<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UbU-00569">
  <teiHeader>
    <fileDesc>
      <titleStmt>
        <title>Politik för grundskolan</title>
        <author corresp="i-A6T9WoUzRwW8LUK52znHwX">av Ibrahim Baylan m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Politik för grundskolan</title>
          <idno type="rdwebb">H102Ub569</idno>
          <rs type="number">Ub569</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H102Ub569/text</ref>
          <ref type="dokument_url_html">http://data.riksdagen.se/dokument/H102Ub569</ref>
          <ref type="dokumentstatus_url_xml">http://data.riksdagen.se/dokumentstatus/H102Ub569</ref>
          <ref type="doc">http://data.riksdagen.se/fil/855BD432-7A70-4E62-9AD3-48007466BA68</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-A6T9WoUzRwW8LUK52znHwX</idno>
            <name>Ibrahim Baylan</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-7AB63eqvrGXGCT1mpkEM3J</idno>
            <name>Louise Malmström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-N5iuULmv8oTkuJcr1C9SFD</idno>
            <name>Håkan Bergman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YG3se2hZeuEdiGKSwKyaKF</idno>
            <name>Caroline Helmersson Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8AtQfc4p9Hm5yajEXEHtE5</idno>
            <name>Thomas Strand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-WjFt6fTSYNFkhwrZDFYPM4</idno>
            <name>Adnan Dibrani</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-CksKgXj6RQCidtpN3NmKCH</idno>
            <name>Cecilia Dalman Eek</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-MPXFGHxqnEot879FvmsK4V" type="signed"/>
        <correspContext corresp="i-MPXFGHxqnEot879FvmsK4V">
          <note type="signatory" corresp="i-A6T9WoUzRwW8LUK52znHwX"/>
          <note type="signatory" corresp="i-7AB63eqvrGXGCT1mpkEM3J"/>
          <note type="signatory" corresp="i-N5iuULmv8oTkuJcr1C9SFD"/>
          <note type="signatory" corresp="i-YG3se2hZeuEdiGKSwKyaKF"/>
          <note type="signatory" corresp="i-8AtQfc4p9Hm5yajEXEHtE5"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-WjFt6fTSYNFkhwrZDFYPM4"/>
          <note type="signatory" corresp="i-CksKgXj6RQCidtpN3NmKCH"/>
        </correspContext>
        <correspAction type="numbering" xml:id="i-DBT9H7fh4VZEwCpnDZ5s85">
          <date when="2013-10-08"/>
        </correspAction>
        <correspAction type="submission" xml:id="i-WzL97f39jkR8A1dhdnzt32">
          <date when="2013-10-04"/>
        </correspAction>
        <correspAction type="transfer" xml:id="i-TDe6Rzvpbq7kLohnbth5jy">
          <date when="2013-10-04"/>
        </correspAction>
        <correspAction type="assigned" xml:id="i-RLvwJgdiTAuxePSdp415vx"/>
        <correspContext corresp="i-RLvwJgdiTAuxePSdp415vx">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-72Ck1cqcWsgaBmk8tmQaSE">
            Förslag till riksdagsbeslut
          </head>
          <list style="ol">
            <item xml:id="i-7eqyAtDyUrfg8fmWdLFuqk">
              Riksdagen tillkännager för regeringen som sin mening vad som
              anförs i motionen om en modern kunskapsskola för alla – Sveriges
              främsta konkurrensfördel.
            </item>
            <item xml:id="i-DhQ67MFgcoof2Qzeadfsht">
              Riksdagen tillkännager för regeringen som sin mening vad som
              anförs i motionen om behovet av en långsiktig skolpolitik.
            </item>
            <item xml:id="i-FG9DgUyGDCiEEmTQVgB3UA">
              Riksdagen tillkännager för regeringen som sin mening vad som
              anförs i motionen om ett utbildningspolitiskt mål för grundskolan.
            </item>
            <item xml:id="i-7T44xCMy7gkij8S9UJ2dgN">
              Riksdagen tillkännager för regeringen som sin mening vad som
              anförs i motionen om skolledarnas centrala roll som pedagogiska
              ledare.
            </item>
            <item xml:id="i-XNyFzGicR5qDwa4oYtArDE">
              Riksdagen tillkännager för regeringen som sin mening vad som
              anförs i motionen om en skola som ger alla elever likvärdiga möjligheter
              att lyckas i skolan.
            </item>
            <item xml:id="i-FhSiz3S3n9CaLNnTUtunmk">
              Riksdagen tillkännager för regeringen som sin mening vad som
              anförs i motionen om att resurser ska fördelas till skolor och
              elever efter behov.
            </item>
            <item xml:id="i-AtRpCwqxuDqvRRKRt9Bvd1">
              Riksdagen tillkännager för regeringen som sin mening vad som
              anförs i motionen om obligatorisk förskoleklass.
            </item>
            <item xml:id="i-WY8XCtdri3ZPoCBKwKuafX">
              Riksdagen tillkännager för regeringen som sin mening vad som
              anförs i motionen om mindre klasser i lågstadiet. 1
            </item>
            <item xml:id="i-GoWDweBQFB8Vb769shDLA1">
              Riksdagen tillkännager för regeringen som sin mening vad som
              anförs i motionen om tidiga insatser i lågstadiet. 1
            </item>
            <item xml:id="i-bbdykM4H12NvXn7DEhAu9">
              Riksdagen tillkännager för regeringen som sin mening vad som
              anförs i motionen om att stärka skolor med tuffast förutsättningar.
            </item>
            <item xml:id="i-6ULvfLU8PvUkdtK6SD2x16">
              Riksdagen tillkännager för regeringen som sin mening vad som
              anförs i motionen om sommarskola.
            </item>
            <item xml:id="i-T7WuDuy4Tn46jkxQ1ZBnz7">
              Riksdagen tillkännager för regeringen som sin mening vad som
              anförs i motionen om att ta bort läx-RUT och ge alla elever som
              behöver läxhjälp i grundskolan.
            </item>
            <item xml:id="i-TKy3voQfL2MG7rEkj8yAX8">
              Riksdagen tillkännager för regeringen som sin mening vad som
              anförs i motionen om kunskap och uppföljning.
            </item>
            <item xml:id="i-43Te1GNyHAVSvnSfXHXz7G">
              Riksdagen tillkännager för regeringen som sin mening vad som
              anförs i motionen om att stimulera kreativitet.
            </item>
            <item xml:id="i-G1mW26bXm2DNjuDTyNF8f3">
              Riksdagen tillkännager för regeringen som sin mening vad som
              anförs i motionen om utmaningar för duktiga elever.
            </item>
            <item xml:id="i-HF6oEvJ8D2rjKWAoj1My9e">
              Riksdagen tillkännager för regeringen som sin mening vad som
              anförs i motionen om läsförmåga och läslust.
            </item>
            <item xml:id="i-K1TDcxcybDpQH96hJLhx8J">
              Riksdagen tillkännager för regeringen som sin mening vad som
              anförs i motionen om matematik.
            </item>
            <item xml:id="i-BRXyZ9MJAHSrftW5WXrZxP">
              Riksdagen tillkännager för regeringen som sin mening vad som
              anförs i motionen om en nationell it-strategi för skolan.
            </item>
            <item xml:id="i-WoEswL41FMaPPjaw4S6F8v">
              Riksdagen tillkännager för regeringen som sin mening vad som
              anförs i motionen om Skapande skola. 2
            </item>
            <item xml:id="i-CVttDniJrmWpkcsFSehAFq">
              Riksdagen tillkännager för regeringen som sin mening vad som
              anförs i motionen om studie- och yrkesvägledning.
            </item>
            <item xml:id="i-Dv7GdntMrmVpQPATU8qKe2">
              Riksdagen tillkännager för regeringen som sin mening vad som
              anförs i motionen om att modernisera regelverket för fristående
              skolor.
            </item>
            <item xml:id="i-Fkoac4SQKDEQCeBF2H9MAH">
              Riksdagen tillkännager för regeringen som sin mening vad som
              anförs i motionen om lex JB.
            </item>
            <item xml:id="i-QUKCV1FxWTB3wvketGYSSb">
              Riksdagen tillkännager för regeringen som sin mening vad som
              anförs i motionen om regler och villkor för riksinternaten.
            </item>
            <item xml:id="i-77LzXqw5rL8DZHdxkGxJ7A">
              Riksdagen tillkännager för regeringen som sin mening vad som
              anförs i motionen om kommunernas inflytande vid etablering av
              fristående skolor.
            </item>
            <item xml:id="i-6bhruWFBaohqNycBZSXScc">
              Riksdagen tillkännager för regeringen som sin mening vad som
              anförs i motionen om att skattemedel avsedda för skolan ska gå
              till skolan.
            </item>
            <item xml:id="i-R7Ph6V2NhXAgG2rtV5pnwW">
              Riksdagen tillkännager för regeringen som sin mening vad som
              anförs i motionen om att det måste bli lättare att välja skola
              utifrån fakta.
            </item>
            <item xml:id="i-Y8DTuYSxGJEuHWsa3RThaT">
              Riksdagen tillkännager för regeringen som sin mening vad som
              anförs i motionen om förbud mot avgifter i skolan.
            </item>
            <item xml:id="i-BtX8EJcscwX8evHn3xLNr9">
              Riksdagen tillkännager för regeringen som sin mening vad som
              anförs i motionen om modern elevhälsa.
            </item>
            <item xml:id="i-HVhBR2uVE3DJK8chm9dc24">
              Riksdagen tillkännager för regeringen som sin mening vad som
              anförs i motionen om studiero.
            </item>
            <item xml:id="i-7AvTZJ1fX4cyswE2s15CDV">
              Riksdagen tillkännager för regeringen som sin mening vad som
              anförs i motionen om arbete mot mobbning och kränkande behandling.
            </item>
            <item xml:id="i-S3XrC4KG9sryD9kxJXW38A">
              Riksdagen tillkännager för regeringen som sin mening vad som
              anförs i motionen om att införa en lag motsvarande lex Sarah för
              grundskolan.
            </item>
            <item xml:id="i-QfYNr6hfLRzKykK6R6pGa4">
              Riksdagen tillkännager för regeringen som sin mening vad som
              anförs i motionen om en jämställd skola.
            </item>
            <item xml:id="i-UkTf8iFDhRZ76B4enGFY59">
              Riksdagen tillkännager för regeringen som sin mening vad som
              anförs i motionen om lärande hela dagen.
            </item>
            <item xml:id="i-Wc1hGPyeAJfd6wM1SwdD1B">
              Riksdagen tillkännager för regeringen som sin mening vad som
              anförs i motionen om självstyrande skolor.
            </item>
            <item xml:id="i-D8nbDrR7e5Z69E9N6rhvz5">
              Riksdagen tillkännager för regeringen som sin mening vad som
              anförs i motionen om elevinflytande.
            </item>
          </list>
          <p xml:id="i-VAs121rnXjp8nxHDqf9jBn">
            1 Yrkandena 8 och 9 hänvisade till FiU.
          </p>
          <p xml:id="i-8uHAjtuBfKgqZi7ct6TzMM">
            2 Yrkande 19 hänvisat till KrU.
          </p>
        </div>
        <div type="motContent">
          <head type="h1" xml:id="i-Lv1Rp8uZ7DX5Buxhp14XwA">
            En modern kunskapsskola för alla – Sveriges främsta konkurrensfördel
          </head>
          <p xml:id="i-UExyEpPbznFjNbbESg5Wc4">
            I ett modernt samhälle är utbildning nyckeln till både individens
            frigörelse och en förutsättning för utveckling av landet. Sverige
            ska vara en nation som satsar på kunskap och kompetens. Däri skall
            grunden för vår konkurrenskraft ligga. Vägen framåt är inte låga
            löner och sämre arbetsmiljö. Ska vi möta utmaningen som ett modernt
            land som investerar för framtiden måste vi prioritera investeringar
            i grundskolan idag.
          </p>
          <p xml:id="i-Q2WkQXZTbMtW6x8BKhbz3u">
            Vi vill skapa en modern kunskapsskola med kvalitet och kreativitet
            i centrum. Alla skolor ska vara bra skolor och det kräver ett
            skolsystem där den enskilde elevens utveckling står i centrum.
            Det kräver också att resurser fördelas till skolor och elever
            efter behov. Den svenska skolan har i flera år levererat allt
            sämre resultat, och samtidigt tappar svenska elever i internationella
            kunskapsmätningar. Vi vill därför se en bred kvalitetssatsning
            på grundskolan.
          </p>
          <p xml:id="i-7DJiJXsEcFXZibH7R5tw8Y">
            För att nå framgång med skolan prioriterar vi en stor investering
            i skolan för att vända utvecklingen och höja Sveriges kompetens.
            Vi prioriterar tre områden: höja kunskapsresultaten genom mindre
            klasser och tidiga insatser, ge alla elever möjligheter att lyckas
            genom ökad likvärdighet, och investeringar i lärarna genom en
            lärarmiljard.
          </p>
          <p xml:id="i-VLk2niLS5swwsnEks3vV1C">
            Vi behöver en långsiktig skolpolitik. Ett barn som går i skolan
            i tolv år kan få uppleva fyra olika regeringar med helt olika
            skolpolitik bara under sin skoltid. Det är inte rimligt. Lärare
            och elever måste få arbetsro och veta vad som gäller. Socialdemokraterna
            är beredda att ta ett långsiktigt ansvar för den svenska skolan,
            också i form av blocköverskridande överenskommelser.
          </p>
          <head type="h1" xml:id="i-5WmP1X7bQRLmEdy5LobgUy">
            Utbildningspolitiskt mål för grundskolan
          </head>
          <p xml:id="i-AsAvu7vomx1vHh2bTwejoD">
            Kunskapsresultaten har sjunkit de senaste sju åren och var åttonde
            elev når inte målen i grundskolan så att de har behörighet till
            alla gymnasieskolans nationella program. Att en så stor andel
            av eleverna i grundskolan och gymnasieskolan inte når målen är
            ett av våra stora samhällsproblem. Vi är övertygade om att detta
            är en utveckling som går att vända men att det kräver en tydlig
            och konkret målsättning.
          </p>
          <p xml:id="i-G5TbWDdNCCUXXLqG4MJ7yE">
            Vårt utbildningspolitiska mål vad gäller grundskolan är att alla
            elever ska nå målen i grundskolan och som ett mål på vägen, vill
            vi till år 2020, halvera andelen elever i grundskolan som inte
            är behöriga att börja på något av gymnasiets nationella program,
            från idag drygt 12 till 6 procent.
          </p>
          <p xml:id="i-Y7GzMbmuRZ5qhbRZKuWtoe">
            Sverige ska komma väl ut i internationella jämförelser och vårt
            mål är att vi ska vara bland de tio främsta länderna i matematik,
            naturvetenskap och läsförmåga och vara bland de fem främsta länderna
            när PISA nu börjar mäta kreativitet.
          </p>
          <p xml:id="i-2s93E8RDw1i8ntYSSq9YeN">
            Staten och kommunerna behöver gemensamt ta fram en strategi för
            att de nationella målen ska kunna uppnås. De kommuner som är nära
            eller redan uppnår de nationella målen ska sporras att lyckas
            än bättre. De kommuner som har långt kvar innan de når de nationella
            målen ska ges särskilt stöd för att göra det.
          </p>
          <head type="h1" xml:id="i-VHcp4d3rCjLkepwS5ofE7W">
            Stärk det pedagogiska ledarskapet
          </head>
          <p xml:id="i-9iJELQVg32VN9qEHaTPtjq">
            Ett bra ledarskap är viktigt för att utveckla och förbättra skolans
            resultat. Skolor som saknar bra ledare saknar också ofta ett klimat
            med höga förväntningar och strävan efter att utvecklas. Rektorer
            är således nyckelpersoner för att vända den negativa utvecklingen
            i svensk skola.
          </p>
          <p xml:id="i-2bXxpVXVKAgy47TmKGKgQf">
            Rektorerna ska kunna hantera en mängd frågor av olika slag. Samtidigt
            som de ska vara pedagogiska ledare och personalansvariga ska de
            ansvara för skolans ekonomi och resultat.
          </p>
          <p xml:id="i-NGjwbVbEn4vi4DrJwKExwj">
            Rektorerna måste ges tillräckliga förutsättningar för att kunna
            fullgöra sitt uppdrag, och först och främst det centrala uppdraget
            som pedagogiska ledare. Vi vill stödja Sveriges rektorer så att
            de kan utvecklas i sin roll som pedagogiska ledare.
          </p>
          <head type="h1" xml:id="i-4bzD5GZCxUnKkqMMV8B7AN">
            En skola som ger alla elever likvärdiga möjligheter att lyckas
            i skolan
          </head>
          <p xml:id="i-4Q8qEMrCSMjUE1MYGtfU1u">
            Svensk skola har inte bara tappat vad gäller resultat. Vi har
            även tappat vår tidigare tätposition vad gäller en likvärdig skola.
            I Sverige spelar elevens socioekonomiska bakgrund numera lika
            stor roll för vilka resultat de når i läsförmåga som i Tyskland
            och USA. Det är inte länder som vi är vana att jämföra oss med
            i dessa sammanhang. Den ökande skolsegregationen är en av huvudförklaringarna
            till de sjunkande kunskapsresultaten. Detta är djupt allvarligt
            och ett stort misslyckande för skolpolitiken vars mål måste vara
            att hjälpa varje elev att nå sin fulla potential.
          </p>
          <p xml:id="i-HUkbW88Gwb5WJAZsWZRrj9">
            År 2013 var det i genomsnitt 87,6 procent av eleverna som var
            behöriga till något gymnasieprogram. Skillnaderna mellan olika
            elevgruppers resultat i grundskolan är mycket stora, särskilt
            om man ser till föräldrarnas utbildningsbakgrund och om eleverna
            har utländsk bakgrund. Andelen behöriga var högst bland elever
            med minst en högskoleutbildad förälder. Föräldrars utbildningsbakgrund
            slår igenom oavsett var eleven och elevens föräldrar är födda.
            Av de elever vars föräldrar endast har förgymnasial utbildning
            var det drygt hälften som hade behörighet till gymnasieskolan.
          </p>
          <p xml:id="i-Ez2yGKRfKvQtsFfrq6wqgY">
            Huruvida eleven är född i Sverige eller inte spelar en viss roll,
            men den största skillnaden finns i gruppen som invandrat efter
            skolstart. Av de elever som invandrat efter skolstart var andelen
            som är behöriga till gymnasieskolan 52 procent jämfört med 27,8
            procent i gruppen nyinvandrade elever, det vill säga elever som
            kommit till Sverige de senaste fyra åren. Nyinvandrade elever
            med minst en högskoleutbildad förälder klarar sig bättre än de
            med föräldrar med gymnasial- och förgymnasial utbildning. Mer
            än hälften, 54 procent, i den gruppen blir behöriga till gymnasiet.
          </p>
          <p xml:id="i-DevqkuTf83NaD5c58U2beg">
            Mellan flickor och pojkar finns det en viss skillnad i andelen
            behöriga till gymnasieskolan. Det skiljer mellan 2,6 och 4,1 procentenheter
            mellan andelen flickor och pojkar behöriga till de olika yrkes-
            och högskoleprogrammen. Störst skillnad i andel behöriga är det
            till naturvetar- och teknikprogrammen där 85,3 procent av flickorna
            når behörighet och 81,2 procent av pojkarna. För pojkarna sker
            en liten ökning av andelen behöriga till yrkesprogrammen från
            86,2 till 86,3. Det är också pojkarnas betyg som ökar mest. Våren
            2013 ökade pojkarna sitt genomsnittliga meritvärde med 2,6 poäng
            till 202,1 poäng medan flickornas meritvärde ökade marginellt
            med 0,2 poäng till 224,0 poäng. Det är den största förbättringen
            för pojkarna sedan det mål- och kunskapsrelaterade systemet infördes
            1998. Flickorna har fortfarande i snitt drygt 20 meritvärdespoäng
            mer än pojkarna.
          </p>
          <p xml:id="i-8wcH7npdTWLkLSVq5rxrmY">
            Sverige bör föra en politik för såväl höga kunskapsresultat som
            en likvärdig skola där varje elev når målen och utvecklar sin
            fulla potential. Det finns ingen motsättning mellan höga kunskapsresultat
            och en likvärdig skola. Finland, Sydkorea och Kanada är goda exempel
            på det. De lyckas med både och, det kan vi också göra – men det
            kräver en annan skolpolitik.
          </p>
          <p xml:id="i-9vGKSyC9zT2vNzi5nMd6xh">
            För att höja resultaten i skolan för alla elever behöver skolan
            ha höga positiva förväntningar på alla elever, och ett mer inkluderande
            förhållningssätt. Elever ska i större utsträckning undervisas
            i sammanhållna elevgrupper och inte sorteras ut. Undervisningen
            i skolan ska individanpassas men bruket av eget arbete behöver
            minska. Mer av eget arbete i skolan har lett till såväl lägre
            generella kunskapsresultat som större skillnader. Eleven och dess
            föräldrar har fått ta ett för stort ansvar då skolan backat undan,
            och denna utveckling behöver vändas.
          </p>
          <p xml:id="i-BiBXS52wXpD5S7JUnubA78">
            Skolverket har under de senaste åren kartlagt hur resurserna
            till grundskolan fördelas. Enligt Skolverkets rapport Resursfördelning
            utifrån förutsättningar och behov från 2009 finns det bara i ungefär
            var fjärde kommun en generell tilläggsresurs som skolor får utifrån
            sin socioekonomiska struktur. I rapporten från 2013 Kommunernas
            resursfördelning till grundskolor visar Skolverket att kommuner
            med stor skolsegregation fördelar allt mer resurser till sina
            skolor utifrån elevernas sociala bakgrund. Det är bra att utvecklingen
            går åt rätt håll.
          </p>
          <p xml:id="i-DT33mVyfT1WAJfzaM5mbxK">
            Samtidigt menar Skolverket att uppföljningen av hur resurser
            används behöver bli bättre och fortfarande är inte fördelningen
            tillräcklig för att möta de olika behov som finns. Vi är inte
            nöjda förrän resurser fördelas till skolor efter elevernas förutsättningar
            och behov. Det kan te sig som en självklarhet men är inte det.
            De flesta kommuner fördelar pengar till skolorna huvudsakligen
            utifrån hur många elever de har utan att ta hänsyn till behoven
            i elevgruppen. Resurser differentieras inte tillräckligt mycket
            med tanke på de stora skillnader som finns i skolors förutsättningar
            för sin verksamhet. Skolverket menar att det här systemet bidrar
            till att öka ojämlikheten i den svenska skolan. Det kan inte få
            fortsätta. Resurserna måste fördelas efter skolors och elevers
            behov och det bör framgå av skollagen.
          </p>
          <p xml:id="i-3kmjts5ZA1xy8fUwsMGR52">
            För att öka resultaten och särskilt stödja de elever som inte
            har ett starkt stöd i skolarbetet hemifrån är mer resurser till
            skolan avgörande. Varje barn har rätt till det stöd han eller
            hon behöver för att nå kunskapsmålen.
          </p>
          <p xml:id="i-6Bdj6eanVb2U7occUEqJNK">
            Det finns inget viktigare för en elevs resultat i skolan än att
            eleven möter en riktigt bra lärare. De skolor som har de tuffaste
            förutsättningarna för att alla elever ska nå målen kräver störst
            investeringar. Vi vill därför göra en särskild satsning för att
            attrahera de bästa lärarna och rektorerna till skolorna med de
            största utmaningarna.
          </p>
          <p xml:id="i-9KYQ8X4ccvsWvWmbUcpXJE">
            Vårt mål är en sammanhållen skola där elever med olika bakgrund
            lär av varandra och där alla elever ges samma chans att lyckas
            i skolan. Om det i klassen saknas elever som motiveras av sin
            familj att satsa hårt på studierna kommer det att påverka studieklimatet
            i klassen till det sämre. Därför behövs insatser för att skapa
            blandade skolor och elevgrupper. Vi anser att det ska föras in
            ett nytt övergripande mål för skolan. Liksom högskolelagen ställer
            krav på lärosätena att arbeta med breddad rekrytering anser vi
            att det ska föras in ett nytt övergripande mål för skolan i skollagen:
            Skolhuvudmannen ska arbeta för att sammansättning av elever i
            varje skola ska vara heterogen vad gäller kön, social och etnisk
            bakgrund. Vi vill också se mer av organiserat samarbete mellan
            skolor med olika elevsammansättning.
          </p>
          <p xml:id="i-QjwNx3ncjzUpevvsxcpRaZ">
            Vid ansökan om att etablera en ny skola ska elevgruppens sammansättning
            vägas in och nyetableringar som leder till ökad segregation ska
            inte ges tillstånd av Skolinspektionen att starta.
          </p>
          <p xml:id="i-4fKPinibkYtZc5XLbT7DMk">
            Om det finns fler sökande än platser vid en fristående skola
            får skolorna basera sitt urval på kötid, syskonförtur och en geografisk
            närhetsprincip. Då kötid sannolikt är ett kraftigt socialt segregerande
            urvalsinstrument bör det ses över om lottning till grundskolor
            med fler sökande elever än platser skulle vara ett bättre urvalsinstrument,
            syskonförtur och närhetsprincip ska däremot finnas kvar.
          </p>
          <p xml:id="i-2HU1SRWTQ1iED7ZurZkxG3">
            Skolans insatser för elever som kommer till Sverige i skolåldern
            måste anpassas efter individens förutsättningar och förkunskaper.
            Undervisningen bör under den första tiden ske på ett språk som
            eleven behärskar så att ämneskunskaperna kan fortsätta utvecklas
            under tiden som eleven lär sig svenska. Språkförskolor och en
            samlad strategi för hur skolan ska möta nyanlända barn ska bidra
            till en jämlik skolstart. Skolan kan höja barns språkfärdigheter
            genom ett systematiskt arbete med språkutveckling. Kunskaper i
            svenska och modersmål är starkt korrelerade till skolframgång
            i stort, och därför är det viktigt att utveckla undervisningen
            i svenska som andraspråk och modersmålsundervisningen. Vi vill
            också utveckla nationella bedömningsverktyg för vilka elever som
            ska läsa svenska som andraspråk. Lärare i svenska som andraspråk
            ska ha lika höga krav på behörighet som lärare i svenska i respektive
            årskurs. Såsom riksdagen har beslutat ska modersmålslärare inte
            vara undantagna från kravet på lärarlegitimation utan ska ha en
            lärarutbildning och ämneskompetens i modersmålet. Det höjer kvaliteten
            på utbildningen, och samtidigt kan modersmålslärare därmed också
            undervisa andra elever i moderna språk.
          </p>
          <p xml:id="i-QuwczewNyhtXaz6JmxP87V">
            Att involvera föräldrarna i barnens skolgång är en viktig faktor
            för att förbättra elevers resultat, inte minst för elever vars
            föräldrar inte själva har lyckats i skolan eller har en mycket
            kort egen skolgång. Många föräldrar efterfrågar också kunskap
            om hur skolan fungerar och om hur de kan stödja sina barn i skolarbetet.
            Vi vill utveckla samverkan mellan skolan och elevernas hem. Framgångsrika
            metoder för hur skolan på bästa sätt kan involvera föräldrarna
            i barnens skolgång i syfte att höja elevernas kunskapsresultat
            bör samlas och spridas. Detta ska göras i form av föräldracirklar
            anordnade av studieförbunden riktade mot områden med låga studieresultat
            och hög andel elever från studieovana hem. Särskilt stort är behovet
            för föräldrar som exempelvis flyttat till Sverige i vuxen ålder
            och inte själva tagit del av det svenska skolsystemet.
          </p>
          <head type="h1" xml:id="i-FjFy5HWTJ11YLcooRYzP7">
            Obligatorisk förskoleklass
          </head>
          <p xml:id="i-M328e8xb8px1ZBqdYrLPXh">
            Alla barn har rätt till en riktigt bra start i livet. En allmän
            förskola av hög pedagogisk kvalitet är en hörnsten i en politik
            för framtiden. Förskoleklassen har blivit en uppskattad skolform
            som vi vill göra obligatorisk. Det innebär att skolstarten sker
            vid sex års ålder. Om barn inte stimuleras under den period i
            deras liv då de kan lära som mest riskerar de att hamna efter
            under sin skolgång. Att gå i förskoleklass ger barn möjligheter
            att nå sin fulla potential i skolan.
          </p>
          <head type="h1" xml:id="i-45gGB1wZC4yPWCLW1cDWGz">
            Mindre klasser och tidiga insatser
          </head>
          <head type="h2" xml:id="i-3nP3QitefAv12CJ5ru7nZG">
            Mindre klasser, från förskoleklass till årskurs 3
          </head>
          <p xml:id="i-4CfeS1J7cnfA62x7LjoRrg">
            För att varje elev ska ges verkliga förutsättningar att nå sin
            fulla potential i skolan måste stora klasser bli mindre. Socialdemokraterna
            vill investera i mindre klasser så att lärarna får tid att ge
            varje elev en stabil grund att stå på i sitt fortsatta lärande.
            Vi vill minska antalet elever med cirka 5 elever i stora klasser.
          </p>
          <p xml:id="i-zmmYK83BTYDJVJzaosPAN">
            Såväl internationella som svenska studier visar att klasstorlek
            har betydelse för elevernas resultat. Studierna visar att effekterna
            varierar beroende på elevernas ålder och bakgrund. Mindre klasser
            har störst effekt för de yngsta eleverna. Därför väljer vi att
            minska klasstorleken i lågstadiet.
          </p>
          <head type="h2" xml:id="i-P21WUCBSKr614CnfeH7ZUp">
            1 000 fler speciallärare och specialpedagoger
          </head>
          <p xml:id="i-CF6TqwdiUXcEsKbidDwfmt">
            Elever ska tidigt få särskilt stöd i skolan. Elever ska inte
            behöva vänta på att få stöd. Så snart behov och svårigheter upptäcks
            ska stöd sättas in. Var åttonde elev är inte behörig till ett
            nationellt program på gymnasiet men sätts insatser in tidigt kommer
            fler elever nå målen i grundskolan.
          </p>
          <p xml:id="i-tep9crFvmZ6A5eTf2okZd">
            För att elever ska få särskilt stöd och tillräcklig stimulans
            i skolan behöver fler specialpedagoger och speciallärare anställas
            i skolan. Vi vill att 1 000 nya specialpedagoger och speciallärare
            anställs i grundskolan med fokus på de första åren i skolan.
          </p>
          <p xml:id="i-9GFTENcAvboipei566epoX">
            Såväl barn som riskerar att halka efter och behöver stöd för
            att nå målen i skolan och barn som vill springa före och behöver
            mer stimulans i skolan för att inte bli uttråkade och må dåligt
            ska få det stöd och den stimulans de behöver för att nå sin fulla
            potential.
          </p>
          <p xml:id="i-Efjxw7fLLjYXmz1ABn3pbv">
            Elever som har svårt att läsa i lågstadiet har också ofta svårt
            att läsa i högstadiet.
          </p>
          <p xml:id="i-5gWfh4HoW8yG85TXQ4NPRa">
            Elever behöver få stöd så snart som svårigheterna upptäcks. Forskningsläget
            kan inte vara tydligare. Det är tidiga insatser som har störst
            effekt. Alla barn ska få det stöd som de behöver, såväl barn som
            riskerar att halka efter och behöver stöd för att nå målen i skolan
            som barn som vill springa före och behöver mer stimulans i skolan.
            Grundskolan ska få ett nytt mål: alla elever ska kunna läsa och
            förstå enklare texter senast i årskurs 1. Eleverna ska få det
            stöd de behöver för att klara det. En god läsförmåga är nyckeln
            till en framgångsrik skolgång. Därför fokuserar vi särskilt på
            läsning.
          </p>
          <head type="h1" xml:id="i-LX8FnF2aeU2phVgKmjUQkn">
            Stärk skolorna med tuffast förutsättningar
          </head>
          <p xml:id="i-2XvneJUCzyXw3dph1ToFYw">
            Vi förslår att Skolverket ges i uppdrag att fördela resurser
            till de 50 grundskolor där uppemot hälften av eleverna inte når
            behörighet till gymnasiet. För att öka medvetenheten om hur de
            medel vi vill skjuta till används vill vi introducera en modell
            hämtad från England där skolor med extra stöd måste redovisa hur
            de använder sina extra medel. Redovisningen baseras på en lista
            med möjliga åtgärder samt den effekt på skolresultaten som forskningen
            hävdar att respektive åtgärd förväntas ha. Detta har i England
            lett till att skolor som får extra medel har en högre medvetenhet,
            inte bara om hur de använder de extra medel de får utan också
            om hela deras resursanvändning.
          </p>
          <p xml:id="i-MaZyYsVjZfbcCkLLKqnKx5">
            Denna modell för redovisning av resursanvändningen ska också
            utformas på ett sätt som gör att den kan användas av kommuner
            som fördelar resurser utifrån elevernas förutsättningar. Samtidigt
            som vi stärker skolorna ekonomiskt är syftet att stärka deras
            kompetens om olika insatsers effekt och öka medvetenheten om hur
            tillgängliga resurser bör användas för att på bästa sätt stärka
            skolresultaten.
          </p>
          <p xml:id="i-Diphb2cddckBDjiEPgev9A">
            Rektor och skolans personal måste utveckla ett systematiskt kvalitetsarbete
            med analys och utvärdering av resultat utifrån kunskapsmålen.
            Skolorna måste också utvecklas som lärande organisation som ständigt
            tar till sig den senaste forskningen om lärande. Det grundläggande
            målet är att höja resultaten i skolan genom att utveckla undervisningskvaliteten
            och tryggheten i skolorna.
          </p>
          <p xml:id="i-YcTt4gSvxXj9FpwGa39Kd3">
            Vi anser att ett viktigt inslag kommer att vara handledning av
            enskilda lärare, ämneslärare tillsammans och arbetslag för att
            utveckla undervisning och arbetssätt. Handledningen ska utföras
            av särskilt kvalificerade lärare. En annan viktig del är utveckling
            av det specialpedagogiska arbetet på skolan, utveckling av studiehandledning
            på elevernas modersmål och att ge alla elever på skolan möjlighet
            till läxläsning i skolans regi.
          </p>
          <head type="h1" xml:id="i-2HP7UXCGnYKPhw3DxyeW1d">
            Utökad skolplikt
          </head>
          <p xml:id="i-LJwmiwUNuWW4RzxMFi5tMJ">
            De krav som ställs i skolan måste motsvara de krav som kommer
            att ställas på eleverna när de lämnar skolan och gör sitt inträde
            på arbetsmarknaden. Vi föreslår därför en utökning av skolplikten
            till att omfatta delar av sommarlovet för de elever som inte uppnår
            målen och gymnasiet för alla upp till 18 års ålder.
          </p>
          <head type="h1" xml:id="i-SsYGjC7BHJvMU3HL85zGYp">
            Obligatorisk sommarskola
          </head>
          <p xml:id="i-NP3oj99bhv7doutDGwyt1j">
            Fler än 12 000 elever lämnar grundskolan utan behörighet att
            komma in på något av gymnasieskolans nationella program. Detta
            är ett misslyckande för samhället och ett svek mot dessa ungdomar.
            Vi har en skyldighet att se till att varje elev får reella möjligheter
            till fullständiga betyg. På samma sätt har eleverna själva en
            skyldighet att ta vara på de möjligheter som ges.
          </p>
          <p xml:id="i-8NrXTnV266Q89Xsvs4v1fL">
            Sommarlovet är ungefär tio veckor långt. Vi vill använda dessa
            veckor klokt. Idealet är att inga elever ska behöva gå i skolan
            på sommaren. Men för de elever som lämnar eller riskerar att lämna
            grundskolan utan fullständiga betyg ska en del av sommarlovet
            ägnas åt att lära sig det man inte lärt sig under året. De ska
            få mer undervisningstid med professionella lärare.
          </p>
          <p xml:id="i-MMhEc9VsPxB4gSyjLC3gFX">
            Den utökade undervisningstiden under sommaren ska enligt vårt
            förslag gälla elever i årskurserna 6–9. Dessa elever ska ges utökad
            undervisningstid om upp till 20 dagar under sommaren. Skolplikten
            omfattar alltså, med vårt förslag, delar av sommarlovet.
          </p>
          <head type="h1" xml:id="i-Afa2dMEzThuQwNn7TUuQ7o">
            Läxhjälp i grundskolan
          </head>
          <p xml:id="i-RBSrh9WWXg7vvyScrJWnpN">
            Hjälp med läxorna ska inte vara förunnat bara några barn, utan
            alla barn i grundskolan ska erbjudas läxhjälp.
          </p>
          <p xml:id="i-VrEqTU7mzWFdAwThFyqHYX">
            Regeringen har beslutat att läxhjälp och privatundervisning för
            grundskole- och gymnasieelever ska skattesubventioneras genom
            RUT-avdraget. Läx-RUT är ett tydligt exempel på hur regeringens
            politik ökar skillnaderna i skolan och klyftorna i samhället.
            Alla elever ska ha samma chans att klara skolan. Inte bara elever
            vars föräldrar har råd att betala ska ha möjlighet till läxhjälp
            – alla elever ska ha det.
          </p>
          <p xml:id="i-H8beSggTXseLjjWNg3Nnib">
            Vi vill därför slopa de statliga subventionerna till privatundervisning
            och läxhjälp av såväl grund- som gymnasieelever och istället bygga
            ut läxhjälp för alla.
          </p>
          <p xml:id="i-3CE6SrZWyYscNbCDWXhgTv">
            Skolan bör organisera läxhjälp på ett sätt som skolan ser fungerar
            bäst. Vi vill ge Skolverket i uppdrag att fördela stimulansbidrag
            för att alla elever i grundskolan ska erbjudas läxhjälp.
          </p>
          <p xml:id="i-S8T13CKWg8TrMX3HXUCDwE">
            Drygt åtta av tio elever på lågstadiet går på fritids och eleverna
            i de yngre åldrarna bör företrädesvis ges läxhjälp inom ramen
            för fritidshemmet. Skolorna kan också gärna samarbeta med ideella
            föreningar för att erbjuda alla elever läxhjälp.
          </p>
          <head type="h1" xml:id="i-FGkY26s2CMRuB5EV2eLhaJ">
            Kunskap och uppföljning
          </head>
          <p xml:id="i-PRKSLy9aXcGjz1rnhtaoSs">
            Skolans centrala uppgift är att ge alla elever gedigna kunskaper
            och lust att ständigt vilja lära mer. Insatser i förskolan och
            under de tidiga åren är centrala. Förskoleklasser förbereder barnen
            för grundskolan genom att föra samman förskolans pedagogik i mötet
            med skolans undervisning. Målen för skolan måste bli färre och
            tydligare. Varje enskild elevs kunskapsutveckling ska systematiskt
            följas upp och utvärderas varje termin från första årskurs så
            att brister upptäcks i tid och resurser och insatser kan sättas
            in.
          </p>
          <p xml:id="i-BP4cieM3QsXkP2Rohc1gQa">
            Varje barn och ungdom ska nå skolans kunskapsmål och ska få utvecklas
            så långt som möjligt utifrån sina förutsättningar. Undervisningen
            måste bättre se till varje enskild elevs behov och förutsättningar.
            För elever som lär sig grunderna måste fokus ligga på att fortsatt
            locka till nytt lärande.
          </p>
          <p xml:id="i-SqTHpHsnLoKiogeg3DaveY">
            För elever i behov av särskilt stöd för att uppnå målen ska det
            finnas mer stöd att tillgå. En del behöver extraundervisning,
            men det kan också handla om fler lärare och mindre undervisningsgrupper
            i vissa ämnen eller vid vissa tillfällen.
          </p>
          <p xml:id="i-8MFfRcginbtZHeREN1h89h">
            Att vara nyskapande, kunna omvandla idéer till handling och ha
            en vilja att tänka nytt och annorlunda är viktigt för utvecklingen
            av samhället men också för elevens möjlighet att lyckas väl på
            sin framtida arbetsmarknad. Elevernas framtida arbetsmarknad kräver
            att skolan stimulerar elevernas kompetens och vilja till kreativitet.
            När PISA nu börjar mäta kreativitet ska Sverige vara bland de
            fem främsta länderna.
          </p>
          <p xml:id="i-N2eQA8AihHYsqBepNBYbUY">
            Nya nationellt kvalitetssäkrade prov och tester i läsning, matematik
            och engelska bör tas fram för de tidiga åldrarna. Detta kan bli
            ett hjälpmedel för skolor och lärare att prioritera resurser och
            sätta in insatser där de behövs mest och bäst.
          </p>
          <p xml:id="i-RxhHm13jeVtaxt8d9Y7H6K">
            Alla skolor ska vara bra skolor, och alla barn och ungdomar ska
            få en god och likvärdig utbildning. Det kräver långsiktighet och
            ansvarstagande av beslutsfattare på alla nivåer. Dagens och morgondagens
            elever måste få chans till en utbildning som på bästa sätt rustar
            dem för framtiden.
          </p>
          <p xml:id="i-XWnDHXgDt1wc2ktAt88Fbp">
            Det krävs ett nationellt ansvar för kunskapsuppföljning och resursfördelning.
            Ett program för kvalitetssäkring av den svenska skolan bör tas
            fram, som innehåller tydliga kvalitetsmått som alla skolor måste
            uppfylla, och man bör dessutom ta fram system för uppföljning
            av elevernas kunskapsutveckling i varje årskurs från första klass
            samt stödåtgärder så att alla skolor ges reella möjligheter att
            leva upp till kraven.
          </p>
          <p xml:id="i-Ea9hK8M1Cpo4KVzpfq9ska">
            Skolornas resultat bör utvärderas varje år och för de skolor
            som inte når kvalitetsmåtten ska huvudmannen, kommunen eller den
            fristående skolan, ha en lagstiftad skyldighet att upprätta en
            handlingsplan som visar vilka åtgärder man avser att vidta för
            att förbättra resultaten. Skolor som inte möter kvalitetskraven
            ska ytterst kunna stängas.
          </p>
          <p xml:id="i-8QomtnWxXU8qhF2KXLUzKt">
            Vi har sett en omfattande betygsinflation i skolan. Det är av
            största vikt att betygen är likvärdiga mellan skolor och delar
            av landet då de annars förlorar sitt värde. Den externa kontrollen
            av betygsättning bör stärkas och nationella prov bör rättas av
            person utan koppling till den skola vars prov rättas.
          </p>
          <head type="h1" xml:id="i-SazerbckzXXu4mZ1oqZACj">
            Utmaningar för duktiga elever
          </head>
          <p xml:id="i-JtfucmyC1VVm5T97FJtANG">
            Dagens skola passar den genomsnittliga eleven bäst. Skolan har
            svårt att anpassa sig till elever som behöver mer stimulans för
            att utifrån sin begåvning lära sig så mycket som de är kapabla
            till. Särskilt begåvade barn får ofta inte den stimulans de behöver
            och många av dessa barn mår dåligt i skolan. För elever som snabbt
            tillägnar sig kunskap ska undervisningen innebära en utmaning
            och det ska det bli lättare att få gå vidare, lära mer och djupare.
            Forskningen visar att mindre klasser också gynnar duktiga elever.
            Den elev som vill ska kunna läsa kurser på gymnasienivå. Vattentäta
            skott mellan olika skolformer som hindrar individens utveckling
            ska undanröjas.
          </p>
          <head type="h1" xml:id="i-6EuJ6wQm2JrM7ceW9V4XZf">
            Läsförmåga och läslust
          </head>
          <p xml:id="i-9JNBvMKBnEtEXX5s6msT59">
            Att läsa, skriva och räkna utgör på många sätt de grundläggande
            färdigheterna för den övriga kunskapsinhämtningen i skolan. För
            att stärka elevernas utveckling inom dessa områden vill vi socialdemokrater
            investera i lärares kompetensutveckling. Vårt mål är att alla
            elever ska kunna läsa och förstå enklare texter senast i årskurs
            1. Eleverna ska få det stöd de behöver för att klara det. En god
            läsförmåga är nyckeln till en framgångsrik skolgång.
          </p>
          <p xml:id="i-73M8FBNz45BPHXoaS1c8qc">
            Svenska 15-åringar halkar efter vad gäller läsförmåga. Hela 17
            procent av Sveriges 15-åriga elever anses vara svaga läsare. 15-åringarna
            läser allt mer sällan, och en avgörande skillnad mellan starka
            och svaga läsare handlar om regelbunden läsning. Brister i läsförmågan
            påverkar hela skolgången, och i förlängningen får det konsekvenser
            för hela livet. Tidig läs- och skrivinlärning måste därför prioriteras
            i skolan.
          </p>
          <p xml:id="i-Ep4PgEtzTeks9NoKCzwPsi">
            Skolbibliotek bemannade med kompetenta bibliotekarier är en viktig
            resurs för elevers lärande och utveckling. Förväntningarna på
            den nya skollagen avseende skolbiblioteken var stora. Kungliga
            bibliotekets skolbiblioteksstatistik som presenterades i juni
            2012 blev där för en stor besvikelse. Kartläggningen visar på
            en ojämlik skolbibliotekssituation. Kartläggningen visar att hälften
            av Sveriges elever saknar tillgång till bemannade skolbibliotek.
          </p>
          <p xml:id="i-TFHW7VQBXE3dTc9YJqHrn6">
            Dessutom visar en kartläggning att endast fyra av tio elever
            har tillgång till ett skolbibliotek som är bemannat minst 20 timmar
            i veckan. Det finns nu en lagstiftning, och det finns en undersökning
            som visar att lagen inte följs, vilket är en oacceptabel situation.
            Vi föreslår att Kungliga biblioteket får ett uppdrag att ta fram
            en strategi som ska tillse att inga skolhuvudmän bryter mot lagen.
            Vi vill också betona skolbibliotekariens roll som en central person
            på varje skola avseende läsfrämjande.
          </p>
          <p xml:id="i-7efb5qAcu8PcFwtHzPURRG">
            Litteraturen och läsandet är en bildningsväg som särskilt ska
            värnas. Det är med oro vi ser att läsandet, även bland barn och
            unga, och bibliotekslånen minskar. Forskningen visar att lusten
            att läsa är viktig för läsförmågan. För barnens del är föräldrarnas
            in­ställ­ning till läsning och högläsning betydelsefull. Men svenska
            barn får allt sämre tillgång till böcker i hemmen och har allt
            färre läsande förebilder. Detta har en negativ inverkan på resultaten
            i skolan. Det är viktigt att satsa på barnen när det gäller läsning
            och läsfrämjande åtgärder, men det är också viktigt att inse att
            utan läsande föräldrar blir det inga läsande barn. Därför är det
            olyckligt att regeringen valt att inte längre bidra till projekt
            som En bok för alla och Läs för mig pappa.
          </p>
          <p xml:id="i-A2hA5f7r7gGYjnESr16cbn">
            Den läsfrämjande satsning som regeringen nu föreslår är otydlig
            och otillräcklig. Vi menar att alla krafter måste samlas för att
            genomföra ett läslyft för Sverige. Satsningen ska inbegripa såväl
            barn som vuxna. Det behövs en handlingsplan som samordnas av en
            nationell biblioteksmyndighet. I arbetet är det viktigt att involvera
            folkrörelserna; fackföreningarna, idrottsrörelsen och det ideella
            föreningslivet.
          </p>
          <head type="h1" xml:id="i-Jj1jshRTWEt8h2PY3V2NAY">
            Matematik
          </head>
          <p xml:id="i-JEPsgZN9s4VjrME4Hk6Qdc">
            Vi vet att barn redan före skolstarten är intresserade av matematik.
            Förskolan ska möta detta matematikintresse hos barn genom lärande
            lek. Det är naturligt att matematik tillhör basämnena i grundskolan,
            att godkänt betyg utgör ett behörighetskrav till gymnasieskolan
            och att det är ett kärnämne i alla gymnasieskolans program. Matematikkunskaper
            hjälper oss att förstå sammanhang när det gäller såväl politiken
            och den ekonomiska utvecklingen i samhället som den egna privatekonomin.
            Det är allvarligt att svenska elevers kunskaper i matematik har
            försvagats kraftigt under ett antal år.
          </p>
          <p xml:id="i-A4D4ZJEDWFupAUz4zdoaGW">
            En satsning på matematik och utveckling av matematikundervisningen
            är mycket välkommen. Det är nu viktigt att genomförandet utgår
            från forskning och internationella erfarenheter.
          </p>
          <p xml:id="i-XJ4xhQTLP7hB1kG6Dyj45H">
            Elever med utländsk bakgrund är överrepresenterade bland dem
            som har svårigheter i matematik. Lärare måste därför ha beredskap
            för att möta dessa. Matematikdelegationen fastslog också att matematikundervisning
            på elevens modersmål parallellt med undervisning på svenska []
            visat sig vara framgångsrik. Ämnesundervisning på modersmål sker
            idag i mycket liten omfattning, på de flesta håll inte alls. Möjligheterna
            att utöka matematikundervisningen på modersmål bör stimuleras.
          </p>
          <head type="h1" xml:id="i-4aJYsvauYkB62wADatY1PB">
            En nationell it-strategi för skolan
          </head>
          <p xml:id="i-5U8CHNJpKur21UoKKNhLYE">
            EU-kommissionen har listat åtta nyckelkompetenser för ett livslångt
            lärande. En av dessa är just digital kompetens. Digital kompetens
            är ett vitt begrepp som innefattar flera olika delar, från att
            ha kunskaper i hur man hanterar datorer, mobiltelefoner och programvaror
            till att utveckla en kritisk och reflekterande attityd till informations-
            och kommunikationsteknologi.
          </p>
          <p xml:id="i-RfQXYmc19SiiCw6GKhZBAn">
            Det finns två huvudskäl till att förstärka arbetet med it i skolan.
            Det ena är det pedagogiska. It är ett bra verktyg att bedriva
            undervisning med och it-användning stödjer de flesta ämnen och
            lärsituationer. Det andra handlar om skolans uppdrag att rusta
            eleverna för framtiden, såväl som medborgare som arbetstagare
            eller företagare. Kravet på att behärska it är starkt redan idag
            och kommer att vara en självklarhet i framtiden. Därför är det
            viktigt att skolan hjälper till överbrygga digitala klyftor och
            kompenserar för elevernas olika förutsättningar utifrån hemförhållanden.
          </p>
          <p xml:id="i-TUNHUcsUYvU9pFLqwUzoYX">
            Sverige är ett av världens mest teknikutvecklade länder och ska
            fortsatt vara en framstående it-nation. Därför är det oroande
            att Sverige halkat efter jämfört med andra länder när det gäller
            utvecklandet av lärandet med stöd av digital teknik. Skolverkets
            uppföljning som presenterades våren 2009 visar att tillgången
            till it i skolan ökar men framförallt att det finns betydande
            skillnader mellan skolorna. Vi vill ha en modern skola för alla
            elever. Elevernas tillgång till it är en central del av detta.
            Staten har ett ansvar och detta måste tydliggöras i en nationell
            it-strategi för skolan. Det kommer att stärka Sverige som kunskapsnation.
          </p>
          <head type="h1" xml:id="i-3jjUapFDLm5e4N2wK7jEEc">
            Skapande skola
          </head>
          <p xml:id="i-YD9QLaBq8vEvR5u1ix5aJk">
            Skapande skola omfattar från och med 2013 förskoleklass ( sexåringarna),
            grundskolan och särskolan. Läsåret 2011/2012 deltog ca 510 000
            elever av 900 000 , vilket är 56 % av rikets elever. 1 Detta är
            visserligen en ökning jämfört med läsåret 2010/2011 men fortfarande
            helt otillräckligt. Vi socialdemokrater anser att kulturverksamhet
            i skolan ska nå alla barn. Det föreligger också en regional snedfördelning,
            det förekommer färre projekt i glesbygdskommuner.
          </p>
          <p xml:id="i-FwHcMnR8SMqywbrkcEKDxF">
            Vi socialdemokrater ser också Skapande skola mot bakgrund av
            andra motsägelsefulla beslut som regeringen genomfört inom skolans
            område. Regeringen tog bort estetiska ämnen som gymnasiegemensamma
            ämnen i gymnasieskolan. Det var ett stort misstag. Att arbeta
            med alla sinnen och uttrycksformer stimulerar lärandeprocesser
            och ger ökade kunskaper. Att skriva, läsa och räkna – det är grundläggande.
            Men människans uttrycksformer är fler än så. Den som inte tränas
            att använda andra kulturella uttrycksformer och att tolka dem
            när andra uttrycker sig, förnekas både egen utveckling och möjligheter
            i sin roll som samhällsmedborgare. Vi lever i en tid när det blir
            allt viktigare att kunna hantera och tolka stora mängder av information
            och bilder. Hög estetisk och kommunikativ kompetens kommer att
            vara en viktig kvalifikation på framtidens arbetsmarknad, oavsett
            om man ska bli läkare, lärare, byggnadsarbetare, ekonom eller
            konstnär. Borttagande av estetiska ämnen som gymnasiegemensamma
            ämnen kommer att leda till ett torftigare framtida kultur- och
            samhällsliv, minskad kreativitet och minskat entreprenörskap.
            Vi socialdemokrater vill därför återinföra estetiska ämnen som
            gymnasiegemensamma ämnen i gymnasiet.
          </p>
          <p xml:id="i-NpJLLQMWVviVgu6fBuPLMn">
            Statens kulturråds rapport Skapande skola – en nulägesanalys
            2 ger tyvärr inte ett fullständigt underlag för att göra bedömningar
            av omfattningen av projektet Skapande skola. I rapporten framkommer
            också att de kulturarbetare som deltagit har en rad kritiska synpunkter
            på hur Skapande skola är organiserat – mer av löpande-band-arbete
            än konstnärligt projekt. Man upplever att man ska prova på teater
            men att inget bestående uppnås. Vi socialdemokrater anser det
            centralt att eleverna ska få upptäcka sin egen kreativa förmåga,
            och att det ska ge personlig utveckling.
          </p>
          <p xml:id="i-JrEpgKqWxZQEQ2FWSVj7hz">
            En annan viktig kritik som redovisas i rapporten är att Skapande
            skola inte bidrar till mer konst och kultur i skolan. Många gör
            bedömningen att skolhuvudmännen väljer att inte köpa in kultur
            vid sidan om Skapande skola. Statens kulturråd pekar själv på
            att dessa frågor inte tas upp i denna undersökning och Statens
            kulturråd föreslår att en djupare utvärdering genomförs. Vi delar
            den uppfattningen och efterlyser en undersökning som ger en fördjupad
            bild av vad insatserna lett till för elever och kulturellt yrkesverksamma.
            Vi socialdemokrater föreslår därför en fördjupad utvärdering av
            Skapande skola. Den bör ske i samarbete mellan Statens kulturråd
            och Myndigheten för kulturanalys.
          </p>
          <head type="h1" xml:id="i-Eib1sfoBtJoohX7gNWZKZ3">
            Studie- och yrkesvägledning
          </head>
          <p xml:id="i-TZRgvrbk8D88r1BY3wu5xR">
            Dagens ungdomar har stora förhoppningar om sitt framtida yrkesliv.
            De drömmer om att få utvecklande och intressanta jobb där de får
            möjligheter till självförverkligande samtidigt som de bidrar till
            helheten. Vi vill ge alla unga de bästa förutsättningarna för
            att erövra livet efter skolan. Men tyvärr krockar ibland drömmen
            om yrkeslivet med verklighetens arbetsliv. Många ungdomar har
            svårt att bilda sig en uppfattning om huruvida utbildnings- och
            yrkesval leder fram till deras mål. Regeringens politik som innebär
            att elevernas allt tidigare val påverkar deras framtida utbildningsmöjligheter
            ställer krav på en utökad och förbättrad studie- och yrkesvägledning.
          </p>
          <p xml:id="i-WRmwkntvnQXoDjcdyvctUk">
            Alla elever ska ha rätt till studie- och yrkesvägledning på sin
            skola. Studie- och yrkesvägledningen behöver tydliga nationella
            riktlinjer som definierar verksamheten och hur den ska bedrivas.
            Varje kommun ska ha en plan för studie- och yrkesvägledningsverksamheten.
            Det behövs professionella nätverk för erfarenhetsutbyte och gemensamma
            initiativ.
          </p>
          <head type="h1" xml:id="i-BomhyydFmxRa9oD1bgwEDA">
            Modernisera regelverket för fristående skolor
          </head>
          <p xml:id="i-D3ZEDK97jipj597zAAz9eo">
            De fristående skolorna är idag en stor och en naturlig del av
            vårt skolväsen. Det regelverk som reglerar förutsättningar för
            etablering och uppföljning av fristående skolor infördes i början
            av 90-talet. Målet var att skapa pedagogisk mångfald och en större
            möjlighet för skolpersonal och föräldrar att påverka skolan genom
            t ex lärar- och föräldrakooperativ. Utvecklingen har sedan länge
            sprungit ifrån de förutsättningar och prognoser som den dåvarande
            borgerliga regeringen såg framför sig i och med införandet av
            den s.k. friskolereformen. Regelverket behöver uppdateras och
            moderniseras. Också fristående skolor tjänar på ett modernt regelverk
            som är brett förankrat och därmed långsiktigt hållbart. Elever
            och deras föräldrar ska kunna känna trygghet i sitt skolval. Därför
            har Socialdemokraterna medverkat till en blocköverskridande överenskommelse
            som ett steg till ett mer modernt regelverk för de fristående
            skolorna. Men vi menar att det senaste årets skolkonkurs visar
            att det arbetet måste fortsätta. Därför vill vi ta nästa steg
            och skapa lex JB.
          </p>
          <p xml:id="i-CYDLK5FAMgwEvsq3wiJ7JZ">
            Att det finns olika huvudmän i skolan att välja bland ger valfrihet
            för eleverna och kan öka mångfalden av pedagogiska modeller och
            därigenom främja utveckling. För att det ska vara kvaliteten och
            inte huvudmannaskapet som avgör hur väl en skola lyckas med sitt
            uppdrag, måste det vara lika villkor för kommunala och fristående
            gymnasieskolor. Alla skolor ska ha samma krav på öppenhet, insyn
            och möjlighet till granskning från kommun och medborgare samt
            meddelarfrihet för de anställda. För att kommunala och fristående
            skolor ska få lika villkor på riktigt behöver en helhetsanalys
            göras av de olika huvudmännens förutsättningar.
          </p>
          <p xml:id="i-3duu6VnE82PinkQu44m22A">
            Då vinsterna av att missköta skolverksamhet idag kan vara stora
            bör kraftfulla ekonomiska och juridiska påföljder kunna utdömas
            när ägare och skolledningar missköter sina uppdrag. Vi vill också
            införa en lag om investeringsskydd som ska förhindra att våra
            gemensamma medel slösas bort vid avknoppning av skolor.
          </p>
          <p xml:id="i-8KcSEK1CsG2aR4qo3CavBo">
            Det måste bli lättare att välja skola utifrån god kunskap. Alla
            skolor ska delta i öppna jämförelser där man anger lärartäthet,
            andel behöriga lärare, resultat på nationella prov etc. Det behövs
            därtill skärpta regler för marknadsföring av skolor så att det
            är relevanta saker skolorna får locka med. Genom att stärka lärarnas
            ställning, föräldrarnas information och kommunernas insyn kan
            vi använda resurserna bättre och stärka möjligheten att välja
            utifrån relevanta fakta.
          </p>
          <p xml:id="i-DVaNexLrJWdFTkpkHVXCGu">
            Det finns idag mycket få krav på de huvudmän som vill starta
            en fristående skola. Idag är kommunen ansvarig för alla elevers
            skolgång, men har inte makt över hur skolan organiseras och dimensioneras.
          </p>
          <p xml:id="i-DahbhUnoovYu9e4fEa3hio">
            Vi vill skärpa kvalitetskraven för tillstånd så att inte oseriösa
            huvudmän får tillstånd att starta en skola. Det finns en risk
            för att vinstdrivande fristående skolor sänker utbildningens kvalitet
            i syfte att maximera vinsten.
          </p>
          <p xml:id="i-VQz41jJyD1Xowv9XcHKJR5">
            Vi förväntar oss att regeringen utifrån Friskolekommitténs förslag
            återkommer till riksdagen med en proposition.
          </p>
          <head type="h2" xml:id="i-Wn28Lz2UJ4h8fMoYw83MQq">
            Lex JB
          </head>
          <p xml:id="i-FMewtNYS89oZPv7pCgXZ3f">
            Stat och kommun ska åläggas att ta ansvar för att överetablering
            av skolor inte sker. Det ska krävas ett samarbetsavtal mellan
            kommunen och en ny fristående skola innan den nya skolan startar.
            Staten ska samtidigt säkra kvaliteten vid tillståndsprövningen
            av nya fristående skolor.
          </p>
          <p xml:id="i-RnkcFiGVzMzaiGoZGpoxrf">
            Skolinspektionen ska få i uppdrag att bedriva tillsyn över skolföretags
            ekonomi. Liksom Finansinspektionen utövar tillsyn över bankerna,
            för upp banker som inte har tillräcklig kapitaltäckning på en
            offentlig lista och även beslutar kring indragande av banktillstånd,
            så ska Skolinspektionen ha samma befogenheter visavi skolföretag.
            Att driva en skola ska vara ett långsiktigt åtagande då påtvingat
            byte av skola är dåligt för eleverna. Långsiktighet hos ägare
            av en skola ska därför krävas för att tillstånd ska ges från Skolinspektionen.
            Ägarbyten ska inte heller kunna ske utan att nytt tillstånd från
            Skolinspektionen inhämtas.
          </p>
          <p xml:id="i-7GoQtZadqEJRSv1ab2LVYf">
            Skattemedel avsedda för skolan ska gå till skolan. Vi vill se
            en ökad granskning av skolors ekonomi och ser behov av att kunna
            ingripa i de fall där offentliga anslag använts på ett felaktigt
            sätt. För att möjliggöra en ökad insyn i hur skolorna använder
            de offentliga anslagen ska varje skola öppet redovisa sin ekonomi
            på enhetsnivå. Motsvarande balans- och resultaträkningar ska upprättas
            per enhet för att göra det möjligt att följa hur resurserna används
            i verksamheten och att kostnaderna inte väsentligt avviker från
            kostnaderna i jämförbara kommunala skolor.
          </p>
          <p xml:id="i-7YrggTfw32BdEwMZ6BSdNC">
            Om Skolinspektionen finner att ett skolföretag har svårigheter
            att klara finansieringen av verksamheten så ska skolföretaget
            uppföras på en lista som ska finnas på Skolinspektionens hemsida
            och vara kopplad till den nationella databasen Öppen skolinformation
            som Friskolekommittén kommit överens om.
          </p>
          <p xml:id="i-6iStjqc2LVAyVN8j27zkn1">
            Skolföretag som finns på Skolinspektionen lista och som ytterligare
            försämrar sin ekonomiska situation genom att dela ut avkastning
            eller på andra sätt flytta pengar ut ur skolföretaget ska efter
            påpekande från Skolinspektionen återföra medlen eller förlora
            sitt/sina skoltillstånd.
          </p>
          <head type="h2" xml:id="i-NDJLZ5xzHp7TiywvD1hob2">
            Regler och villkor för riksinternaten
          </head>
          <p xml:id="i-R2VmGbcnwuvitAGvBKJVJr">
            Det finns idag tre riksinternatskolor: Sigtunaskolan Humanistiska
            Läroverket, Grennaskolan och Lundsbergs skola. Dessa tre riksinternat
            har idag särskilda ersättningsvillkor. Därutöver har Förvaltningsrätten
            slagit fast att Skolinspektionen inte har befogenhet att utöva
            tillsynsansvar över den del av internatverksamheten som ligger
            utanför ordinarie skoldagen.
          </p>
          <p xml:id="i-C78dJQRje6pmwQNsR8FzwT">
            Det finns idag inte längre några sakliga skäl för att just dessa
            tre skolor skall ha särskilda regler och villkor. Regeringen bör
            därför återkomma till riksdagen med ett lagförslag som ger Skolinspektionen
            befogenhet att utöva tillsyn över internatverksamheten samt ett
            förslag som jämställer ersättningen till dessa skolor med övriga
            fristående skolors villkor, både vad gäller möjligheten att ta
            ut avgifter för utbildningen och bidraget från det allmänna.
          </p>
          <head type="h1" xml:id="i-FrJR4wznNuCFR7k9R2nGtn">
            Förbud mot avgifter i skolan
          </head>
          <p xml:id="i-VEcYCDNEmGSmb9Ur75xCnN">
            Vi socialdemokrater vill se en avgiftsfri skola. Alltför många
            skolor tar idag ut återkommande avgifter som sammantaget innebär
            stora kostnader för familjer med knapp ekonomi. Dessutom förekommer
            det att elever förväntas betala stora summor för att delta i olika
            former av studie- och klassresor. Vi anser att Skolinspektionen
            måste se till att förbudet mot skolavgifter efterlevs och att
            normerna för de enstaka inslag som innebär obetydliga kostnader
            för eleverna, vilket skollagen ger utrymme för, ska utvärderas.
            Regeringen eller den myndighet regeringen så beslutar ska ha rätt
            att utfärda bindande direktiv för vad den maximala kostnaden per
            läsår ska kunna innebära.
          </p>
          <head type="h1" xml:id="i-vM9K38kD6X2KaGuUqwmhx">
            Modern elevhälsa
          </head>
          <p xml:id="i-W9gWSooiJGnaSVqeaSatSE">
            Vi vill rikta särskilda insatser till de barn som har extra stora
            behov. Många barn med psykiska problem behöver hjälp och stöd
            i ett tidigt skede, och då behövs en välfungerande elevhälsa.
            Skolan ska vara en hälsofrämjande miljö. En god hälsa är en förutsättning
            för lärande, och elever som under sin uppväxt anammar en hälsofrämjande
            livsstil behåller ofta den som vuxna. En god hälsa är också en
            förutsättning för lärande. Alla elever ska ha rätt till goda och
            näringsriktiga skolmåltider och alla elever behöver röra på sig
            varje dag. Skolidrotten behöver utformas så att den stärker alla
            elevers lust att röra på sig och ska vara utspridd under hela
            året så att den stärker elevernas hälsa och inlärningsförmåga.
          </p>
          <head type="h1" xml:id="i-KxonH4WJNQcG8Y4CMJcj97">
            Studiero
          </head>
          <p xml:id="i-DU9ThULNeghMxaakUkzgWL">
            Den svenska skolan ska stå för absolut nolltolerans mot mobbning
            och kränkande behandling. Det är helt oacceptabelt att en enda
            elev ska behöva gå till skolan och vara rädd för att utsättas
            för mobbning och kränkningar. Elever som blivit utsatta för mobbning
            berättar ofta om att de utsätts för en andra kränkning när de
            inte tas på allvar och inte blir trodda av de vuxna i sin närhet.
            Vi behöver förstärka arbetet mot mobbning, kränkningar, trakasserier
            och diskriminering i skolan. För att skolorna ska ha möjlighet
            att kunna genomföra ett lyckat arbete mot mobbning krävs kvalitetssäkrade
            och evidensbaserade antimobbningsmetoder och kunskap och kompetens
            om mobbningens mekanismer. Lärare och annan skolpersonal behöver
            få den kunskap och kompetens som krävs för att kunna arbeta såväl
            förebyggande mot mobbning som att kunna hantera reella mobbningssituationer.
            Vilka metoder som fungerar måste tas fram genom forskning och
            utvärderas.
          </p>
          <p xml:id="i-FGKBfYMwTDpxA92HF8214Y">
            Vi har under flera år föreslagit att en lex Sarah ska införas
            i skolan som innebär att all skolpersonal oavsett huvudman ska
            vara skyldig att rapportera missförhållanden i skolan eller om
            läroplanen eller värdegrunden inte följs, däribland om skolan
            inte får stopp på de kränkningar och trakasserier en elev utsätts
            för. En utredning har nu lämnat ett betänkande i frågan och vi
            ser fram emot ett konkret förslag på lagstiftning från regeringen.
            Vi vill se över en skärpning av lagen om skolors skyldighet att
            agera mot kränkningar så att skolor blir skyldiga att få stopp
            på mobbningen inom en viss tidsperiod och att eleven annars kan
            kräva skadestånd.
          </p>
          <p xml:id="i-BKGPrD4gXyeapvEVdEMGU2">
            Gemensamma ordningsregler ska utarbetas av elever, föräldrar
            och personal tillsammans, och detta ska framgå av skollagen. Alla
            beslut om skolan ska i grunden utgå från elevens rätt till kunskap,
            bildning och demokratisk fostran. Elevinflytandet behöver därför
            öka – inte minska ytterligare.
          </p>
          <p xml:id="i-FdRWEyrUrZfAE9VUrQqXS9">
            Sex- och samlevnadsundervisningen i skolan är av stor betydelse
            för hur kränkningar som har sin grund i kön och sexualitet får
            utrymme och behöver därför utvecklas.
          </p>
          <head type="h1" xml:id="i-96PGnRRfhwfxqqdUUJ7ydW">
            En jämställd skola
          </head>
          <p xml:id="i-3ReaK1XUx3aHw1nNiF67Wn">
            En jämställd skola är en skola där både flickor och pojkar trivs,
            utvecklas och lär sig mycket.
          </p>
          <p xml:id="i-6kLANT3DYmLqEb734wzi53">
            I skolan finns betydande skillnader i prestationer, upplevelser
            och preferenser mellan grupperna flickor respektive pojkar. Pojkar
            presterar i genomsnitt sämre än flickor, och får därför sämre
            betyg. Programvalen till gymnasiet är könsstereotypa – särskilt
            valen till de yrkesförberedande programmen. Flickor är mer stressade
            i skolan och mår generellt sämre i tonåren.
          </p>
          <p xml:id="i-TUbcVmCNXdQfzHrF6SgwPg">
            Det är en utmaning för skolan att bryta de könsnormer som grundläggs
            utanför skolans väggar. Om jämställdhetsarbetet i skolan ska bli
            effektivt måste det bedrivas kontinuerligt och inte i projekt
            för en begränsad tid vare sig nationellt eller på den enskilda
            skolan. Jämställdhetsarbetet i skolan bör bedrivas enligt principen
            om jämställdhetsintegrering.
          </p>
          <p xml:id="i-21FXTSPU1gjdm8FiXoUrVm">
            Det finns ett behov att förstärka den del av jämställdhetsarbetet
            som handlar om ämnesstoffet och ämnesdidaktiken. Ämnesstoffet
            måste spegla både kvinnors och mäns erfarenheter. Om skolan via
            läroböckerna och undervisningen i de olika ämnena ger en enkönad
            bild av exempelvis historien, litteraturhistorien eller samhällskunskapen,
            innebärande att i huvudsak endast männens erfarenheter representeras,
            är detta ett allvarligt jämställdhetsproblem. Ämnesdidaktiken
            och arbetssätten i skolan bör så långt möjligt bygga på evidens
            och varieras för att passa elevers olika sätt att lära. Jämställdhet
            är ett kunskapsområde och lärare behöver kunskaper för att kunna
            anlägga jämställdhetsperspektiv på ämnesinnehållet och ämnesdidaktiken
            i skolan.
          </p>
          <head type="h1" xml:id="i-GvApfQ34v4ffkPJBS1tjSR">
            Lärande hela dagen
          </head>
          <p xml:id="i-2bWfb8HXYbf17Ue5Hr66KC">
            Vi vet att fritids är omtyckt och viktigt för många barn och
            föräldrar. Fritids stödjer barn generellt och ger en vettig fritidssysselsättning.
            Men vi vet också att föräldrar på många håll oroar sig över stora
            och växande barngrupper och vad detta innebär för kvaliteten.
            Det är viktigt att vända utvecklingen och inse att fritids kan
            spela en viktig roll i barns utveckling och för att uppnå kunskapsresultat
            i skolan. Fritids bör ge barnen möjlighet till läxläsning om skolan
            inte ordnar det på annat sätt.
          </p>
          <p xml:id="i-8Lstn5N7mfpFMZBh4UB1Sv">
            Vi vill uppmuntra föreningslivet att samverka nära med fritids
            så att barnen kan få ägna sig åt olika föreningsaktiviteter. Det
            kan röra sig om till exempel fotboll, teater och dans. På det
            sättet får de barn som idag inte har möjlighet att ägna sig åt
            dessa aktiviteter en chans att göra det. Detta kan också vara
            ett sätt att minska trycket på föräldrarnas tid och ekonomi och
            därmed underlätta vardagslivet för barnfamiljer.
          </p>
          <head type="h1" xml:id="i-5PhraupBu4UmwfkY8yKQde">
            Självstyrande skolor
          </head>
          <p xml:id="i-Hx4w9mUK8bEZNx8Kfts8b8">
            I flera kommuner finns idag så kallade självstyrande skolor.
            Det innebär att kommunala skolor får en ökad organisatorisk och
            administrativ frihet gentemot den kommunala förvaltningen. De
            självstyrande skolorna arbetar mycket målmedvetet med att involvera
            personal, elever och föräldrar i skolornas utvecklingsarbete samt
            att öka insynen från dessa. Vi vill att erfarenheterna och resultaten
            i dessa skolor noga ska dokumenteras och utvärderas, för att se
            hur de kan utveckla andra kommunala skolor.
          </p>
          <head type="h1" xml:id="i-N3P7VdkGnrU5RvsPxRhcch">
            Elevinflytande
          </head>
          <p xml:id="i-N4Fd4S88KFRzj8uniAXEWU">
            Ska skolan lyckas anpassa undervisningen till varje enskild elevs
            unika behov krävs ett ökat elevinflytande i vardagen och en dialog
            i klassrummet. Elever som är delaktiga och får ta ansvar skapar
            också en tryggare skola och en bra studiemiljö.
          </p>
        </div>
        <div type="motSignatures">
          <list>
            <item xml:id="i-FAzwKrqvHwLBkviu4B447r">
              Ibrahim Baylan (S)
            </item>
            <item xml:id="i-EgaUqCrDM9MrfSnzGX8Yh3">
              Louise Malmström (S)
            </item>
            <item xml:id="i-buPpsvB5WR4pwLH8JN3Gx">
              Håkan Bergman (S)
            </item>
            <item xml:id="i-HGSqS3BKeCD7SNJL6ZMaGk">
              Caroline Helmersson Olsson (S)
            </item>
            <item xml:id="i-WXQ9MT7M5dxpHsccG6aMdr">
              Thomas Strand (S)
            </item>
            <item xml:id="i-Jv5M1WEgGcM1jDdXvbGwRh">
              Gunilla Svantorp (S)
            </item>
            <item xml:id="i-YUQoSNr15gvX1xdsPCLdpX">
              Adnan Dibrani (S)
            </item>
            <item xml:id="i-Q2nqkvwzBjoCqptzbKikfk">
              Cecilia Dalman Eek (S)
            </item>
          </list>
        </div>
      </div>
    </body>
  </text>
</TEI>
