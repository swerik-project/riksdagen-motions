<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314--00070">
  <teiHeader>
    <fileDesc>
      <titleStmt>
        <title>med anledning av prop. 2013/14:100 2014 års ekonomiska vårproposition</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2013/14:100 2014 års ekonomiska vårproposition</title>
          <idno type="rdwebb">H102XV70</idno>
          <rs type="number">V70</rs>
          <ref type="dokument_url_text">http://data.riksdagen.se/dokument/H102XV70/text</ref>
          <ref type="dokument_url_html">http://data.riksdagen.se/dokument/H102XV70</ref>
          <ref type="dokumentstatus_url_xml">http://data.riksdagen.se/dokumentstatus/H102XV70</ref>
          <ref type="doc">http://data.riksdagen.se/fil/A9EC9C65-23D7-4208-ADDF-CC192CCCFE88</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-8s56yj4WxiGCiDA1K9HYFH" type="basedOn"/>
        <correspContext corresp="i-8s56yj4WxiGCiDA1K9HYFH">
          <ref>Proposition 2013/14:100</ref>
        </correspContext>
        <correspAction xml:id="i-BXs46JX5RWnicfkgqts5Lx" type="signed"/>
        <correspContext corresp="i-BXs46JX5RWnicfkgqts5Lx">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction xml:id="i-XkCbgSwrumALncxrxrJ3LX" type="submission">
          <date when="2014-04-29"/>
        </correspAction>
        <correspAction xml:id="i-Dywe8k4a9AP6SmHFVjmZFx" type="transfer">
          <date when="2014-04-29"/>
        </correspAction>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motSummary">
          <head xml:id="i-CP8j3C5t4k49aeZGqP8e2o">
            1 Sammanfattning
          </head>
          <p xml:id="i-L791hwz5wS8qbKzXZMhQug">
            Ett land som byggs med gemensam välfärd och solidaritet är i
            grunden starkare än ett land där marknadens girighet får råda.
            Regeringen har brutit ned mycket av det samhälle som vi under
            många år har byggt upp tillsammans.
          </p>
          <p xml:id="i-TqpZoTFVHqWzhEeDybeus7">
            Välfärden har börjat vittra ned. I privatiseringarnas spår omfördelas
            resurser från kvinnor till män och kvinnor täcker upp där välfärden
            brister, med obetalt arbete. Resursbrist och privatiseringar håller
            på att förvandla rätten till bostad, utbildning, vård och omsorg
            till ett privilegium för dem som har råd. Resultatet blir en otrygg
            arbetsmarknad med hög arbetslöshet, ökad bostadsbrist, försämrad
            välfärd, ökade klassklyftor och ett mindre jämställt samhälle.
            Sverige har blivit ett risksamhälle där ingen längre kan lita
            på att de gemensamma trygghetssystemen, som sjukförsäkring och
            a-kassa, finns där när de behövs.
          </p>
          <p xml:id="i-PQGyHcDzLLd37PsvZetxwt">
            Samtidigt som skatterna sänkts med 140 miljarder kronor mellan
            2006 och 2014 har de sammanlagda statsbidragen till kommunerna
            endast ökat med 5,2 miljarder kronor i fasta priser. Regeringens
            skattesänkningar är därmed 27 gånger så stora som deras sammanlagda
            satsningar till vård, skola och omsorg. Effekterna syns i större
            gruppstorlekar på fritids och i förskolan, akut personalbrist
            i sjukvården och äldreomsorgen och i växande kunskapsskillnader
            i skolan.
          </p>
          <p xml:id="i-9cb9m88tsfwKWtd47XyRYE">
            Efter snart åtta år av borgerlig regering kan vi konstatera att
            den förda politiken har inneburit att arbetslösheten har ökat
            med 77 000 personer. Särskilt oroande är den kraftiga ökningen
            av antalet långtidsarbetslösa. Antalet personer som varit utan
            arbete mer än ett år har ökat med över 100 procent sedan 2006.
          </p>
          <p xml:id="i-YB39xRj7wvNxxHqeyeL5MM">
            Trots massarbetslöshet präglas regeringens politik av brist på
            samhällsnyttiga investeringar som kan skapa jobb. I stället ökar
            de ekonomiska klyftorna och tryggheten har försämrats för alla.
            Inkomstgapet mellan kvinnor och män har ökat kraftigt, och allt
            fler barn växer upp i fattigdom. Unga får allt svårare att etablera
            sig i arbetslivet och skaffa en egen bostad.
          </p>
          <p xml:id="i-FMQ1aYtHm1zCpjj7ngRSv2">
            Vänsterpartiet vill gå en annan väg. Vi motsätter oss att det
            privata vinstintresset tillåts styra i välfärden och att gemensamma
            skattemedel slösas bort. Inga skattepengar för vård, skola, förskola
            och äldreomsorg ska gå till företag som är ute efter att ta ut
            vinst. Våra pengar ska gå till satsningar på personal och verksamhet
            för att öka kvaliteten.
          </p>
          <p xml:id="i-JEQa4wf6NXC1V9CgG2fDKi">
            Huvuduppgiften för den ekonomiska politiken ska vara att bekämpa
            arbetslösheten. Full sysselsättning ska vara det övergripande
            målet. Vänsterpartiet föreslår i denna motion därför ett alternativt
            ekonomiskt ramverk. Detta innebär bl.a. att penningpolitiken kompletteras
            med ett sysselsättningsmål och att dagens överskottsmål ersätts
            med ett mål om balans över en konjunkturcykel.
          </p>
          <p xml:id="i-SY8VqF5rYtGfWjfNNTz6tJ">
            Vänsterpartiets ekonomiska politik syftar till att skapa nya
            jobb. Vi föreslår kraftiga resursförstärkningar till välfärden.
            Vi höjer de generella statsbidragen till kommuner och landsting
            och budgeterar för ett stort antal riktade satsningar på vården,
            skolan och omsorgen. Vi föreslår omfattande investeringar i infrastruktur,
            grön omställning och bostadsbyggande. Redan nästan år räknar vi
            med att våra satsningar ger ungefär 40 000 nya jobb.
          </p>
          <p xml:id="i-S5XXX1efMozbeVLwNBgz4C">
            Vi föreslår mer resurser till hälso- och sjukvården för att kunna
            anställa mer personal och öka antalet vårdplatser. För att stärka
            landstingens arbete med hela vårdkedjan kring den gravida kvinnan
            föreslår vi en satsning på 500 miljoner kronor per år till förlossningsvård.
            Detta är en kraftfull förstärkning som ger landstingen möjligheter
            att anställa fler barnmorskor, höja lönerna och satsa på en långsiktig
            kompetensförsörjning och därmed få en bättre mödra- och förlossningsvård.
            Vi föreslår också en rejäl satsning på äldreomsorgen och hemtjänsten
            för mer personal samtidigt som vi satsar på grundläggande yrkesutbildning
            och på att öka inflytandet för de äldre.
          </p>
          <p xml:id="i-R1vcZYfeXxhnyWP5TiaHpC">
            I barns liv har skolan en central roll. Vi föreslår därför att
            skolan får ett särskilt statsbidrag för att öka lärartätheten
            i grundskolan och en extra förstärkning av resurser till skolor
            med särskilt stora behov. Satsningen innebär 6 000 fler lärare
            i grundskolan. Men också förskolan behöver resurser för att minska
            gruppstorlekarna och för vidareutbildning av barnskötare. Vi förbättrar
            vardagen för alla dem som arbetar på kvällar, nätter och helger
            genom att satsa på barnomsorg på obekväm arbetstid. Barn till
            arbetslösa och föräldralediga ska ha rätt till 30 timmars förskola
            i veckan. Vi föreslår också en satsning på mer personal och minskade
            barngrupper i fritidshemmen samt en satsning på maxtaxa i kulturskolan.
          </p>
          <p xml:id="i-X3XGnonkfJYKLZ2E8BiKtB">
            Vi vill ställa om Sverige så att vi lever inom vad som är hållbart.
            Vi föreslår därför skarpare klimatmål i Sverige och för EU och
            införandet av en klimatbudget. Vi vill ställa om till ett 100
            procent förnybart energisystem med en storsatsning på solenergi,
            vindkraft, energieffektivisering och utveckling av grön teknik.
            Vi lägger fram de mest ambitiösa klimat­investeringarna av alla
            partier. Vi vill bygga ut och förbättra landets infrastruktur
            för att ta itu med uppgiften att bygga ett hållbart transportsystem
            i Sverige. Vi investerar i ett nytt klimatprogram med stöd till
            kommuner, landsting och företag. Vi vill också investera i omfattande
            stöd till bostadsbyggandet för att skapa fler hyresrätter och
            till upprustning av miljonprogrammets bostäder och välfärdslokaler
            som skolor, förskolor och äldreboenden.
          </p>
          <p xml:id="i-N7ruPzBmjkAUtrLucCLfg3">
            Välfärden måste få kosta skattepengar. För Vänsterpartiet är
            det viktigt att skatt tas ut av dem som kan betala. Vi föreslår
            därför att en röd skatteväxling genomförs med innebörden att ingen
            som tjänar mindre än 30 000 kronor i månaden får höjd inkomstskatt,
            samtidigt som en ny finansskatt införs. Bankerna har gjort miljardvinster
            de senaste åren och Vänsterpartiet menar att det är rimligt att
            de bidrar mer till de omfattande satsningar och reformer som Vänsterpartiet
            ser som nödvändiga de närmaste åren. Vi föreslår också en sänkt
            skatt för arbetslösa, sjukskrivna, föräldralediga m.fl.
          </p>
          <p xml:id="i-HBMMmW6QCAVKAxhGbWbrA3">
            Genom privatiseringarna av vård, skola och omsorg ersätts själva
            grundidén med medborgarnas rätt till välfärd efter behov med det
            privata näringslivets jakt på mesta möjliga vinst. Det leder till
            ökad segregering i skolan, att relativt friska men lönsamma patienter
            prioriteras framför dem med störst behov och till en ovärdig jakt
            på kostnader för människors värdighet och välmående inom omsorgen.
            Välfärden är inte till salu. Vänsterpartiets ekonomiska politik
            är en politik för en välfärd att lita på.
          </p>
        </div>
        <div xml:id="i-24UG32WRueXkB7FU8VvFD6" type="TOC">
          <head xml:id="i-WnCR96BSu2EyS1BvUjJVJu">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              2 Innehållsförteckning 3
            </item>
            <item>
              3 Förslag till riksdagsbeslut 5
            </item>
            <item>
              4 Det ekonomiska läget 6
            </item>
            <item>
              4.1 Internationell ekonomi 6
            </item>
            <item>
              4.2 Konjunkturläget i Sverige 7
            </item>
            <item>
              4.3 Finanspolitiken 7
            </item>
            <item>
              4.3.1 Ramarna och inriktningen på finanspolitiken 7
            </item>
            <item>
              4.3.2 Finanspolitikens innehåll och den svenska ekonomins strukturproblem
              9
            </item>
            <item>
              4.4 Utvecklingen på arbetsmarknaden 11
            </item>
            <item>
              4.4.1 Strukturomvandling och kraven på arbetskraftens utbildning
              12
            </item>
            <item>
              4.4.2 Ökad strukturell arbetslöshet 13
            </item>
            <item>
              4.4.3 Otryggheten på arbetsmarknaden 15
            </item>
            <item>
              4.4.4 Investeringarnas betydelse för arbetslösheten 16
            </item>
            <item>
              4.5 Regeringens utförsäljningar av gemensamt ägda bolag 18
            </item>
            <item>
              4.6 Nedskärningar och privatiseringar i välfärden 19
            </item>
            <item>
              4.7 Ökad ojämlikhet 21
            </item>
            <item>
              4.8 Ökade inkomstskillnader mellan män och kvinnor 23
            </item>
            <item>
              4.9 Statens minskade ambitioner 24
            </item>
            <item>
              4.10 Miljöutmaningarna 26
            </item>
            <item>
              5 Ekonomiska ramverk för ökad sysselsättning 28
            </item>
            <item>
              5.1 Riktlinjer för den ekonomiska politiken 28
            </item>
            <item>
              5.2 Ramverken för finanspolitiken 29
            </item>
            <item>
              5.2.1 Åtgärdsplaner för full sysselsättning 30
            </item>
            <item>
              5.2.2 Mål för de offentliga finanserna 30
            </item>
            <item>
              5.2.3 Utgiftstaken 31
            </item>
            <item>
              5.2.4 Finansiering av investeringar 31
            </item>
            <item>
              5.2.5 Klimatbudget och nya klimatmål 32
            </item>
            <item>
              5.3 Ramverken för penningpolitiken 33
            </item>
            <item>
              5.3.1 Målen för penningpolitiken 33
            </item>
            <item>
              5.3.2 Styrningen av penningpolitiken 33
            </item>
            <item>
              6 Gemensam välfärd 34
            </item>
            <item>
              6.1 Offentlig sektor och sysselsättning 34
            </item>
            <item>
              6.2 Avkommersialisera välfärden 35
            </item>
            <item>
              6.3 En jämlik sjukvård med hög kvalitet 36
            </item>
            <item>
              6.4 En likvärdig skola för ökad kunskap 38
            </item>
            <item>
              6.5 Minskade barngrupper i förskolan 40
            </item>
            <item>
              6.6 Stärkt äldreomsorg 41
            </item>
            <item>
              6.7 En mänsklig sjukförsäkring 42
            </item>
            <item>
              6.8 Välfärdens långsiktiga finansiering 43
            </item>
            <item>
              7 Jämställdhet 45
            </item>
            <item>
              8 Investeringar för fler jobb och grön omställning 48
            </item>
            <item>
              8.1 Offentliga investeringar 48
            </item>
            <item>
              8.2 Bygg bort bostadsbristen 49
            </item>
            <item>
              8.3 Investeringar i grön infrastruktur 50
            </item>
            <item>
              8.4 Energiomställning och investeringar i grön teknik 52
            </item>
            <item>
              9 Ett hållbart arbetsliv med plats för fler 54
            </item>
            <item>
              9.1 Aktiv arbetsmarknadspolitik och förbättrad a-kassa 54
            </item>
            <item>
              9.1.1 Utbildning för förbättrad matchning 54
            </item>
            <item>
              9.1.2 Bättre arbetsförmedling och effektiva arbetsmarknadsåtgärder
              55
            </item>
            <item>
              9.1.3 En bättre arbetslöshetsförsäkring 56
            </item>
            <item>
              9.2 Rätt till trygga anställningar 57
            </item>
            <item>
              9.3 Rätt till arbete och rätt att leva som andra för personer
              med funktionsnedsättning 58
            </item>
            <item>
              9.4 Inkludering och antidiskriminering 59
            </item>
            <item>
              10 Aktiv näringspolitik 60
            </item>
            <item>
              10.1 Innovationer 60
            </item>
            <item>
              10.2 Stärkta förutsättningar på landsbygden 61
            </item>
            <item>
              11 Skatter 62
            </item>
            <item>
              11.1 Målen för Vänsterpartiets skattepolitik 62
            </item>
            <item>
              11.2 Inkomstskatter 63
            </item>
            <item>
              11.3 Skatter som styrmedel i miljöpolitiken 64
            </item>
            <item>
              11.4 Företags- kapital- och egendomsskatter 65
            </item>
            <item>
              11.5 Röd skatteväxling 67
            </item>
            <item>
              12 Effekter av Vänsterpartiets budget 68
            </item>
          </list>
        </div>
        <div type="motProposal" subtype="förslag">
          <head xml:id="i-MprgrR52H4TDs9Fxc4mtmA">
            3 Förslag till riksdagsbeslut
          </head>
          <list style="ol">
            <item xml:id="i-TqkUik83Dzzv7ubBNSHkuX">
              Riksdagen beslutar att godkänna inriktningen på den ekonomiska
              politiken och budgetpolitiken (avsnitt 5-12 i motionen).
            </item>
            <item xml:id="i-FWXa5FjzS3dVYmivmD1MHG">
              Riksdagen tillkännager för regeringen som sin mening vad som
              anförs i motionen om grundlagsskydd för gemensamt ägd egendom
              (avsnitt 4.5 i motionen).
            </item>
            <item xml:id="i-3P7ZqR6cJErQjQJD8u8EWh">
              Riksdagen tillkännager för regeringen som sin mening vad som
              anförs i motionen om ett alternativt ramverk för finans- och penningpolitiken
              (avsnitt 5 i motionen).
            </item>
            <item xml:id="i-FFyPNuH4RdqApWvCsiudy8">
              Riksdagen tillkännager för regeringen som sin mening vad som
              anförs i motionen om att det i kärnverksamheterna inom vård, skola
              och äldreomsorg inte ska vara möjligt för vinstsyftande företag
              att bedriva verksamhet med skattemedel (avsnitt 6.2 i motionen).
            </item>
            <item xml:id="i-CzHXKahAzf5HMvJhjD1EeM">
              Riksdagen tillkännager för regeringen som sin mening vad som
              anförs i motionen om att järnvägen bör återregleras och samhället
              ta ett helhetsansvar för järnvägssystemet (avsnitt 8.3 i motionen).
            </item>
          </list>
        </div>
        <div type="motContent">
          <head xml:id="i-61UNJcredYcveihH2W6CBL" type="h1">
            4 Det ekonomiska läget
          </head>
          <head xml:id="i-DpkP1sbk717y9MxmJcvRt2" type="h2">
            4.1 Internationell ekonomi
          </head>
          <p xml:id="i-GnykcujcNbsCkX1dKaLejB">
            Den globala återhämtningen fortsätter i trevande takt. Osäkerheten
            om den framtida utvecklingen är stor, inte minst mot bakgrund
            av oroligheterna i Ukraina. Olika ekonomiska indikatorer ger en
            splittrad bild av konjunkturläget. I USA och Storbritannien växer
            ekonomin i hygglig takt, medan tillväxten i södra Europa är fortsatt
            låg. De finansiella marknaderna har under vintern präglats av
            tillväxtländernas valutaturbulens. Framför allt är det länder
            med stora bytesbalansunderskott som drabbats. Tillväxten i de
            snabbväxande ekonomierna är lägre än normalt och det är nu snarare
            de mogna ekonomierna som utgör tillväxtmotor i världsekonomin.
          </p>
          <p xml:id="i-YSsGSnxYngNM4gHx5PyLpD">
            I USA är hushållens förmögenhetsställning rekordstark, om än
            mycket ojämnt fördelad, samtidigt som hushållens skuldanpassning
            i huvudsak bedöms vara avslutad. Kongressens budgetöverenskommelse
            och överenskommelsen om ett nytt skuldtak minskar den politiska
            osäkerheten och finanspolitiken går från att vara mycket åtstramande
            till att bli nära neutral i år och under 2015. Läget på arbetsmarknaden
            har förbättrats och arbetslösheten bedöms falla till omkring 6
            procent vid slutet av 2014. Investeringsvolymerna har varit mycket
            låga i USA under en längre tid vilket visar sig i form av stagnerad
            produktivitetstillväxt. Samtidigt är företagens balansräkningar
            mycket starka och mycket talar för att ett trendbrott i företagsinvesteringarna
            är på väg.
          </p>
          <p xml:id="i-7kWU9iBGnjEbNTtYGu4XiD">
            I Kina riktas uppmärksamheten mot den lägre tillväxten och omläggningen
            av den ekonomiska politiken. Regeringen vill styra över efterfrågan
            från investeringar till ökad hushållskonsumtion. Den nya kinesiska
            ledningen tycks stå fast vid strukturförändringar även om det
            leder till dämpad tillväxt på kort sikt. Utmaningen för den kinesiska
            regeringen består dels i att finna en ny tillväxtmodell, dels
            i att hantera en tillväxtmodell som innebär en tillväxt på 7-7,5
            procent snarare än 10 procent.
          </p>
          <p xml:id="i-RjJMZnNYMxWN1gLUQJKh4z">
            Konjunkturläget i eurozonen förbättras långsamt. Återhämtningen
            hämmas emellertid av fortsatta obalanser. Den höga arbetslösheten
            och det låga resursutnyttjandet medför ett mycket lågt inflationstryck.
            Den låga inflationen i Tyskland försvårar rebalanseringen 1 inom
            eurozonen eftersom stärkt konkurrenskraft i euroländer med underskott
            i bytesbalanserna förutsätter lägre prisökningar där än i Tyskland.
            Ansträngningarna att inom eurozonen utjämna skillnader i konkurrenskraft
            och bytesbalanser sker därför i en miljö med stora risker för
            en allvarlig deflationsspiral. De sociala konsekvenserna av den
            förda åtstramningspolitiken är alltjämt mycket stora. Befolkningen
            i eurozonens länder betalar ett högt pris för den förda politiken.
          </p>
          <head xml:id="i-9YrqGB4sFYZcKzNULheAUp" type="h2">
            4.2 Konjunkturläget i Sverige
          </head>
          <p xml:id="i-EKksdyMjYA1mHDbsENDgyB">
            Den svenska ekonomin utvecklades tämligen svagt under 2013. Först
            under sista kvartalet tog ekonomin fart på ett mer påtagligt sätt.
            Återhämtningen fortsätter i år i hygglig takt. Hushållen förväntas
            vara den viktigaste drivkraften till den ökande tillväxten. Konsumtionstillväxten
            skulle kunna vara ännu starkare givet de gynnsamma förutsättningarna.
            Inkomsterna har ökat, inflationen är låg och förmögenhetsställningen
            har stärkts via stigande börskurser och stigande bostadspriser.
            De ekonomiska tillgångarna är dock mycket ojämnt fördelade.
          </p>
          <p xml:id="i-UebBZHksesSne1964gjeFK">
            Hushållens tvekan visar sig framför allt i en hög sparkvot. Det
            finns säkert flera faktorer bakom detta. En faktor kan vara att
            hushållen tagit intryck av debatten kring bostadsprisernas utveckling
            och därför ökat sitt sparande. De senaste årens kraftiga försämringar
            av arbetslöshets- och sjukförsäkringen kan också ha resulterat
            i att de som har råd har ökat sitt sparande av försiktighetsskäl.
          </p>
          <p xml:id="i-MNhyW1gYqckbKjypDdpuDj">
            BNP-prognoserna för de närmaste åren tyder på att återhämtningen
            blir långsammare jämfört med uppgången 2004-2007 efter IT-krisen,
            då BNP ökade med i genomsnitt 3,8 procent per år. Skillnaden ligger
            framför allt i en svagare expansion för exportindustrin jämfört
            med historiska uppgångar.
          </p>
          <head xml:id="i-6kc6ZPJVpvNv2Q2skJEygn" type="h2">
            4.3 Finanspolitiken
          </head>
          <head xml:id="i-FpND4CHfeuSyxUdWA8WHvo" type="h3">
            4.3.1 Ramarna och inriktningen på finanspolitiken
          </head>
          <p xml:id="i-BXiHVBMzNqkQ2FBWwG74rP">
            Regeringens finanspolitik sedan de tillträdde hösten 2006 har
            kännetecknats av tvära kast och deras motiv har inte alltid varit
            lätta att förstå. Mellan 2008 och 2009 steg det strukturella sparandet
            från 1,8 till hela 2,8 procent av BNP, vilket innebar att regeringen
            mitt under den kraftigaste lågkonjunkturen sedan 1990-talskrisen
            bedrev en direkt åtstramande finanspolitik (se diagram 1 nedan).
            2 Den förda politiken kritiserades av en lång rad ekonomer, Konjunkturinstitutet
            och regeringens Finanspolitiska råd och resulterade i att tiotusentals
            personer i onödan slogs ut i långtidsarbetslöshet.
          </p>
          <p xml:id="i-Sk1sMjHpvkncLLBsgW9WoV">
            Mellan 2010 och 2014 har finanspolitiken varit svagt expansiv.
            Eftersom resursutnyttjandet i den svenska ekonomin har varit lågt
            alltsedan finanskrisen har detta varit en riktig inriktning utifrån
            ett stabiliseringspolitiskt perspektiv (se utvecklingen av BNP-gapet
            i diagram 1). 3
          </p>
          <table>
            <row xml:id="i-MYMGKJdk2RkxkE6NAyqFd1">
              <cell>
                Diagram 1 BNP-gap och förändring av strukturellt sparande, 2007-2018,
                % av BNP
              </cell>
              <cell>
                Diagram 2 Strukturellt sparande, 2007-2018, % av BNP
              </cell>
            </row>
            <row xml:id="i-Wz69xFkH6PXmhMC3HLuUvN"/>
            <row xml:id="i-7NpiMFHqk3ubPAcqB5sKsA">
              <cell>
                Källa: VP14, VP12 och BP11
              </cell>
              <cell>
                Källa: VP14, VP12 och BP11
              </cell>
            </row>
          </table>
          <p xml:id="i-uiC9qmKzB4vqEWNaA2sTq">
            Den förda politiken innebär emellertid att regeringen kommer
            allt längre ifrån sitt överskottsmål (se diagram 2). Regeringen
            bedömer det strukturella sparandet för 2014 till 0,2 procent av
            BNP, vilket är en avvikelse från målnivån på 1 procent med 30
            miljarder kronor. Därtill är regeringens bedömning av det strukturella
            sparandet avsevärt mer optimistisk i jämförelse med andra prognosmakare.
            I Konjunkturinstitutets senaste prognos bedöms det konjunkturjusterade
            sparandet för 2014 till -1,3 procent av BNP, och motsvarande siffra
            i Ekonomistyrningsverkets senaste prognos ligger på -1,8 procent
            av BNP. 4
          </p>
          <p xml:id="i-BFijJLiUrNKC4pebk8biP9">
            Vänsterpartiet har länge förordat att överskottsmålet ersätts
            med ett mål där de offentliga finanserna ska vara i balans över
            en konjunkturcykel. På senare tid har vi kunnat konstatera att
            en lång rad organisationer och ekonomer anslutit sig till kraven
            på en översyn av överskottsmålet, däribland de tre stora fackliga
            organisationerna LO, TCO och SACO samt förre ordföranden i Finanspolitiska
            rådet Lars Calmfors. 5
          </p>
          <p xml:id="i-5y8i2BNdRS7wnSNErC4H2C">
            I budgetpropositionen i höstas fortsatte regeringen att argumentera
            för att det var viktigt att fortsätta att stimulera den ekonomiska
            återhämtningen med expansiv finanspolitik. Man lade då förslag
            som skulle försvagat de offentliga finanserna med ca 25 miljarder
            kronor per år under 2014-2017. 6 I 2014 års ekonomiska vårproposition
            gör emellertid regeringen helt om i finanspolitiken. Nu ska varje
            reform finansieras kronor för krona och tillsammans med att transfereringar
            och en rad olika bidrag inte räknas upp i takt med pris- och löneökningar
            sker en automatisk förstärkning av de offentliga finanserna. Det
            strukturella sparandet stärks därmed successivt och regeringen
            bedömer att man når överskottsmålet 2018.
          </p>
          <p xml:id="i-C6W5qaYgivT8f9m3cj8oY8">
            Regeringen har motiverat omläggningen av finanspolitiken med
            att man nu ser ett omslag i ekonomin i form av bl.a. högre tillväxt.
            Detta argument framstår dock som märkligt eftersom regeringens
            prognoser för BNP-tillväxten i vårpropositionen är lägre än de
            bedömningar man gjorde i samband med budgetpropositionen i höstas.
            Om det nu är viktigt att strama åt ekonomin, kan man fråga sig
            varför regeringen inte gjorde det redan i höstas, när man hade
            en än mer positiv syn på den framtida ekonomiska utvecklingen.
            I sak finns det därtill skäl att ifrågasätta regeringens omläggning
            av finanspolitiken. Den svenska ekonomin kännetecknas fortfarande
            av lågt resursutnyttjande och arbetslösheten har bitit sig fast
            kring 8 procent. Det finns därför fortfarande goda skäl att understödja
            den ekonomiska utvecklingen med en mer expansiv finanspolitik,
            i synnerhet då de svenska offentliga finanserna alltjämt är mycket
            starka samtidigt som staten kan låna upp pengar till extremt låga
            räntor.
          </p>
          <p xml:id="i-PoLexMxKDeH2aYMtW8GsoA">
            I sammanhanget bör också nämnas att regeringens eget expertorgan,
            Konjunkturinstitutet, underkänner regeringens beräkningar av det
            finansiella sparandet. KI bedömer att det krävs skattehöjningar
            på 47 miljarder kronor för att nå överskottsmålet 2018. Därtill
            krävs det enligt KI skattehöjningar på ytterligare 53 miljarder
            kronor fram till 2018 för att finansiera de utgiftsökningar som
            krävs för att kunna bibehålla det offentliga åtagandet på 2015
            års nivå. 7 Det är detta budgethåll på 100 miljarder kronor som
            regeringens välfärdsreformer på 7,5 miljarder kronor och skattehöjningar
            på 8 miljarder kronor fram till 2018 ska sättas i relation till.
          </p>
          <head xml:id="i-GgY76cHyxscPKfd6szA4Yk" type="h3">
            4.3.2 Finanspolitikens innehåll och den svenska ekonomins strukturproblem
          </head>
          <p xml:id="i-2e7Ut8tSfiZyZX2Qr4rbbf">
            Vad gäller innehållet i finanspolitiken finns det mycket att
            kritisera, dels för hela perioden sedan regeringen tillträdde,
            dels de aktuella förslagen i 2014 års ekonomiska vårproposition.
            Den svenska ekonomin lider av framför allt fyra strukturproblem:
            (i) Hög arbetslöshet och försämrad matchningseffektivitet, (ii)
            Sjunkande potentiell produktivitet i näringslivet, (iii) De låga
            bostadsinvesteringarna och (iv) De sjunkande skolresultaten. Dessvärre
            måste vi konstatera att regeringens politik snarast har förstärkt
            dessa tendenser.
          </p>
          <p xml:id="i-HG4Za2wGCBuYHnhhC8AWvS">
            I stället för att rusta de arbetslösa för framtidens arbetsliv
            genom satsningar på kunskapshöjande och utvecklande insatser har
            regeringen satsat stort på mer eller mindre passiva massåtgärder.
            Detta sker inte minst inom ramen för de s.k. garantierna – jobb-
            och utvecklingsgarantin och jobbgaranti för ungdomar – som regeringen
            infört inom ramen för arbetsmarknadspolitiken. Detta har bidragit
            till den höga långtidsarbetslösheten och att matchningseffektiviteten
            har försämrats (se vidare avsnitt 4.4.2).
          </p>
          <p xml:id="i-3MnZK5ikb9SMANeqCNq76B">
            Näringslivets produktivitetstillväxt har utvecklats mycket svagt
            sedan 2006. Till viss del kan detta förklaras av konjunkturmässiga
            faktorer, men Konjunkturinstitutet (KI) bedömer att även den underliggande,
            eller potentiella, produktivitetstillväxten har varit mycket svag.
            KI:s bedömning är att den potentiella produktiviteten i näringslivet
            mellan 2006 och 2013 i genomsnitt endast steg med 0,9 procent
            per år, vilket kan jämföras med att den genomsnittliga potentiella
            produktivitetstillväxten för perioden 1981-2006 uppgick till 2,6
            procent per år. 8 Den låga produktiviteten i näringslivet har
            dessutom fortsatt under 2012 och 2013. En orsak till denna utveckling
            är regeringens ekonomiska politik som i princip endast går ut
            på att sätta press på de lägsta lönerna nedåt samt att subventionera
            vissa lågproduktiva branscher. För att stärka Sveriges långsiktiga
            produktivitetspotential krävs betydande investeringar i utbildning
            och forskning, infrastruktur, miljöteknik, bostäder samt en strategisk
            näringspolitik som stärker svensk konkurrenskraft och innovationsstyrka
            i den globala ekonomin. I denna motion presenterar vi en rad förslag
            på dessa områden.
          </p>
          <p xml:id="i-Qcb74bJvy1F2JdNcJbWhze">
            De svenska bostadsinvesteringarna har utvecklats svagt i princip
            sedan 1990-talskrisen. Framför allt har nyproduktionen i storstadsområden
            varit mycket låg i förhållande till efterfrågan i dessa regioner.
            På senare tid har en rad bedömare pekat på bostadsbristen som
            ett allvarligt strukturproblem. Bristen på bostäder minskar såväl
            den geografiska som yrkesmässiga rörligheten på arbetsmarknaden
            och försämrar därmed arbetsmarknadens funktionssätt och hämmar
            tillväxten. Regeringens passivitet på området har varit slående
            alltsedan regeringsskiftet. 9 Det krävs radikala åtgärder för
            att bryta utvecklingen. I denna motion föreslår vi bl.a. ett investeringsstöd
            för hyresrätter. Stödet ska riktas mot tillväxtorter och orter
            där bristen på ändamålsenliga och efterfrågade bostäder är särskilt
            stor.
          </p>
          <p xml:id="i-PfKAfyt3eQv5bU6zotvCGw">
            Situationen i skolan är minst sagt alarmerande. Skolans problem
            beror framför allt på en rad strukturella aspekter. Kombinationen
            av det fria skolvalet, den fria etableringsrätten och de skattefinansierade
            privata skolornas fria vinstuttag skapar sammantaget en struktur
            som inte är gynnsam för utbildningen i Sverige. Resultatet av
            den förda politiken försvårar styrningen och resursallokeringen
            inom skolan, ökar segregationen, sänker de allmänna kunskapsresultaten,
            ökar skillnaderna i kunskapsresultat mellan skolor i välbärgade
            områden och mer socialt utsatta områden samt leder till en betygsinflation
            som gynnar friskolorna på bekostnad av de kommunala skolorna.
            I en globaliserad ekonomi som ställer allt högre krav på arbetskraftens
            kompetens och utbildningsnivå är denna utveckling mycket bekymmersam
            eftersom det försvagar exportindustrins konkurrenskraft, försämrar
            matchningseffektiviteten och gör det ännu svårare för de personer
            som står långt ifrån arbetsmarknaden att finna arbete. I vårpropositionen
            tillför regeringen en del resurser på skolans område. Resurstillskotten
            är välkomna men de löser inte skolans grundläggande strukturella
            problem.
          </p>
          <p xml:id="i-E8w5FXJ7yWPDCVJz2hXCVN">
            Det är nu helt tydligt att regeringens politik har nått vägs
            ände och att det är dags för en ny färdriktning. I kapitel 5-11
            i denna motion presenterar vi vårt förslag till en sådan ny politik.
          </p>
          <head xml:id="i-3o3D3baHnScyML3uE7miSt" type="h2">
            4.4 Utvecklingen på arbetsmarknaden
          </head>
          <p xml:id="i-8CJt8E6c1uA1SJR8FF9QKb">
            Ekonomiska kriser brukar ofta förstärka strukturomvandlingen
            på arbetsmarknaden. Den svenska arbetsmarknaden kännetecknas av
            en långsiktig trend där antalet sysselsatta inom tillverkningsindustrin
            minskat relativt den privata tjänstesektorn. 10 Denna förändring
            accentuerades i samband med finanskrisen och åren därefter.
          </p>
          <p xml:id="i-XcLTsJHJhTJyfd4tSeKzRk">
            Lågkonjunkturen som följde efter finanskrisen slog hårt mot den
            svenska industrin. Mellan tredje kvartalet 2008 och första kvartalet
            2010 föll sysselsättningen inom tillverkning och utvinning, energi
            och miljö med nästan 100 000 personer. 11 När sedan konjunkturen
            och arbetsmarknaden tog fart under 2010 kom de flesta jobben inom
            den privata tjänstesektorn. I samband med att konjunkturläget
            började försämras i mitten av 2011 har ett liknande mönster kunnat
            skönjas. Sysselsättningen inom industrin har fallit medan de privata
            tjänstenäringarna har klarat sig förhållandevis väl (se diagram
            3 nedan över antalet arbetade timmar i näringslivet).
          </p>
          <head xml:id="i-8CxFKjH6rhiY5SCDJYWPEp" type="h1">
            Diagram 3 Arbetade timmar i näringslivet
          </head>
          <p xml:id="i-WtSYv7Gzf2J4CLZjjYrqbk">
            Index 2007=100, säsongsrensade kvartalsvärden
          </p>
          <p xml:id="i-J85TDfQ75nnRLP5PnKUMcG">
            Källa: Konjunkturinstitutet
          </p>
          <p xml:id="i-PKpUbT8CVYWQ69JkeaUYP9">
            Sammantaget har utvecklingen på arbetsmarknaden de senaste åren
            varit nedslående. Arbetslösheten under återhämtningsfasen efter
            finanskrisen sjönk endast till omkring 7,5 procent, vilket är
            en mycket hög arbetslöshet i såväl ett svenskt historiskt perspektiv
            som vid en internationell jämförelse. För närvarande ligger arbetslösheten
            på 8,1 procent (i säsongsrensade termer). Detta är 1,5 procentenheter
            högre än när regeringen tillträde hösten 2006, vilket motsvarar
            en ökad arbetslöshet med ca 77 000 personer. 12 Även sysselsättningsgraden
            har fallit sedan regeringen kom till makten. Den lägre sysselsättningsgraden
            (0,5 procentenheter) motsvarar 36 000 färre sysselsatta. 13
          </p>
          <table>
            <row xml:id="i-4ejcV84v9cKRotBE8zSUvC">
              <cell>
                Diagram 4 Arbetslöshet, 15-74 år Säsongsrensade värden
              </cell>
              <cell>
                Diagram 5 Sysselsättningsgrad, 15-74 år Säsongsrensade värden
              </cell>
            </row>
            <row xml:id="i-8SJhAxnVJDGQ2pb6ueDNDT"/>
            <row xml:id="i-JLsWLxqJ3JqrcF83vdGC3v">
              <cell>
                Källa: SCB (AKU)
              </cell>
              <cell>
                Källa: SCB (AKU)
              </cell>
            </row>
          </table>
          <head xml:id="i-MyYnm2VMwfvdduHuqC1Uy8" type="h3">
            4.4.1 Strukturomvandling och kraven på arbetskraftens utbildning
          </head>
          <p xml:id="i-Ufrpu37PChem8Ar5EvX6KR">
            Den svenska ekonomin har genomgått omvälvande förändringar under
            de senaste 30 åren. Utvecklingen har framför allt drivits på av
            globaliseringen i form av ett ökat globalt arbetskraftsutbud från
            länder som Kina och Indien, ökad världshandel, kapitalets ökade
            rörlighet, avregleringar, ökad migration och teknologisk utveckling.
            Denna utveckling har ökat konkurrenstrycket på den svenska ekonomin
            i allmänhet och på tillverkningsindustrin i synnerhet.
          </p>
          <p xml:id="i-45ikHF3NMw3837Bohy5Q3j">
            Inom tillverkningsindustrin har globaliseringen bidragit till
            att verksamheter med högt förädlingsvärde fått allt större andelar.
            Inom basindustrin går t.ex. exporten från massa och malm mot mer
            avancerade pappersprodukter och specialstål. Samtidigt har högteknologiska
            branscher inom t.ex. kemi, läkemedel och maskinindustri växt i
            betydelse och vissa branscher, som varvs- och textilindustrin,
            har i princip försvunnit. Parallellt med denna utveckling har
            den privata tjänstesektorn vuxit kraftigt och har under de senaste
            10 åren svarat för merparten av den svenska ekonomins sammanlagda
            sysselsättningstillväxt (se tabell 1 nedan).
          </p>
          <p xml:id="i-FHoHpsQYobWrcLQmaPAcF8">
            En annan trend i det svenska näringslivet är att industriföretagen
            i allt större utsträckning fokuserar på sin kärnverksamhet. Detta
            har resulterat i att de har lagt ut stora delar av den tjänsteproduktion
            som tidigare producerades inom företaget på externa tjänsteföretag.
            Exempel på sådana tjänster som i allt högre grad har outsourcats
            är konsulttjänster inom IT, forskning och utveckling, juridisk
            rådgivning, reklamverksamhet, byggteknik och design. Denna utveckling
            har inneburit att industrin blivit alltmer integrerad med tjänstesektorn,
            men också att tjänstesektorerna blivit mer beroende av utvecklingen
            inom industrin.
          </p>
          <p xml:id="i-F8zSKQ1xEPVSFsUwRDVmsd">
            Den här strukturomvandlingen, som innebär att slussa över friställd
            arbetskraft från mellan- och lågteknologisk industri till kunskapsintensiva
            tjänster, ställer högre krav på bl.a. utbildnings- och arbetsmarknadspolitiken
            än när strukturomvandlingen främst resulterade i att arbetskraften
            rörde sig mellan olika industrisektorer.
          </p>
          <table>
            <row xml:id="i-2UoRuCQSc3DRcZWicYFdqc">
              <cell>
                Tabell 1 Antal sysselsatta i olika sektorer i svensk ekonomi,
                tusental
              </cell>
            </row>
            <row xml:id="i-JPxv8MquWFiYFEjyvU4nmR">
              <cell>
                1993
              </cell>
              <cell>
                2011
              </cell>
              <cell>
                1993-2011
              </cell>
            </row>
            <row xml:id="i-29Uv6PiQ4fWZPSPeTiPZRQ">
              <cell>
                Privat tjänstesektor, totalt
              </cell>
              <cell>
                1504
              </cell>
              <cell>
                2105
              </cell>
              <cell>
                601
              </cell>
            </row>
            <row xml:id="i-T7upW3xrpZ5VS4MUJ8eD5e">
              <cell>
                varav kunskapsintensiva
              </cell>
              <cell>
                568
              </cell>
              <cell>
                1030
              </cell>
              <cell>
                462
              </cell>
            </row>
            <row xml:id="i-EsfgRkzs1Dmkjwr2GQ2teg">
              <cell>
                Jordbruk, skogsbruk och fiske
              </cell>
              <cell>
                149
              </cell>
              <cell>
                93
              </cell>
              <cell>
                -56
              </cell>
            </row>
            <row xml:id="i-NDoUBFXcR799CChCzzGMvb">
              <cell>
                Tillverknings- och gruvindustri
              </cell>
              <cell>
                695
              </cell>
              <cell>
                621
              </cell>
              <cell>
                -74
              </cell>
            </row>
            <row xml:id="i-74xQ3DqsWi7c6Cnws5PP6C">
              <cell>
                Byggverksamhet
              </cell>
              <cell>
                224
              </cell>
              <cell>
                321
              </cell>
              <cell>
                97
              </cell>
            </row>
            <row xml:id="i-UZRrAnMKDFDwp5u5QTLDbX">
              <cell>
                Offentlig verksamhet
              </cell>
              <cell>
                1398
              </cell>
              <cell>
                1293
              </cell>
              <cell>
                -105
              </cell>
            </row>
            <row xml:id="i-N5khvFxiAYCNJzSEm9MdjK">
              <cell>
                Övrig verksamhet
              </cell>
              <cell>
                132
              </cell>
              <cell>
                170
              </cell>
              <cell>
                38
              </cell>
            </row>
            <row xml:id="i-HKpysCWLPfFg5hAdbX88EC">
              <cell>
                Ekonomin totalt
              </cell>
              <cell>
                4102
              </cell>
              <cell>
                4603
              </cell>
              <cell>
                501
              </cell>
            </row>
          </table>
          <p xml:id="i-VSvwSMouuhA3Jan3csdis">
            Strukturomvandlingen riskerar också att skapa en tilltagande
            ekonomisk sårbarhet och ställer krav på helhetstänkande och en
            medveten, strategisk industri- och näringspolitik – något som
            inte kan överlämnas till marknaden. Vi ser redan i dag att konkurrensen
            mot svensk industri inte avgränsas till produktion med relativt
            lågt förädlingsvärde, utan även betydligt högre upp i förädlingskedjan.
            Vi vet också att produktivitetsökningarna inom olika sektorer
            och produktionsgrenar inte sker isolerat från varandra, utan i
            ett systematiskt samspel, där såväl fysisk som social infrastruktur
            spelar en avgörande roll. Detta ställer krav på ett helhetstänkande
            och en strategisk näringspolitik.
          </p>
          <head xml:id="i-LKaDTR6MZVAaYN2qqBM8ed" type="h3">
            4.4.2 Ökad strukturell arbetslöshet
          </head>
          <p xml:id="i-JRT23R47Ts7nzJPYExDEhX">
            Mycket tyder på att den strukturella arbetslösheten, dvs. den
            del av arbetslösheten som inte beror på konjunkturläget, har ökat
            under de senaste åren. Ett tecken på detta är den mycket kraftiga
            ökningen av långtidsarbetslösheten. Samtidigt som arbetslösheten
            bara ökat med 1,5 procentenheter sedan regeringen tillträdde har
            långtidsarbetslösheten ökat med över 100 procent (se diagram 6
            nedan). 14
          </p>
          <p xml:id="i-KEDGMppr3RRmaDBSxMcM9m">
            Personer med långa arbetslöshetstider löper stor risk att fastna
            i långtidsarbetslöshet eller helt slås ut från arbetsmarknaden.
            Först och främst är detta naturligtvis en tragedi för de individer
            som drabbas, men långtidsarbetslösheten för även med sig betydande
            samhällsekonomiska kostnader. När konjunkturen vänder begränsas
            uppgången i både produktion och sysselsättning i och med att matchningen
            på arbetsmarknaden försämras. Långvariga arbetslöshetstider försämrar
            med andra ord arbetsmarknadens funktionssätt och höjer den strukturella
            arbetslösheten.
          </p>
          <p xml:id="i-24exWbxXP28tGkhJYepfut">
            Såväl Konjunkturinstitutet som Riksbanken har pekat på att det
            finns tecken på att den svenska arbetsmarknaden fungerar allt
            sämre. 15 En indikator på hur väl arbetsmarknaden fungerar är
            den s.k. Beveridgekurvan som visar på sambandet mellan arbetslösa
            och vakanser. När arbetslösheten är hög brukar det vara lätt för
            företagen att tillsätta utlysta tjänster. Sedan mitten av 2009
            har emellertid andelen vakanser ökat utan att arbetslösheten har
            minskat i motsvarande utsträckning. I diagram 7 nedan syns detta
            genom att kurvan skiftat utåt. 16 Detta förhållande tyder på att
            matchningen på arbetsmarknaden fungerar sämre eftersom arbetslösheten
            är högre vid en given nivå vakanser.
          </p>
          <table>
            <row xml:id="i-TLVHP3j5iuMszvmEddZD7C">
              <cell>
                Diagram 6 Långtidsarbetslösa, + 1 år 17
              </cell>
              <cell>
                Diagram 7 Beveridgekurvan 18
              </cell>
            </row>
            <row xml:id="i-EcTfq6L5JePG7MDdjSasGh"/>
            <row xml:id="i-Q9QL84JN59gjiuByr33DwS">
              <cell>
                Källa: Arbetsförmedlingen
              </cell>
              <cell>
                Källa: KI, Konjunkturläget, juni 2013
              </cell>
            </row>
          </table>
          <p xml:id="i-GbSsHPuwdgatCTYb3NBUA4">
            Ett annat tecken på att den strukturella arbetslösheten har ökat
            har sin grund i hur arbetslöshetens sammansättning utvecklats
            över tiden. Arbetsförmedlingen har sedan en tid identifierat fyra
            grupper som utsatta på arbetsmarknaden; utomeuropeiskt födda,
            personer med låg utbildning (förgymnasialt utbildade), äldre (55-64
            år) och personer med funktionsnedsättning. Som framgår av diagram
            8 nedan har dessa ökat sin andel av den totala arbetslösheten
            under de senaste åren. Medan arbetslösheten sjönk relativt mycket
            för gruppen ej utsatta under den ekonomiska återhämtningen 2010
            – första halvan 2011 låg arbetslösheten för de utsatta grupperna
            kvar på en mycket hög nivå. Antalet arbetslösa i utsatta grupper
            beräknas av Arbetsförmedlingen att öka till ca 255 000 personer
            vid slutet av 2014, vilket då kommer att motsvara ca 68 procent
            av den totala arbetslösheten. 19
          </p>
          <table>
            <row xml:id="i-JukgYuHcSiTAakKW4zdfrJ">
              <cell>
                Diagram 8 Antal inskrivna arbetslösa 20
              </cell>
              <cell>
                Diagram 9 Antal inskrivna arbetslösa, + 1 år 21
              </cell>
            </row>
            <row xml:id="i-3WDwbav1oARXMAkf9kvQve"/>
            <row xml:id="i-MMdT4EpZKdYbXCr2qjvxMq">
              <cell>
                Källa: Arbetsförmedlingen
              </cell>
              <cell>
                Källa: Arbetsförmedlingen
              </cell>
            </row>
          </table>
          <p xml:id="i-GWHi3P9z1Jcf3ugxtFpY7Q">
            Vad som är särskilt oroande är att de arbetslösa i dessa grupper
            ofta har mycket långvariga arbetslöshetstider. För närvarande
            har ca 142 000 personer varit utan arbete i mer än ett år. Av
            dessa tillhör ca 109 000 personer någon av de utsatta grupperna.
            Mycket av ökningen av långtidsarbetslösheten beror också på ökade
            arbetslöshetstider bland personer i de utsatta grupperna (se diagram
            9 ovan). Precis som i fallet med den ovan beskrivna strukturomvandlingen
            av den svenska ekonomin innebär förändringen av arbetslöshetens
            sammansättning stora utmaningar för utbildnings- och arbetsmarknadspolitiken.
          </p>
          <head xml:id="i-2P2JF7z4NjnT9B2vnwotP3" type="h3">
            4.4.3 Otryggheten på arbetsmarknaden
          </head>
          <p xml:id="i-GdHjHccDW5g1mHHNL86apw">
            Trygghet i anställningen är av stor vikt för individen men även
            för hela samhället eftersom det ökar möjligheterna till utveckling
            och omvandling av arbetsmarknaden. Under de senaste två decennierna
            har dock utvecklingen gått i en annan riktning. Massarbetslösheten,
            tillsammans med bl.a. försämringar i lagen om anställningsskydd
            och en bristfällig reglering vid in- och uthyrning av arbetstagare,
            har bidragit till att anställningsskyddet har urholkats. Otryggheten
            på arbetsmarknaden har brett ut sig.
          </p>
          <p xml:id="i-ESmRAbQiXMNagxg1z911nc">
            De senaste två decennierna har andelen tillsvidareanställda minskat
            samtidigt som andelen tidsbegränsat anställda har ökat. I dag
            har nästan 17 procent av de anställda en tidsbegränsad anställning.
            Kvinnor, LO-medlemmar, ungdomar och invandrare är i avsevärt högre
            grad än andra löntagargrupper hänvisade till otrygga anställningar.
          </p>
          <p xml:id="i-QHBvSfRu6eNTUhHkmEyAHh">
            Otrygga anställningar ger lägre inkomster och därmed lägre föräldrapenning,
            sjukpenning och pension. De som har en tidsbegränsad anställning
            eller arbetar deltid riskerar dessutom att inte kvalificera sig
            till a-kassan eller att inte få en bostad.
          </p>
          <p xml:id="i-BbGy6vz3qdDRy5RkZuCTEs">
            Arbetsplatser med många otrygga anställningar präglas av ökad
            stress, sämre arbetsmiljö och lägre organisationsgrad. Även löntagarnas
            kollektiva styrka försvagas. De många osäkra anställningarna innebär
            också stora utgifter för samhället i form av återkommande perioder
            av arbetslöshet och kostnader för ökad ohälsa.
          </p>
          <p xml:id="i-Jm3jbY1hqzpCje3PWJFi9A">
            Samtidigt breder fusk och social dumpning ut sig på arbetsmarknaden.
            Krav från EU och medvetna politiska beslut har försvagat löntagarnas
            ställning. Villkoren på arbetsmarknaden har påverkats kraftigt
            av exempelvis förändrade regler för F-skattsedlar, avregleringen
            av arbetskraftsinvandringen och regler för utstationering av arbetstagare
            mellan EU-länder. Detta medför en rad negativa samhällsekonomiska
            konsekvenser. Staten går miste om skatteintäkter samtidigt som
            både de individer som anlitas av oseriösa företag och löntagarkollektivet
            som helhet drabbas av dumpning av löner och arbetsvillkor. I ett
            antal särskilt utsatta branscher, som åkeri- och byggbranschen,
            har konkurrens med låga löner och dåliga arbetsvillkor kommit
            att hota överlevnaden för inhemska företag som följer lagar och
            kollektivavtal. I förlängningen riskerar den här utvecklingen
            att leda till stagnation i näringslivet, då konkurrens genom teknisk
            utveckling och rationalisering ersätts av jakt på billig arbetskraft.
          </p>
          <head xml:id="i-5BXR7GCLDT8kJ81cAKeJ6a" type="h3">
            4.4.4 Investeringarnas betydelse för arbetslösheten
          </head>
          <p xml:id="i-7B3ahFSeB1tskH1MdAhRFb">
            I en rapport från Almega, Teknikföretagen och Unionen 22 analyseras
            bl.a. investeringarna inom industrin. I samband med finanskrisen
            sjönk investeringarna på bred front i den svenska ekonomin. Inom
            industrin hade emellertid investeringarna legat på historiskt
            låga nivåer under flera år innan finanskrisen. Rapportförfattarna
            konstaterar att de låga investeringarna har sänkt Sveriges potentiella
            produktionsnivå vid fullt kapacitetsutnyttjande. De noterar vidare
            att detta kommer att påverka tillväxt och sysselsättning negativt
            om inte investeringsvolymerna ökar kraftigt framöver.
          </p>
          <p xml:id="i-XGZni5SzqMgAwfyQBD2VcT">
            På det akademiska området har sambandet mellan investeringar
            och arbetslöshet studerats i en rad olika uppsatser. En av de
            mer inflytelserika är Stockhammer och Klär (2010) 23 som undersökte
            kapitalstockens och AMI:s (arbetsmarknadens institutioner) betydelse
            för arbetslösheten med hjälp av en panelanalys av 20 länder. I
            studien finner de ett starkt negativt medelfristigt samband mellan
            kapitalstockens tillväxt och arbetslöshetsnivån, dvs. högre investeringar
            resulterade i lägre arbetslöshet. De fann också ett starkt positivt
            samband mellan realränta och arbetslöshet. 24 Effekterna av arbetsmarknadens
            institutioner var däremot i de flesta fall små och icke-robusta.
            Det starka sambandet mellan kapitalstocken och arbetslösheten
            bestod även när de kontrollerade för effekter av förändringar
            i realräntan.
          </p>
          <p xml:id="i-54gkHzQ89hwfgD4ErvoXDW">
            I diagram 10 visas sambandet mellan kapitalstockens tillväxt
            25 och arbetslösheten i Sverige för perioden 1961-2012. Flera
            intressanta iakttagelser kan göras. För det första finns det ett
            negativt samband mellan kapitalstocken och arbetslösheten för
            hela perioden 1961-2012. För det andra kan vi konstatera att varaktig
            låg arbetslöshet (perioden 1961-1991, nedre högra fältet i diagrammet)
            endast föreligger under perioder då tillväxten i kapitalstocken
            under flera år ligger mellan 2 och 4 procent. En liknande iakttagelse
            kan göras om man relaterar arbetslöshetens utveckling med utvecklingen
            av investeringarna som andel av BNP (se diagram 11 nedan). Perioden
            med låg arbetslöshet sammanfaller i princip med att investeringarna
            som andel av BNP överstiger 20-21 procent (nedre högra fältet).
          </p>
          <p xml:id="i-TixKYHFP5e9BBAgJrMcF1H">
            Som vi tidigare har konstaterat, och som är väl bekant, bröts
            perioden med låg arbetslöshet av 1990-talskrisen. Den ekonomiska
            krisen i början 1990-talet hade sina speciella orsaker som det
            här inte finns utrymme att närmare analysera. Men det vi kan konstatera
            är att arbetslösheten sedan dess aldrig varit i närheten av de
            låga nivåer som förelåg innan 1990-talskrisen, och att detta löper
            samman med att investeringarna inte återgått till de nivåer som
            var för handen innan krisen (oavsett om dessa mäts som tillväxten
            av kapitalstocken eller som fasta bruttoinvesteringar som andel
            av BNP).
          </p>
          <p xml:id="i-47H6NUYYR59k8jMuDWKp6w">
            För det tredje kan vi konstatera att sambandet mellan investeringarna
            och arbetslösheten gäller för såväl perioden med låg arbetslöshet
            1961-1991 (nedre högra fälten i diagrammen) som för perioden med
            hög arbetslöshet 1992-2012 (övre högra fälten i diagrammen). Vi
            kan också konstatera att sambandet tycks vara starkare under den
            senare delen av perioden, dvs. under 1992-2012 då arbetslösheten
            är hög och investeringarna låga.
          </p>
          <table>
            <row xml:id="i-A7iArck2XvntBX5ca25r83">
              <cell>
                Diagram 10 Arbetslöshet och kapitalstockens tillväxt, Sverige
                1961-2012
              </cell>
              <cell>
                Diagram 11 Arbetslöshet och investeringar som andel av BNP, Sverige
                1961-2012
              </cell>
            </row>
            <row xml:id="i-Vqkh2qhT3YWpB3Z5DQyy9J"/>
            <row xml:id="i-S9MeUtYkuRaaFDWSpyiHpX">
              <cell>
                Källa: Konjunkturinstitutet och AMECO 26
              </cell>
              <cell>
                Källa: Konjunkturinstitutet och AMECO 27
              </cell>
            </row>
          </table>
          <p xml:id="i-VRRPG3eNXjg6FYSMBniirL">
            Det starka sambandet mellan investeringarna och arbetslösheten
            i Sverige kan ses som ett uttryck för den aggregerade efterfrågans
            betydelse för arbetslösheten. Den minskade investeringstakten
            sammanfaller med en tidsperiod då den ekonomiska politiken har
            prioriterat inflationsbekämpning framför att hålla uppe efterfrågan
            och bekämpa arbetslösheten. Vänsterpartiet föreslår ändrade mål
            för finans- och penningpolitiken, bl.a. i syfte att öka efterfrågan
            och därmed få upp investeringsvolymerna. Därtill lägger vi en
            rad konkreta förslag på ökade offentliga investeringar, samt föreslår
            att staten ska ändra i budgetlagen så att lånefinansiering utgör
            huvudprincip och att staten därmed i större utsträckning ska kunna
            fördela investeringskostnaderna över investeringens livslängd.
          </p>
          <head xml:id="i-Xgtci5wEmzfcbuQjHRTNQd" type="h2">
            4.5 Regeringens utförsäljningar av gemensamt ägda bolag
          </head>
          <p xml:id="i-V7d55zcnPTQQYq1Mu5oYTi">
            Regeringen har haft tydliga ambitioner under sin regeringstid
            att sälja ut gemensamt ägda bolag. Framför allt har ideologiska
            skäl anförts som motiv till detta. Ofta har de affärer som genomförts
            varit ekonomiskt dåliga och har inneburit att samhällsnyttiga
            funktioner slagits sönder. Men framför allt är den förda politiken
            allvarlig ur ett demokratiperspektiv. Utförsäljningarna är mer
            eller mindre oåterkalleliga. För när egendomen väl har sålts ut
            är det mycket svårt att köpa tillbaka den. Det som tar flera decennier
            för det offentliga att bygga upp kan säljas ut på bara något år.
          </p>
          <p xml:id="i-LSfVUAeMTNkzR7Zwfnp6BF">
            Under de åtta år som Sverige haft borgerligt styre har nio statliga
            bolag sålts helt eller till delar. SBAB har kunnat räddas från
            försäljning genom ett majoritetsbeslut i riksdagen. För en del
            av de försäljningar som gjorts har regeringen haft stöd av övriga
            delar av oppositionen. Det gäller t.ex. Nordea.
          </p>
          <p xml:id="i-67XMjyprwz3QYPN2CikEPA">
            Det finns tydliga mönster i regeringens utförsäljningar. De har
            ofta skett till orimliga underpriser, t.ex. gällande Apoteken,
            Telia och Nordea. I fråga om Apoteken köptes delar av detta av
            bolag ägt av Wallenberg som efter tre år sålde vidare med en förtjänst
            som beräknats vara tre gånger högre än vad de betalade. Det finns
            nu också pengar avsatta i regeringens budget för att ägarna av
            de privata apoteksbolagen ska kunna få betalt för att behålla
            apoteken på landsbygden. Regeringen har t.o.m. beslutat att låna
            ut pengar till köparna av Svensk Bilprovning eftersom de inte
            hade råd att köpa bolaget.
          </p>
          <p xml:id="i-Vder4ZFrhoevSHFM2ms8v3">
            Något annat som går igen är att köparna av de statliga bolagen
            ofta är riskkapitalbolag registrerade i skatteparadis, dvs. de
            avser inte ens att betala skatt på sina vinster här. Så var fallet
            vid försäljningen av Apoteken, Svensk Bilprovning och Arbetslivsresurs
            AB.
          </p>
          <p xml:id="i-PuEVCn19rQU6BEgcWcZjZL">
            Vänsterpartiet vill i stället öka det gemensamma ägandet för
            att bättre kunna styra samhällsutvecklingen. Vi har gemensamt
            byggt upp tillgångar i form av statliga bolag för att kunna styra
            delar av samhällsutvecklingen genom dem men också för att kunna
            inbringa mer pengar till det gemensamma för en bättre välfärd.
            Att öka det gemensamma ägandet är viktigt inte minst ur ett demokratiperspektiv.
          </p>
          <p xml:id="i-A39xySxYfKxfcj9MbZpuQn">
            Vänsterpartiet anser att den gemensamma äganderätten behöver
            förstärkas och vi vill därför införa ett grundlagsskydd för det
            som ägs gemensamt. Vi föreslår att det för beslut om att sälja
            ut gemensamt ägd egendom krävs tre femtedelars majoritet, alternativt
            två likalydande beslut med mellanliggande val så att väljarna
            får möjlighet att avgöra. Något av dessa villkor måste vara uppfyllt.
            Detta skydd ska föras in i grundlagen och gälla på statlig nivå,
            såväl som på landstings- och kommunnivå. Genom att skyddet förs
            in i grundlagen kan det inte upphävas med ett enkelt majoritetsbeslut.
          </p>
          <p xml:id="i-Lw8YvZw19yRJg1fw5NCP6Y">
            Vad som ovan anförts om grundslagsskydd för gemensamt ägd egendom
            bör riksdagen som sin mening ge regeringen till känna.
          </p>
          <head xml:id="i-A4tn1FFCV9yxxTAG8wn5Zx" type="h2">
            4.6 Nedskärningar och privatiseringar i välfärden
          </head>
          <p xml:id="i-26d4qQ8jTcuEXbn2HSX27U">
            Den kommunfinansierade sysselsättningen har utvecklats mycket
            svagt under den nuvarande regeringens styre. Enligt Konjunkturinstitutet
            har den kommunfinansierade sysselsättningen ökat med endast 6
            000 personer mellan 2006-2013. 28 29 Denna utveckling kan jämföras
            med den föregående 7-årsperioden, 1999-2006, då ökade sysselsättningen
            med 63 000 personer (se diagram 12 nedan). Den svaga sysselsättningsutvecklingen
            under framför allt regeringens första mandatperiod är inte helt
            enkel att förklara eftersom den kommunala konsumtionen utvecklades
            tämligen starkt under dessa år.
          </p>
          <table>
            <row xml:id="i-G9yLCMpBiUqmk1K3szw7y1">
              <cell>
                Diagram 12 Kommunfinansierad sysselsättning, 1993-2013
              </cell>
              <cell>
                Diagram 13 Kommunal konsumtion och demografi, 2014-2018 30
              </cell>
            </row>
            <row xml:id="i-UX6wd5jEisYVLbbdskt3NZ"/>
            <row xml:id="i-FEC9KPC7McmorhRBWyX9Ny">
              <cell>
                Källa: Konjunkturinstitutet
              </cell>
              <cell>
                Källa: VP14 och SKL
              </cell>
            </row>
          </table>
          <p xml:id="i-UUuwBjKtd4ze327Riyf24t">
            En förklaring till den svaga sysselsättningsutvecklingen kan
            vara den ökande andelen privata utförare inom vård, skola och
            omsorg, dvs. att en allt större andel av skattepengarna går till
            privata vinster och diverse s.k. overhead-kostnader.
          </p>
          <p xml:id="i-Psz26ZSH5vWy4GxTwHVJPi">
            Statistiska Centralbyråns (SCB) publikation Finansiärer och utförare
            inom vård, skola och omsorg 2011 innehåller uppgifter om avkastning
            m.m. inom välfärdssektorn. Kompletterande material som SCB tagit
            fram på Vänsterpartiets uppdrag visar att privata utförare inom
            branscherna hälso- och sjukvård, utbildning och omsorg hade ett
            sammanlagt rörelseresultat efter avskrivningar på 13,8 miljarder
            kronor. Det rörelseresultat som genererats av skattemedel uppgick
            uppskattningsvis till 9,2 miljarder kronor. 31 Detta motsvarar
            lön och sociala avgifter för t.ex. 23 000 undersköterskor. 32
          </p>
          <p xml:id="i-2c478AuKv3FV39jFvBVzpq">
            I sammanhanget är det också värt att notera att lönsamheten för
            de privata företagen inom välfärdssektorn är extremt hög. Enligt
            SCB låg avkastningen på det egna kapitalet för dessa företag på
            hela 28,7 procent under 2011, vilket kan jämföras med avkastningen
            inom hela tjänstesektorn som låg på 19 procent. 33 Den höga avkastningen
            i de privata välfärdsbolagen är anmärkningsvärd. Etablerad ekonomisk
            teori förklarar i allmänhet hög avkastning med hög risk. Men verksamheten
            i de skattefinansierade välfärdsbolagen kan knappast beskrivas
            som särskilt riskabel, då deras intäkter är garanterade via medel
            från det offentliga. Deras enda sätt att tjäna pengar är att pressa
            kostnaderna, vilket de gör via lägre bemanning, sämre arbetsvillkor,
            lägre utbildningsnivå, bortsortering av kostsamma patienter eller
            elever.
          </p>
          <p xml:id="i-AE2to83DBwNY1hebWCmb9f">
            De kostnader som följer av den demografiska utvecklingen ökar
            nu snabbt i kommunerna. Mellan 2006 och 2013 ökade dessa med i
            genomsnitt knappt 0,7 procent per år. För perioden 2014-2018 beräknas
            de öka till i genomsnitt drygt 1,2 procent per år. 34 Som framgår
            av diagram 21 ovan kommer den kommunala konsumtionen i regeringens
            budget för flera av åren inte ens att täcka upp för de kostnadsökningar
            som följer av den demografiska utvecklingen. Konjunkturinstitutet
            bedömer att kommunerna skulle behöva tillföras hela 30 miljarder
            kronor fram till 2018 för att bibehålla det offentliga åtagandet
            på 2014 års nivå. 35
          </p>
          <p xml:id="i-HPAVzAqZRcq9CF1jh9aLyP">
            Urholkningen av den gemensamt finansierade omsorgen slår undan
            ett av de viktigaste fundamenten för kvinnors möjlighet till egen
            försörjning och ekonomiskt oberoende. När tillgången till omsorgstjänster
            av hög kvalitet minskar, ökar behovet av oavlönat omsorgsarbete.
            Och det är oomtvistat att det framför allt är kvinnor som går
            ner i arbetstid eller tvingas avstå helt från förvärvsarbete för
            att i stället ta hand om barn och äldre anhöriga. Genom privatiseringarna
            av vård, skola och omsorg ersätts själva grundidén med medborgarnas
            rätt till välfärd efter behov med det privata näringslivets jakt
            på mesta möjliga vinst. Det leder till ökad segregering i skolan,
            att relativt friska men lönsamma patienter prioriteras framför
            dem med störst behov och till en ovärdig jakt på kostnader för
            människors värdighet och välmående inom omsorgen. Vänsterpartiet
            motsätter sig denna utveckling. Vi anser att alla skattemedel
            till vård, skola och omsorg ska användas till personal och verksamhet,
            och att dessa välfärdstjänster därför inte ska få drivas av vinstdrivande
            företag.
          </p>
          <head xml:id="i-EzY5wjmpAwGta4PPKsNkDq" type="h2">
            4.7 Ökad ojämlikhet
          </head>
          <p xml:id="i-WosdfGL2XZH1Ftafu3ye4m">
            I de föregående avsnitten har vi kunnat konstatera att regeringens
            ekonomiska politik för fler jobb inte har minskat arbetslösheten
            eller ökat sysselsättningsgraden. Däremot har den förda politiken
            resulterat i en kraftig ökning av den ekonomiska ojämlikheten.
            Den rikaste tiondelen av befolkningen har ökat sin årliga disponibla
            inkomst mellan 2006 och 2012 med 91 500 kronor, vilket kan jämföras
            med den fattigaste tiondelen som ökar sina inkomster med endast
            1 500 kr under samma tidsperiod (se diagram 14). Det är till och
            med så att den tiondel av befolkningen med de högsta inkomsterna
            har ökat sin årliga disponibla inkomst mellan 2006 och 2012 med
            mer än vad de 50 procent av befolkningen med lägst inkomster har
            fått tillsammans.
          </p>
          <p xml:id="i-7eaHiWMC8gosQw38fdVZfp">
            De ökade klyftorna avspeglas också i en dramatisk ökning av den
            s.k. relativa fattigdomen. Med relativa fattigdomen avses här
            inkomster som understiger 60 procent av medianinkomsten. Mellan
            2006 och 2012 har andelen personer under denna gräns ökat med
            drygt 40 procent. 36 Den relativa fattigdomen har ökat 5 gånger
            så mycket under perioden 2006-2012 som under den föregående sexårsperioden
            2000-2006 (se diagram 15 nedan). 37
          </p>
          <p xml:id="i-L7mY1tWfDd8KF2FjPvsQ1H">
            Även i ett internationellt perspektiv har ojämlikheten ökat mycket
            i Sverige. Faktum är att Sverige är det land inom OECD där den
            relativa fattigdomen ökat klart mest. 38 Sverige har gått ifrån
            att vara det mest jämlika samhället (1995) till en 14:e plats
            i jämlikhetsligan (2010). 39
          </p>
          <p xml:id="i-9iNqmnFABcUjC3fsBCCxMH">
            Ett annat mått på ekonomisk jämlikhet är den s.k. Gini-koefficienten.
            Detta är ett vanligt mått som brukar användas som sammanfattning
            för hela inkomstfördelningen. Ju lägre värde desto jämnare är
            inkomstfördelningen. 40 Gini-koefficienten kan beräknas inklusive
            och exklusive kapitalinkomster. Gini-koefficienten har ökat trendmässigt
            i Sverige under de senaste 20 åren. Mellan 2006 och 2012 ökade
            Gini-koefficienten, exklusive kapitalinkomster, med 9,3 procent.
            41 Under den föregående sexårsperioden, 2000-2006, ökade Gini-koefficienten
            med 2,5 procent.
          </p>
          <table>
            <row xml:id="i-W8Sx1RiADtVx8rgjxba2uA">
              <cell>
                Diagram 14 Förändring av årlig disponibel inkomst i tkr mellan
                2006-2012, per decil . 42
              </cell>
              <cell>
                Diagram 15 Relativ fattigdom, 2000-2012, % av befolkningen .
              </cell>
            </row>
            <row xml:id="i-LcR3XYjsTdhYRTQi17xrBZ"/>
            <row xml:id="i-SfMhB6CopCyGHBs5moqvWV">
              <cell>
                Källa: SCB (HEK)
              </cell>
              <cell>
                Källa: SCB (HEK)
              </cell>
            </row>
          </table>
          <p xml:id="i-WNxsb843uSMDqAxZXfv7ov">
            Den direkta effekten av regeringens nedmontering av försäkringssystemen
            samt besparingarna och privatiseringarna av välfärden är att många
            individer drabbas mycket hårt, såväl ekonomiskt som socialt. Men
            politiken har även andra, mer långsiktiga effekter, som är till
            men för den samhällsekonomiska utvecklingen. OECD har i ett antal
            studier visat på ett positivt samband mellan social rörlighet
            och ekonomisk jämlikhet. 43 Social rörlighet leder i sin tur till
            en mer dynamisk och bättre fungerande arbetsmarknad. Till detta
            kan läggas att IMF i en nyligen publicerad rapport påvisat ett
            positivt samband mellan tillväxt och ekonomisk jämlikhet. 44
          </p>
          <p xml:id="i-ERT2i73CTf3Qw1ppdLBHuN">
            Sverige har varit ett relativt jämlikt land. Men regeringens
            politik innebär att klyftorna nu växer snabbt. Om denna trend
            fortsätter är risken påtaglig att den sociala rörligheten kommer
            att minska, vilket i sin tur riskerar att leda till en sämre fungerande
            arbetsmarknad. Den ökande ojämlikheten tenderar också att minska
            samhörigheten och tilliten bland medborgarna, vilket leder till
            ökade sociala problem och till att förtroendet för samhälleliga
            institutioner undergrävs. På sikt leder de ökade klyftorna till
            nya sociala, idémässiga och ekonomiska strukturer som undergräver
            medborgarnas vilja och förmåga att agera solidariskt.
          </p>
          <head xml:id="i-QkeVgrKdhRosqmeWQuMXtC" type="h2">
            4.8 Ökade inkomstskillnader mellan män och kvinnor
          </head>
          <p xml:id="i-SKXMifXRySmbzMixkBYVbU">
            I jämställdhetsbilagan till budgetpropositionen 2014 konstaterar
            regeringen, precis som tidigare år, att kvinnor förvärvsarbetar
            i mindre utsträckning än män och har lägre lön än män, att kvinnor
            tar ansvar för den största delen obetalt hemarbete och att ensamstående
            kvinnor med barn har de lägsta inkomsterna. Trots en verklighetsbeskrivning,
            som Vänsterpartiet i stort delar, gör regeringen inget för att
            angripa orsakerna till denna ojämlikhet. Regeringen hänvisar till
            teoretiska långtidseffekter av jobbskatteavdraget, RUT-bidraget
            och jämställdhetsbonusen som vägar till ökad ekonomisk jämställdhet.
            Regeringen menar dessutom att försämringarna i sjukförsäkringen
            och begränsningen av deltidsersättningen från a-kassan leder till
            ökad jämställdhet, eftersom de stärker incitamenten att arbeta.
            Det är ett resonemang som utgår från en gravt förenklad bild av
            vad som är orsaken till kvinnors lägre sysselsättningsgrad och
            högre frånvaro från arbetsmarknaden.
          </p>
          <p xml:id="i-JTxUccyv6XPG2Zt1Ep2cDU">
            I själva verket har det mesta av jobbskatteavdraget gått till
            män, RUT-bidraget används i huvudsak av de mest högavlönade på
            bekostnad av exempelvis barnomsorg och hemtjänst och jämställdhetsbonusen
            har inte haft någon mätbar effekt på mäns föräldraledighet. Det
            är ett faktum att majoriteten av dem som utförsäkrats ur sjukförsäkringen
            och som förlorat på skärpta villkor för deltidsarbetande i a-kassan
            är kvinnor. Det är ganska svårsmält att regeringen anser det vara
            en jämställdhetsvinst.
          </p>
          <p xml:id="i-SU9iM2xNLuupAY6NFY9oAZ">
            Därtill har regeringen låtit redan ekonomiskt utsatta grupper
            som ensamstående föräldrar och garantipensionärer, av vilka en
            majoritet är kvinnor, halka efter ekonomiskt. Den förda politiken
            har resulterat i en dramatisk ökning av de ekonomiska skillnaderna
            mellan män och kvinnor. Skillnaden i årlig nettoinkomst beräknas
            öka med hela 50 procent mellan 2006 och 2014 och uppgår numera
            till ca 66 000 kronor 45 . Per månad har skillnaden i nettoinkomst
            ökat med drygt 1 850 kronor. De ökade skillnaderna avspeglas också
            i att andelen ensamstående kvinnor med barn som ligger under den
            relativa fattigdomsgränsen har ökat med ca 43 procent mellan 2006
            och 2012. 46
          </p>
          <table>
            <row xml:id="i-UUWdZDCWRL8ySigNVuHNtp">
              <cell>
                Diagram 16 Relativ fattigdom, 2002-2012, ensamstående kvinnor
                med barn 47
              </cell>
              <cell>
                Diagram 17 Inkomstgap, män och kvinnor, 2006-2014 48
              </cell>
            </row>
            <row xml:id="i-GHUZNK3XCwU5YbU4cdt8GX"/>
            <row xml:id="i-SYcPX1MBAcubn91ktQY3T1">
              <cell>
                Källa: SCB (HEK)
              </cell>
              <cell>
                Källa: RUT, Dnr 2014:536
              </cell>
            </row>
          </table>
          <head xml:id="i-ScRohBkz1g9je1pmBgfYgB" type="h2">
            4.9 Statens minskade ambitioner
          </head>
          <p xml:id="i-Q1u4wvhDMTnGUoFTFpRxEH">
            Ett sätt att analysera regeringens välfärdsambitioner är att
            studera hur nivån på statsbudgetens utgiftstak har utvecklats.
            Utgiftstaken anger en övre gräns på hur stora statsbudgetens utgifter
            får vara och kan därför ses som ett uttryck för regeringens välfärdsambitioner.
            Utgiftstakens nivå kan med fördel relateras till utvecklingen
            av potentiell BNP. Med potentiell BNP avses den produktionsnivå
            som kan upprätthållas vid normalt resursutnyttjande. Genom att
            relatera utgiftstaken till potentiell BNP i stället för till faktisk
            BNP rensas BNP för konjunktureffekter. I diagram 18 nedan visas
            hur utgiftstaken, justerat för tekniska förändringar, har utvecklats
            i förhållande till potentiell BNP mellan 1997 och 2016. Mellan
            2002 och 2006 låg utgiftstaken på en relativt stabil nivå i förhållande
            till potentiell BNP. Sedan den borgerliga regeringens tillträde
            har de däremot fallit snabbt. År 2016 beräknas utgiftstaket som
            andel av potentiell BNP till 26,8 procent. Motsvarande siffra
            vid regeringsskiftet 2006 var 31 procent. Om utgiftstaket för
            2016 hade legat på 2006 års nivå hade detta möjliggjort utgiftsökningar
            på 174 miljarder kronor. En sådan förändring av statens åtagande
            måste betraktas som ett stort systemskifte.
          </p>
          <table>
            <row xml:id="i-CLJCHPhQsrdoNTcewBdnyX">
              <cell>
                Diagram 18 Utgiftstak, 2002-2016 49 % av potentiell BNP
              </cell>
              <cell>
                Diagram 19 Transfereringar till hushåll, 2002-2016, % av potentiell
                BNP
              </cell>
            </row>
            <row xml:id="i-Y2CAYcbbgdFjMvEktnAUVM"/>
            <row xml:id="i-EohzAdzySEb37ZGyfJ6LNT">
              <cell>
                Källa: Finanspolitiska Rådet.
              </cell>
              <cell>
                Källa: BP14, VP08 och Finanspolitiska Rådet
              </cell>
            </row>
          </table>
          <p xml:id="i-NE25iJHwgXo3NGttA8VQKv">
            Systemskiftet har möjliggjorts framför allt genom en urholkning
            av transfereringarna till hushållen. Detta har gjorts dels genom
            aktiva försämringar, främst inom arbetslöshets- och sjukförsäkringen,
            men också p.g.a. att regeringen inte låtit försäkringarna och
            bidragen öka i takt med pris- och löneutvecklingen. Resultaten
            blir att värdet på transfereringarna successivt urholkas i takt
            med att priserna och lönerna stiger (se diagram 19 ovan).
          </p>
          <p xml:id="i-UYAPZWAXXSW77nz9U3YW18">
            Regeringen har använt besparingarna till stora skattesänkningar.
            Mellan 2006 och 2014 har regeringen sänkt skatterna med ca 140
            miljarder kronor. Regeringen har under en längre tid låtit påskina
            att skattesänkningarna inte urholkar de offentliga finanserna,
            utan tvärtom stärker dem på lång sikt p.g.a. påstådda positiva
            effekter på sysselsättningen. Detta har alltid varit en medveten
            falsk argumentation. I regeringens egna budgetpropositioner har
            man nämligen kunnat läsa att självfinansieringsgraden för den
            åtgärd som enligt regeringen har störst positiva effekter på sysselsättningen,
            det s.k. jobbskatteavdraget, bedöms till 30 procent. Det innebär
            att de nuvarande jobbskatteavdragen, som för närvarande ligger
            på sammanlagt 100 miljarder kronor, försvagar de offentliga finanserna
            med 70 miljarder kronor. Vänsterpartiet har också låtit riksdagens
            utredningstjänst analysera hur den offentliga sektorns reala skatteinkomster
            per capita utvecklats mellan 1993 och 2013. Mellan 1993 och 2006
            ökade dessa med 30 procent. Mellan 2006 och 2013 har de däremot
            minskat med ca 7 procent. 50 Detta motsvarar en minskning med
            77 miljarder kronor.
          </p>
          <p xml:id="i-RKHfFacJTcBWRXBri3abvx">
            En jämförelse av regeringens skattesänkningar och dess välfärdssatsningar
            tydliggör regeringens prioriteringar. Samtidigt som man sänkt
            skatterna med ca 140 miljarder kronor (netto) mellan 2006 och
            2014 har man endast ökat de sammanlagda statsbidragen till kommunerna
            med ca 5,2 miljarder kronor (netto) under samma tidsperiod (i
            fasta priser). 51 Det innebär att regeringens skattesänkningar
            sedan man kom till makten har varit 27 gånger så stora som dess
            sammanlagda välfärdssatsningar. 52
          </p>
          <table>
            <row xml:id="i-NDzEfvwbK6grt5XbbXRN5Q">
              <cell>
                Diagram 20 Skattesänkningar och väldärdssatsningar, 2006-2014,
                mdkr
              </cell>
              <cell>
                Diagram 21 Skattehöjningar krävs för bibehållen välfärd och för
                att klara överskottsmålet, mdkr.
              </cell>
            </row>
            <row xml:id="i-24UeBmEKu8azJ5UEj39Vnu"/>
            <row xml:id="i-9Pu1AqujJHfPdDbkwkBWpM">
              <cell>
                Källa: SKL, BP14, VP13 och egen beräkning
              </cell>
              <cell>
                Källa: KI, Konjunkturläget mars 2014 och VP14.
              </cell>
            </row>
          </table>
          <p xml:id="i-CBq1DJpjigWTjZVeP3PJF6">
            Regeringens låga ambitioner på välfärdsområdet framstår än mer
            tydligt när man studerar deras förslag för perioden 2015-2018
            i 2014 års ekonomiska vårproposition. Som tidigare nämnts har
            Konjunkturinstitutet pekat på att det krävs skattehöjningar på
            100 miljarder kronor fram till 2018 för att klara överskottsmålet
            och samtidigt bibehålla det offentliga åtagandet på 2015 års nivå.
            53 I vårpropositionen föreslår regeringen välfärdssatsningar på
            7,5 miljarder kronor och skattehöjningar på 8 miljarder kronor
            fram till 2018. Regeringen påstår sig värna välfärden och säger
            sig stå bakom överskottsmålet, samtidigt visar KI:s analys att
            regeringen inte kommer att vara i närheten av att klara vare sig
            välfärden eller överskottsmålet. Det är nu hög tid att tydliggöra
            regeringens dubbla bokföring och avslöja dem som de opportunister
            de är.
          </p>
          <head xml:id="i-27BXasRupAAc6gLPq6s12q" type="h2">
            4.10 Miljöutmaningarna
          </head>
          <p xml:id="i-H99B1Wo1mHTmYmHNFZVqGs">
            Människan har en allt större påverkan på våra ekosystems funktioner
            både på lokal och global nivå. Många ekosystem har försvagats
            i produktionsförmåga och förmår inte generera för människan nödvändiga
            tjänster som matproduktion, rent vatten och klimatreglerande funktioner.
            FN:s vetenskapliga klimatpanel IPCC slår i sina tre senaste vetenskapliga
            rapporter fast att klimatförändringen är mer långtgående än vad
            man tidigare hade uppskattat och att den redan i dag påverkar
            våra samhällen och ekosystem på ett genomgripande sätt. Detta
            gäller i synnerhet utvecklingsländerna som redan i dag drabbas
            av ett varmare klimat, inte minst avseende möjligheten till en
            tryggad livsmedelsförsörjning. Men IPCC konstaterar också att
            det går att förhindra en eskalerande klimatförändring, men vi
            måste agera nu. Därför föreslår Vänsterpartiet flera nya klimatreformer
            i denna budget, både på nationell och internationell nivå.
          </p>
          <p xml:id="i-4oXE2SgcsD1P4ytFDMdHGm">
            För att välfärd för alla människor ska vara möjlig, nu och i
            framtiden, krävs att utarmning av biologisk mångfald stoppas så
            att ekosystemen även fortsatt klarar att förse oss med livsnödvändiga
            tjänster. Med en rik biologisk mångfald står även våra ekosystem,
            som hav och skogar, bättre rustade mot de pågående klimatförändringarna
            då deras buffertförmåga stärks av artrikedom. Klimatomställningen
            och arbetet för intakta ekosystem måste därför med nödvändighet
            förenas och intensifieras. Sedan regeringen tillträdde 2006 har
            Sverige, trots förvärrat tillstånd för både klimatet och ekosystemen,
            tappat i europeiska jämförelser när det gäller insatser för miljö
            och klimat. Det har nyligen blivit klart att regeringen inte ens
            kommer att betala ut de 300 miljoner kronor som utlovats till
            den nya gröna klimatfonden för att hjälpa utvecklingsländerna
            att hantera klimatförändringen. Ökade anslag och nya styrmedel
            för det långsiktigt hållbara har uteblivit och i stället förväntas
            marknadskrafterna och näringarnas eget ansvar lösa miljö- och
            klimatproblemen. Detta ger förödande negativa ekologiska effekter
            inom t.ex. skogs- och gruvnäringen och stora klimatutsläpp inom
            vår transportsektor. Privata vinstintressen, ständigt ökad varukonsumtion
            och kortsiktighet prioriteras därmed före ekologiskt hållbar utveckling.
            Girighet går före omtanke. På sikt riskerar även ett flertal av
            våra näringar att ekonomiskt drabbas när produktionsförmågan försvagas
            av utarmade ekosystem.
          </p>
          <p xml:id="i-Cx8H8jWv4tngpGCdG7Hvjb">
            Sveriges miljökvalitetsmål är unika och utgör en ram för vår
            nationella, och i stor utsträckning även regionala och lokala
            miljöpolitik. Naturvårdsverket konstaterar i årets uppföljning
            av våra 16 nationella miljökvalitetsmål att 14 av dessa inte nås
            till 2020 med beslutade styrmedel. På många områden är konflikterna
            med andra samhällsintressen stora. Naturvårdsverket bedömer att
            det för ett flertal miljömål krävs nya styrmedel och ökade ekonomiska
            resurser för att de ska uppnås. Bevarande av livsmiljöer, arter
            och ekosystemtjänster är centralt för att våra miljömål ska kunna
            uppnås. Sverige har även enligt konventionen för biologisk mångfald
            i Nagoya 2010 förbundit sig till målsättningar om hållbara näringar
            och bevarade ekosystem till 2020. För att stoppa förlusten av
            växter och djur och deras livsmiljöer och uppnå nationella och
            internationella målsättningar krävs med nödvändighet nya styrmedel
            och ökade anslag för skydd och bevarande. Den borgerliga regeringen
            har under sina snart åtta år varken infört regelverk, styrmedel
            eller finansieringsförslag som bromsar utarmningen. Anslagen för
            det formella skyddet av vår värdefulla natur måste avsevärt höjas
            för att Sverige i tid ska kunna bevara nödvändiga arealer på land
            och till havs.
          </p>
          <p xml:id="i-DKw8j14cgBbzEyYL3BVSWa">
            För att bevara våra skogars, jordars, sjöars och havs långsiktiga
            bärkraft krävs en tydlig styrning mot ekologisk hållbarhet. Det
            räcker inte att skydda natur, den måste även brukas långsiktigt.
            Sverige behöver en nationell livsmedelsstrategi för att öka den
            lokala produktionen av livsmedel. Tydliga mål måste antas för
            ökad ekologisk produktion och konsumtion till 2020.
          </p>
          <p xml:id="i-CoFyKcmyTFChE1K5XG22yR">
            Vänsterpartiet betonar vikten av att Sverige tar ansvar för ett
            rättvist miljöutrymme ur ett globalt perspektiv. Den svenska regeringens
            arbete för en hållbar utveckling får inte begränsas till vilket
            miljötillstånd som uppnås i Sverige eller vilka klimatutsläpp
            som sker av inhemsk produktion.
          </p>
          <head xml:id="i-QHeVmmgLtix4MnYHnDYUpX" type="h1">
            5 Ekonomiska ramverk för ökad sysselsättning
          </head>
          <head xml:id="i-AQnQ2o4dyctHjeC5AM3AD5" type="h2">
            5.1 Riktlinjer för den ekonomiska politiken
          </head>
          <p xml:id="i-YEvR4pdkiuRAHPH4vaPgHn">
            Full sysselsättning är det överordnade målet för Vänsterpartiets
            ekonomiska politik. Arbetet utgör basen för välfärd och ekonomiskt
            välstånd och ger möjlighet till delaktighet i samhällslivet. Egen
            försörjning är därtill grunden för personlig frihet och självständighet.
          </p>
          <p xml:id="i-XFGRkF2kZ2YKjDJS6syRwj">
            Hög arbetslöshet innebär ökad makt för kapitalet på de arbetandes
            bekostnad. Under hot om uppsägningar kan reallönerna pressas ned,
            arbetsförhållandena försämras och anställningstrygg­heten luckras
            upp.
          </p>
          <p xml:id="i-XMdkYF8LNTwfzVDTQ6XeL8">
            Den accelererande globaliseringen har inneburit ökat konkurrenstryck
            och att strukturomvandlingen i den svenska ekonomin går allt snabbare.
            Men för att vi ska kunna bejaka strukturomvandlingen krävs både
            en bra arbetslöshetsförsäkring som alla har råd med och möjligheter
            till omskolning och vidareutbildning. Därtill krävs en strategisk
            näringspolitik som identifierar och understödjer Sveriges komparativa
            fördelar i den globala ekonomin, samt betydande satsningar på
            forskning och utveckling. Vi ska inte konkurrera genom lägre löner
            utan höja arbetskraftens kunskapsnivå i bred bemärkelse. Det behövs
            därför ett brett kunskapslyft. Först och främst måste grundskolan
            förbättras. Dagens situation med en tredjedel av eleverna som
            går ut gymnasiet med ofullständiga betyg är oacceptabel. Dessa
            elever löper en mycket stor risk att hamna i permanent utanförskap
            och är ett stort slöseri med mänskliga resurser. Bland annat mot
            denna bakgrund är det av central betydelse att kvaliteten i de
            gymnasiala yrkesutbildningarna stärks.
          </p>
          <p xml:id="i-BY31RJfyc3jSw6BFGgbfD8">
            Vidare måste den högre utbildningen stärkas och göras mer tillgänglig
            för alla samhällsklas­ser. Fler måste ges möjlighet att utbilda
            sig på universitet, högskolor, yrkeshögskolor och folk­högskolor.
            Möjligheten till vidareutbildning och omskolning under hela yrkeslivet
            måste stärkas.
          </p>
          <p xml:id="i-GzK7LM7ZfHeoPhXMHuztjv">
            Den svenska ekonomin präglas av hög arbetslöshet samtidigt som
            stora investeringar måste till. Det saknas inte arbetsuppgifter.
            Vi behöver investera i infrastruktur, energieffektivisering och
            ny teknik för att ställa om ekonomin i en mer klimatvänlig riktning.
            Bostadsbristen i storstäderna måste byggas bort och inom välfärden
            finns stora eftersatta behov. Dessa investeringar håller uppe
            efterfrågan samtidigt som de stärker Sveriges långsiktiga tillväxtförut­sättningar.
          </p>
          <p xml:id="i-LDRULECC1GDodPMqeLdpAM">
            Offentliga investeringar är av avgörande betydelse för såväl
            näringslivets utveckling som för kvaliteten på den offentliga
            konsumtionen i form av t.ex. välfungerande sjukhus och skolor.
            Genom offentliga investeringar i infrastruktur, exempelvis i form
            av ökat banunderhåll och nya järnvägsspår, förbättras näringslivets
            transporter samtidigt som miljöpåverkan kan minska. Genom investeringar
            i utbildning och forskning får näringslivet tillgång till kvalificerad
            arbetskraft med rätt utbildning och kan vidareutveckla nya produkter
            och tjänster. Investeringar i nya bostäder bidrar till att folk
            kan flytta dit jobben finns och ökar företagens möjligheter att
            rekrytera den kompetens som efterfrågas.
          </p>
          <p xml:id="i-63JcWJKwc9UuVLouuEQXe3">
            Gemensamt finansierade tjänster, som utbildning och sjukvård,
            som är lika för alla är helt avgörande för ett jämlikt samhälle
            och för att personer från olika ekonomiska och sociala bakgrunder
            ska kunna konkurrera på arbetsmarknaden på någorlunda jämlika
            villkor. Väl fungerande välfärdstjänster är också avgörande för
            ett jämställt samhälle. Om de gemensamma omsorgstjänsterna inte
            byggs ut i takt med ökande behov kommer i stället behovet av oavlönat
            omsorgsarbete fortsätta att öka. All erfarenhet visar att det
            i praktiken innebär minskat utrymme för avlönat arbete för kvinnor.
            Vänsterpartiets politik syftar till ekonomisk jämställdhet mellan
            kvinnor och män och ser de gemensamma välfärdstjänsterna som en
            avgörande faktor för att nå det målet. Ett land som byggs med
            gemensam välfärd och solidaritet är i grunden starkare än ett
            land där marknadens girighet får råda.
          </p>
          <head xml:id="i-WfpjitrfMETk3MwBTn49rB" type="h2">
            5.2 Ramverken för finanspolitiken
          </head>
          <p xml:id="i-Tmnt2koh5QuTiWhqgziQfE">
            Efter 1990-talskrisen lades den svenska ekonomiska politiken
            om. Man införde s.k. ramverk för finans- och penningpolitiken.
            Till det finanspolitiska ramverket hör överskottsmålet för den
            offentliga sektorns finansiella sparande, kommunernas balanskrav,
            utgiftstaken för statsbudgeten, förfarandet att investeringar
            i infrastruktur i normalfallet direktavskrivs via anslag i statsbudgeten
            samt riksdagsordningens bestämmelser om den s.k. rambeslutsmodellen.
            Penningpolitiken styrs av en från politiker oberoende riksbank,
            vars verksamhet regleras i riksbankslagen och som föreskriver
            ett ensidigt mål för penningpolitiken om prisstabilitet.
          </p>
          <p xml:id="i-DByusz12R1yAV4aQLvK8Wa">
            För ett litet exportberoende land som Sverige är starka offentliga
            finanser en förutsättning för en stabil makroekonomisk utveckling.
            Våra förslag till ett finans- och penningpolitiskt ramverk främjar
            full sysselsättning, budgetdisciplin och starka offentliga finanser.
            De tar sikte på dagens samhällsproblem, inte gårdagens. De utgör
            också en avvägning mellan å ena sidan tydlighet och fasthet och
            å andra sidan flexibilitet och handlingsfrihet.
          </p>
          <head xml:id="i-UmLoHeuay3JQeAq8zdFVuG" type="h3">
            5.2.1 Åtgärdsplaner för full sysselsättning
          </head>
          <p xml:id="i-2MtEm4HuetbYH8syUczpeq">
            Det överordnade målet för den ekonomiska politiken borde vara
            full sysselsättning. Vår definition av full sysselsättning är
            att alla som vill och kan arbeta ska ha ett jobb. Den ständigt
            pågående strukturomvandlingen i ekonomin innebär emellertid att
            en viss s.k. friktionsarbetslöshet alltid kommer att föreligga
            i form av personer som byter arbeten. Baserat på det nya arbetslöshetsmåttet
            – där även bl.a. heltidsstudenter som söker arbete ingår – är
            det vår bedömning att denna nivå ligger på omkring 3-4 procent.
            Skillnaden i arbetslöshet enligt det nya måttet och den gamla
            definitionen var låg under 1980-talet. Därefter har den ökat,
            och uppgår i dag till mellan 1,5-2 procentenheter.
          </p>
          <p xml:id="i-SE3nqQZesGpha24KhZob6E">
            De nuvarande ramverken för finanspolitiken består främst av olika
            budgetmässiga restriktioner i syfte att säkerställa starka offentliga
            finanser. Men de offentliga finanserna är inget problem i Sverige.
            Det är däremot arbetslösheten. Vi menar därför att de finanspolitiska
            ramverken behöver kompletteras med ett ramverk för full sysselsättning.
            Vi föreslår därför att det skrivs in i budgetlagen att regeringen
            till riksdagen två gånger per år ska presentera en åtgärdsplan
            för full sysselsättning. Åtgärdsplanerna bör också innehålla olika
            medelfristiga mål, bl.a. för arbetslöshet, sysselsättningsgrad
            och undersysselsättning. 54
          </p>
          <head xml:id="i-32ZuA9eFqmh3qrDVNDb4m4" type="h3">
            5.2.2 Mål för de offentliga finanserna
          </head>
          <p xml:id="i-RNLuxg6PtkHFgjgjuMfYc7">
            Överskottsmålet innebär att de offentliga finanserna måste gå
            med ett överskott på minst 1 procent av BNP över en konjunkturcykel.
            Målet infördes bl.a. mot bakgrund av den kraftiga ökningen av
            statsskulden under 1990-talskrisen. Vänsterpartiet stod bakom
            överskottsmålet då det först aviserades i mitten av 1990-talet,
            då vi menade att det var viktigt att få ner statskulden till rimliga
            nivåer. Detta syfte med överskottsmålet är sedan en lång tid tillbaka
            uppfyllt och de svenska offentliga finanserna hör i dag till de
            starkare i världen.
          </p>
          <p xml:id="i-Dnf37YCuoXzMyU4Bh2C7ut">
            Ett annat syfte med överskottsmålet var att spara i ladorna inför
            kommande demografiska förändringar. Den demografiska förändringen
            som förutsågs när överskottsmålet infördes är nu här. De närmaste
            fyra åren kommer de demografiska kostnaderna i kommunsektorn i
            genomsnitt att vara mer än dubbelt så höga som det historiska
            genomsnittet (för perioden 1980-2005). Överskottsmålet har därmed
            spelat ut sin roll. Mot denna bakgrund föreslår Vänsterpartiet
            att överskottsmål ersätts med ett medelfristigt mål för de offentliga
            finanserna där dessa i normalfallet ska vara i balans över en
            konjunkturcykel. 55
          </p>
          <head xml:id="i-FwXsX3Ypmoiteez5xD2jBa" type="h3">
            5.2.3 Utgiftstaken
          </head>
          <p xml:id="i-NAEdBtA4mhwrbUUFwJd5pa">
            Budgetpolitiska ramverk bör utgöra en avvägning mellan å ena
            sidan fasthet och stramhet och å andra sidan handlingsutrymme
            och flexibilitet. Det nuvarande systemet med 4-åriga utgiftstak
            har emellertid en inneboende svaghet i detta avseende. Att bedöma
            nivån på statsbudgetens utgifter fyra år framåt är förknippat
            med stor osäkerhet eftersom stora delar av utgifterna i statsbudgeten
            är känsliga för pris- och löneförändringar och för den allmänna
            makroekonomiska utvecklingen. För att vara säker på att ha handlingsutrymme
            i framtiden och att framtida utgiftstak inte kommer att hindra
            en aktiv finans- och arbetsmarknadspolitik i händelse av en större
            ekonomisk kris bör utgiftstaken sättas på en nivå som skapar tillräckligt
            stora budgeteringsmarginaler för att hantera denna osäkerhet.
            Men stora budgeteringsmarginaler innebär samtidigt att utgiftstakens
            styrande roll i budgetprocessen urholkas.
          </p>
          <p xml:id="i-TdcyvDa9ag5Ug1qTC37ucm">
            För att komma till rätta med det nuvarande systemets inneboende
            brister föreslår Vänsterpartiet att utgiftstaken endast sätts
            för det kommande budgetåret. Med en tidshorisont på ett år behövs
            inte lika stora säkerhetsmarginaler, vilket innebär att utgiftstakens
            styrande funktion stärks. Ett-åriga utgiftstak ökar samtidigt
            flexibiliteten i finanspolitiken i och med att utgiftstaken kan
            anpassas till konjunkturläget.
          </p>
          <p xml:id="i-EdiYrBs6Xc8S7DjTJ7mPQg">
            Vårt mål om att de offentliga finanserna ska vara i balans över
            en konjunkturcykel garanterar också att det medelfristiga perspektivet
            i budgetprocessen bibehålls.
          </p>
          <head xml:id="i-MVvKpuQGXSjBP6UdEKGPB2" type="h3">
            5.2.4 Finansiering av investeringar
          </head>
          <p xml:id="i-CteoDqC9X8TyvjjTMAeRYN">
            Budgetlagen föreskriver att investeringar i infrastruktur, fastigheter
            m.m. i normalfallet ska finansieras via anslag i statsbudgeten.
            Detta innebär att investeringarna bokförs som kostnader i statsbudgeten
            i takt med att utgifterna uppstår. Konsekvensen av detta förfaringssätt
            är att kostnaderna för investeringar i infrastruktur direktavskrivs.
            Vi menar att detta är ett märkligt förfaringssätt. En investering
            i infrastruktur är ju något som konsumeras över en lång tidsperiod.
            Därför är det rimligare att kostnaden fördelas över hela dess
            livslängd.
          </p>
          <p xml:id="i-ThHVLjYsAfJZv7kboC6yjh">
            Sättet som staten redovisar infrastrukturinvesteringar blir särskilt
            problematiskt i kombination med systemet med utgiftstak. Kombinationen
            av utgiftstak och infrastrukturinvesteringar som direktavskrivs
            innebär att investeringar får konkurrera om utrymmet under utgiftstaken
            med löpande utgifter som sjukpenning, barnbidrag, m.m. Detta riskerar
            att leda till att viktiga samhällsinvesteringar inte kommer till
            stånd eller skjuts på framtiden.
          </p>
          <p xml:id="i-UPJm5dXCEWaQmYfqdHdGcd">
            Vänsterpartiet menar att staten, i likhet med vad som är fallet
            i kommuner och företag, bör införa en investeringsbudget. Förslaget
            skulle möjliggöra att staten i högre utsträckning skulle kunna
            fördela investeringskostnaderna över hela investeringens livslängd.
            Detta skulle förbättra regeringens och riksdagens beslutsunderlag
            beträffande avvägningar mellan långsiktiga strategiska investeringar
            och mer kortsiktiga reformförslag.
          </p>
          <p xml:id="i-4Bb876e4xkawLZrokZFmzv">
            Det måste dock finnas tydliga riktlinjer för investeringsbudgeten.
            Enbart fysiska investeringar ska ingå. Vi föreslår också att det
            införs ett tak för investeringsbudgetens storlek samt att den
            ska redovisas separat till riksdagen en gång per år i samband
            med budgetpropositionen.
          </p>
          <p xml:id="i-4xeqt9WkTTHtKsmSjs1XLm">
            Vi menar att budgetlagen bör ändras så att lånefinansiering kan
            utgöra huvudprincip. Frågan att ändra redovisningsprinciperna
            för vissa av statsbudgetens utgifter och ändamål är emellertid
            en komplicerad fråga och måste därför föregås av en grundlig parlamentarisk
            utredning.
          </p>
          <head xml:id="i-XCVonHKF1kaY4Fh7cgtSru" type="h3">
            5.2.5 Klimatbudget och nya klimatmål
          </head>
          <p xml:id="i-3GKyNgQ2SPVcTeX5KwHGs4">
            Världen riskerar att gå mot en global temperaturhöjning med stora
            ekonomiska och sociala effekter som följd. För att undvika stora
            mänskliga lidanden och betydande ekonomiska förluster krävs ökade
            åtgärder i form av investeringar och styrmedel för att minska
            utsläppen av växthusgaser. En förhållandevis stor offentlig sektor
            med betydande offentliga investeringar är i detta sammanhang av
            central betydelse för att kunna ställa om ekonomin i en hållbar
            riktning.
          </p>
          <p xml:id="i-CTaZCAkRbwERiUaACTfnyK">
            Vänsterpartiet föreslår därför att det svenska målet för utsläppsminskningar
            skärps till att utsläppen ska bringas ned till under 40 miljoner
            ton koldioxidekvivalenter till 2020, jämfört med 1990 års nivå.
            Det innebär minskade utsläpp med 52 procent i Sverige. Till skillnad
            mot regeringen vill vi att allt ska göras på hemmaplan, utan uppköp
            av utsläppskrediter. Vi föreslår att EU:s utsläpp ska minskas
            med 60 procent till 2030 jämfört med 1990 års nivåer. Dessutom
            föreslår vi att Sverige ska hjälpa andra länder att kraftigt minska
            sina utsläpp genom klimatbistånd och ny klimatfinansiering inom
            främst FN:s regi.
          </p>
          <p xml:id="i-TkctdbKZbnRfRSpHBqnsk5">
            Det är viktigt att vi får ordning och reda i klimatpolitiken.
            Den ekonomiska politiken måste vara inom ramarna för vad som är
            ekologiskt hållbart. Därför vill vi införa en klimatlag med tillhörande
            klimatbudget, inspirerat av Storbritanniens Climate Change Act.
          </p>
          <p xml:id="i-FcmMnjcG4bukXNRoVkmgmW">
            Med ett införande av en klimatbudget ges drivkraft för kostnadseffektivitet
            och en ekonomi inom ramarna för vad som är hållbart. För näringslivet
            ges förutsättningar för långsiktighet och stabilitet då statens
            budget kopplas samman med en koldioxidplan. Genom att lämpliga
            styrmedel, med noggrant förväntade effekter, tydligt kopplas till
            klimatbudgeten skapas en transparent och tydligt ansvarsfördelande
            process för samtliga sektorer och departement.
          </p>
          <head xml:id="i-SkT7sSAe8KjrksPUDUsFqZ" type="h2">
            5.3 Ramverken för penningpolitiken
          </head>
          <head xml:id="i-P3J4tXxEiFK3XqFCwsWaeX" type="h3">
            5.3.1 Målen för penningpolitiken
          </head>
          <p xml:id="i-QYkPCq9HpyXEpm56QpbNNQ">
            Sedan en tid kallar Riksbanken sin politik för en flexibel inflationsmålspolitik.
            Med detta avses att penningpolitiken, utan att åsidosätta inflationsmålet,
            också syftar till att stabilisera resursutnyttjandet. Ett vanligt
            mått på resursutnyttjandet i ekonomin är det s.k. BNP-gapet. 56
          </p>
          <p xml:id="i-3mjCR1asVXfo6L2dzFNWaw">
            Riksbanken har sedan inflationsmålet infördes emellertid inte
            varit framgångsrik med att stabilisera den svenska ekonomin kring
            fullt resursutnyttjande. Mellan 1993 och 2014 har det genomsnittliga
            BNP-gapet legat på -1,8 procent, vilket tyder på att penningpolitiken
            i genomsnitt har varit för stram. 57 Ett annat starkt tecken på
            att penningpolitiken har varit för stram är att såväl KPI som
            den underliggande inflationen trendmässigt under perioden klart
            understigit inflationsmålet på 2 procent. En penningpolitik som
            trendmässigt understiger inflationsmålet får negativa konsekvenser
            på sysselsättningen eftersom realräntorna blir högre än vad som
            motiveras av konjunkturläget. 58
          </p>
          <p xml:id="i-4agVcJRh5C4wiVTHwBkEMT">
            Sammantaget visar detta att riksbankslagen behöver kompletteras
            med en explicit målvariabel för den reala ekonomin. Vänsterpartiet
            menar att ett mål för sysselsättningen är det mest lämpliga målet
            för den reala ekonomin. Detta mål ska inte vara underordnat målet
            om prisstabilitet. Därtill behöver nivån på inflationsmålet höjas.
            Finanskrisen har med all önskvärd tydlighet visat att inflationsmål
            på omkring 2 procent inte skapar en tillräcklig fallhöjd ned till
            nollränta i händelse av en stor ekonomisk kris. Vänsterpartiet
            föreslår att inflationsmålet höjs till 3 procent och att det mått
            som Riksbanken bör använda som målvariabel ska vara ett mått på
            den underliggande inflationen. 59
          </p>
          <head xml:id="i-F4oC2f54X6FiDeMGXNfzQm" type="h3">
            5.3.2 Styrningen av penningpolitiken
          </head>
          <p xml:id="i-GJCHJXC4CxjxBFtzkQeGA1">
            Det operativa ansvaret för penningpolitiken vilar i dag på Riksbankens
            direktion. Ledamöterna i direktionen utses av riksbanksfullmäktige.
            Riksbankslagen föreskriver att ledamöter av direktionen får inte
            söka eller ta emot instruktioner när de fullgör penningpolitiska
            uppgifter. Som nämndes ovan beträffande målen för penningpolitiken
            säger riksbankslagen endast att Riksbanken har till uppgift att
            upprätthålla ett fast penningvärde. Riksbanken har sedan på egen
            hand bestämt att penningpolitiken ska styras av ett inflationsmål,
            att detta ska vara 2 procent, samt att KPI ska utgöra det mått
            som inflationsmålet baseras på. Först därefter har riksdagen i
            olika dokument sagt sig stå bakom utformningen av penningpolitiken.
            Detta har emellertid ingen praktisk betydelse eftersom ledamöter
            av direktionen inte får söka eller ta emot instruktioner när de
            fullgör penningpolitiska uppgifter.
          </p>
          <p xml:id="i-MKhBjFjNKGGeGqnVG33C4o">
            Vi menar att denna ordning är orimlig. Det ska vara riksdagen
            som utformar de mer exakta målen för penningpolitiken. Detta ska
            omfatta nivån på inflationsmålet, vilken målvariabel inflationsmålet
            ska baseras på samt mål för utvecklingen av den reala ekonomin.
            Utifrån dessa mål ska sedan Riksbanken självständigt utforma den
            löpande penningpolitiken. På detta sätt skapas en tydlig ansvarsfördelning.
            De folkvalda i riksdagen beslutar om politiken och Riksbanken
            verkställer.
          </p>
          <p xml:id="i-3J4nVUKWjyt5USSegCNNEr">
            Den senaste tidens debatt inom Riksbankens direktion om utformningen
            av penningpolitiken, där vissa ledamöter förordat en helt annan
            penningpolitik än majoriteten i direktionen, visar att valet av
            ledamöter till direktionen kan ha stor betydelse för den förda
            penningpolitiken. I dag sker dessa val utan större debatt och
            insyn. Vi menar att direktionens ledamöter bör utses i en öppen
            process. En öppen utfrågning av kandidaterna bör anordnas i samarbete
            mellan Riksbanksfullmäktige och riksdagens finansutskott och dessa
            kan sedan i samråd utse ledamöterna.
          </p>
          <p xml:id="i-7Hz6pGurciM6npx7KJQsUG">
            Vad som ovan anförts om ett alternativt ramverk för finans- och
            penningpolitiken bör riksdagen som sin mening ge regeringen till
            känna.
          </p>
          <head xml:id="i-LD2GiQokyxd3DKqtyBf1q4" type="h1">
            6 Gemensam välfärd
          </head>
          <head xml:id="i-LbvUW6sc7uZs4x32XS8deC" type="h2">
            6.1 Offentlig sektor och sysselsättning
          </head>
          <p xml:id="i-54EvRjMQdtFfwaxcGLTzn5">
            Den offentliga sektorn är av avgörande betydelse för utveckling,
            sysselsättning och tillväxt. Utbyggnaden av barn- och äldreomsorgen
            och föräldraförsäkringen möjliggjorde kvinnornas stora inträde
            på arbetsmarknaden under 1960- och 70-talen. En bra och likvärdig
            skola är central för den sociala rörligheten och för de svenska
            företagens möjligheter att konkurrera på exportmarknaderna.
          </p>
          <p xml:id="i-LJtmngeRgXnEXPYxT2uAYV">
            I tabell 2 nedan jämförs sysselsättningsgraden bland en rad industriländer.
            De skandinaviska länderna utmärker sig genom att sysselsättningsgraden
            för kvinnor är relativt hög. Sysselsättningsgraden för kvinnor
            är förhållandevis hög även i andra nordeuropeiska länder som Tyskland,
            Holland och Österrike, medan den är lägre i de sydeuropeiska och
            anglosaxiska länderna. Av tabellen framgår också att länder med
            hög sysselsättningsgrad för kvinnor har en hög total sysselsättningsgrad.
            En gemensam nämnare för de nordeuropeiska länderna är att de har
            förhållandevis väl utbyggda offentliga välfärdstjänster. Det tycks
            alltså föreligga ett positivt samband mellan å ena sidan ambitiösa
            välfärdsstater och å andra sidan hög sysselsättningsgrad.
          </p>
          <table>
            <row xml:id="i-8hTALbF25fubdves2FpXes">
              <cell>
                Tabell 2 Sysselsättningsgrad, 20-64 år, 2013.
              </cell>
            </row>
            <row xml:id="i-SnPgsa7muUJJDEQomB6PDC">
              <cell>
                Kvinnor
              </cell>
              <cell>
                Män
              </cell>
              <cell>
                Totalt
              </cell>
            </row>
            <row xml:id="i-U4YTgYrnf85ri3GUsgMQLp">
              <cell>
                EU27
              </cell>
              <cell>
                62,6
              </cell>
              <cell>
                74,4
              </cell>
              <cell>
                68,5
              </cell>
            </row>
            <row xml:id="i-KNB2TmTX87oLbtB3ihEYPX">
              <cell>
                Belgien
              </cell>
              <cell>
                62,1
              </cell>
              <cell>
                72,3
              </cell>
              <cell>
                67,2
              </cell>
            </row>
            <row xml:id="i-61cRmcRoTzvYh1quu9HYnZ">
              <cell>
                Danmark
              </cell>
              <cell>
                72,4
              </cell>
              <cell>
                78,7
              </cell>
              <cell>
                75,6
              </cell>
            </row>
            <row xml:id="i-ErMbs46wLqS6LXsfJk3pS7">
              <cell>
                Tyskland
              </cell>
              <cell>
                72,3
              </cell>
              <cell>
                81,9
              </cell>
              <cell>
                77,1
              </cell>
            </row>
            <row xml:id="i-ScppkmtwTvzoZoU467AgX6">
              <cell>
                Spanien
              </cell>
              <cell>
                53,1
              </cell>
              <cell>
                63,3
              </cell>
              <cell>
                58,2
              </cell>
            </row>
            <row xml:id="i-LZNVihThcW1ya7iBQccvrb">
              <cell>
                Frankrike
              </cell>
              <cell>
                65,5
              </cell>
              <cell>
                73,7
              </cell>
              <cell>
                69,5
              </cell>
            </row>
            <row xml:id="i-JsefFxfpfMJpjNf5kgujXT">
              <cell>
                Italien
              </cell>
              <cell>
                49,9
              </cell>
              <cell>
                69,8
              </cell>
              <cell>
                59,8
              </cell>
            </row>
            <row xml:id="i-K5ph5dDo2NKfFV6WfMiqEt">
              <cell>
                Holland
              </cell>
              <cell>
                71,6
              </cell>
              <cell>
                81,3
              </cell>
              <cell>
                76,5
              </cell>
            </row>
            <row xml:id="i-jCha2bcVUBQSnFBW4qF3Q">
              <cell>
                Österrike
              </cell>
              <cell>
                70,8
              </cell>
              <cell>
                80,3
              </cell>
              <cell>
                75,5
              </cell>
            </row>
            <row xml:id="i-RxFaiL8CUntQTVcZQe2Lic">
              <cell>
                Finland
              </cell>
              <cell>
                71,9
              </cell>
              <cell>
                74,7
              </cell>
              <cell>
                73,3
              </cell>
            </row>
            <row xml:id="i-6VgapWRivGn7p1hji8y3SW">
              <cell>
                Sverige
              </cell>
              <cell>
                77,2
              </cell>
              <cell>
                82,2
              </cell>
              <cell>
                79,8
              </cell>
            </row>
            <row xml:id="i-GesYcd9geRkxhcuxbgoKoZ">
              <cell>
                Storbritannien
              </cell>
              <cell>
                69,4
              </cell>
              <cell>
                80,5
              </cell>
              <cell>
                74,9
              </cell>
            </row>
            <row xml:id="i-QfXfaxSHvwSc6rPRw1ksv2">
              <cell>
                Island
              </cell>
              <cell>
                79,5
              </cell>
              <cell>
                86,0
              </cell>
              <cell>
                82,8
              </cell>
            </row>
            <row xml:id="i-2kGgU2Yr7FeVCDKSEifp8W">
              <cell>
                Norge
              </cell>
              <cell>
                77,1
              </cell>
              <cell>
                82,1
              </cell>
              <cell>
                79,6
              </cell>
            </row>
            <row xml:id="i-D4PbsqiMUAzriskLitepMb">
              <cell>
                Schweiz
              </cell>
              <cell>
                76,6
              </cell>
              <cell>
                87,4
              </cell>
              <cell>
                82,1
              </cell>
            </row>
            <row xml:id="i-MbTQGzSHVdrqywUocAqUAc">
              <cell>
                USA
              </cell>
              <cell>
                65,3
              </cell>
              <cell>
                76,8
              </cell>
              <cell>
                70,9
              </cell>
            </row>
            <row xml:id="i-XAv2v6ZdRVmuUrLefZW6k7">
              <cell>
                Japan
              </cell>
              <cell>
                64,5
              </cell>
              <cell>
                85,8
              </cell>
              <cell>
                75,2
              </cell>
            </row>
            <row xml:id="i-Acr5XhzssRCzKHN6qPjijz">
              <cell>
                Anm: Siffrorna för USA och Japan avser 2012.
              </cell>
            </row>
            <row xml:id="i-QHYF8areDGBhXaEnu9dCen">
              <cell>
                Källa: Eurostat
              </cell>
            </row>
          </table>
          <p xml:id="i-QrzmPqwyWToTiJRM8bgxFR">
            Den offentliga sektorn och det privata näringslivet är beroende
            av, och främjar varandra. Det privata näringslivet är beroende
            av en välutbildad arbetskraft, fungerande infrastruktur m.m.,
            samtidigt som den offentliga sektorn är beroende av de skatteinkomster
            ett framgångsrikt näringsliv genererar. Den offentliga sektorn
            utgör också en stor del av marknaden för många privata företag.
            I Sverige handlar det om inköp för ca 600 miljarder kronor om
            året.
          </p>
          <p xml:id="i-Jozcx4rxRxUxvn4EPyNvpV">
            Historiskt har också den offentliga sektorn fyllt en viktig funktion
            som risktagare i blivande framtidsbranscher. Detta har man gjort
            dels i rollen som kvalificerad beställare, dels i form av teknikutvecklare
            via myndigheter och statliga företag. Exempel på denna samverkan
            är Ericsson och Televerket, SJ:s betydelse för Asea, samt den
            roll som Vattenfall har haft för teknisk och industriell utveckling
            i en rad företag.
          </p>
          <head xml:id="i-AHUeGtTSZQgehb9G4an4rx" type="h2">
            6.2 Avkommersialisera välfärden
          </head>
          <p xml:id="i-BWgWwJjjBNy3u5n6rG8CTi">
            En förutsättning för en riktigt bra skola, vård och omsorg är
            att ägarna och huvudmännen fokuserar på det viktigaste. Kvaliteten
            och behoven ska alltid komma i första rummet, inte girigheten
            och möjligheten att berika sig på verksamheten. I skola och förskola
            ska det finnas utbildad personal så att varje barn får det stöd
            det behöver. När vi besöker vårdcentralen eller flyttar in på
            ett äldreboende ska vi kunna känna trygghet i att det är de behov
            vi har som avgör vilket stöd vi får. Ingen ska någonsin bemötas
            utifrån hur lönsam hon eller han anses vara.
          </p>
          <p xml:id="i-PrJ3Y1Yj6bYW19kEbwzSSF">
            Vänsterpartiet vill lagstifta mot att plocka ut vinster från
            vård, skola, förskola och äldreomsorg. Resurserna ska i stället
            gå till mer personal och bättre kvalitet. De privata företag som
            är seriösa och sätter verksamheten främst kan omvandla sig till
            bolag utan vinstintresse och fortsätta jobba för bra välfärd.
            De vars drivkraft är att plocka ut vinster får söka sig någon
            annanstans. Välfärden ska styras av omtanke och solidaritet.
          </p>
          <p xml:id="i-6eX8fNC9rSz1izL9aCtSeq">
            Att våra gemensamma resurser går till vinster åt företagsägarna
            blir än mer problematiskt eftersom de flesta av de större aktörerna
            ägs av riskkapitalbolag. Dessa använder ofta avancerade upplägg
            för att undvika beskattning. Samhället förlorar alltså i tre steg
            – först när våra gemensamma resurser försvinner till vinst, därefter
            när riskkapitalbolagen genom kryphål i lagstiftningen undviker
            att betala skatt på denna vinst och sedan genom att vinsten företagen
            gör på verksamheten, betald med skattepengar, i sin tur används
            för att köpa upp välfärdsverksamheter för att bolaget ska skapa
            sig en större massa eller ha kvar pengarna i kassan och på så
            sätt bli mer attraktivt vid en försäljning. Framför allt är det
            män som driver bolagen och som sitter i bolagens styrelser medan
            det framför allt är kvinnor som tjänar ihop deras vinster under
            tuffa förhållanden eftersom personaltätheten är lägre, och arbetsvillkoren
            och utbildningsnivån sämre.
          </p>
          <p xml:id="i-XrcvP4owRN5EXKPnUiRrEj">
            Förutom större möjlighet att direkt förbättra kvaliteten, villkoren
            och lönerna, skulle en avkommersialiserad välfärd innebära ökade
            möjligheter att anställa personal i stället för att låta pengar
            försvinna till vinster åt ägarna. Det skulle minska stressen,
            vilket både anställda och brukare tjänar på. Mot bakgrund av ovanstående
            ska det i kärnverksam­heterna inom vård, skola och äldreomsorg
            inte vara möjligt för vinstsyftande företag att bedriva verksamhet
            med skattemedel. Detta bör riksdagen som sin mening ge regeringen
            till känna.
          </p>
          <head xml:id="i-9mDoPbwe8vML73Q6GR8XyY" type="h2">
            6.3 En jämlik sjukvård med hög kvalitet
          </head>
          <p xml:id="i-KhLv6EzSQgWTH3W9uysnke">
            En bra och jämlik hälsa är det viktigaste målet för vården. Vården
            ska styras av omtanke och solidaritet. Vinstdriven hälso- och
            sjukvård leder bort från strävan att ge vård efter behov och bör
            inte vara tillåten. Vi menar att privata företag inte ska få ha
            fri dragningsrätt på skattepengar genom etableringsfrihet och
            förmånliga ersättningssystem utan resurserna måste styras dit
            de bäst behövs. Lagen om vårdvalssystem, LOV, ska rivas upp och
            inte heller drivas igenom för specialistsjukvården. Vi menar också
            att varken hela eller delar av sjukhus ska kunna säljas ut.
          </p>
          <p xml:id="i-XNvxbCi2kUo4nNM4G354DV">
            Det enda sättet att klara framtidens vårdbehov är att slå vakt
            om en skattefinansierad vård. Avgiftsfinansierad vård blir inte
            billigare utan kostnaderna vältras över på de svårast sjuka. Privata
            försäkringar leder till ökade orättvisor och till att fel grupper
            prioriteras. Det mest effektiva sättet att minska framtidens vårdbehov
            är ett bra förebyggande och hälsofrämjande arbete och en primärvård
            av bra kvalitet och tydligt områdesansvar.
          </p>
          <p xml:id="i-4czjBhbuV9DMQJ175kwRhw">
            Landstingen har i dag en ansträngd ekonomi och hälso- och sjukvården
            har stora problem på många håll. Under den senaste tiden har rapporterna
            duggat tätt om överbeläggning, platsbrist, långa väntetider, inställda
            operationer, hotad patientsäkerhet m.m. Det förekommer protester
            från personalen mot hög arbetsbelastning, låga löner och dåliga
            arbetsvillkor. Det finns också en allmän uppfattning i samhället
            att vården inte fungerar som den ska.
          </p>
          <p xml:id="i-8wpRy58y4YM77Cw86Hhti4">
            Landsting/regioner ser olika ut och verkar under olika villkor
            och har därför olika behov. I en del landsting är det brist på
            vårdplatser, i andra saknas personal eller är svårt att rekrytera
            personal med rätt kompetens, eller både och. I 15 av 21 landsting
            stängs vårdplatser p.g.a. personalbrist. För att lösa problemen
            föreslår vi en riktad resursförstärkning på 1,5 miljarder kronor
            till hälso- och sjukvården, som i varje landsting och region kan
            gå dit behoven är störst.
          </p>
          <p xml:id="i-A9XLUKDJHSa6D1EnDguyLr">
            De flesta problemen i sjukvården har ett samband med personalsituationen,
            vilket är naturligt eftersom det är en personalintensiv verksamhet
            där större delen av utgifterna är kostnader för personal. Det
            riktade stödet på 1,5 miljarder kronor ska i huvudsak användas
            till personalförstärkningar i hälso- och sjukvården. Det är tillräckligt
            för att anställa minst 3 000 sjuksköterskor, barnmorskor, sjukgymnaster,
            arbetsterapeuter, logopeder, kuratorer etc. I satsningen ingår
            också pengar till ungdomsmottagningar, glesbygdsmedicin, mobila
            vårdteam samt vård av tortyr- och krigsskadade.
          </p>
          <p xml:id="i-K3Lkd483ZqoP6pVpKY5JL8">
            Hälso- och sjukvårdslagen fastslår att sjukvården ska arbeta
            förebyggande mot ohälsa. Detta arbete har visat sig vara mycket
            kostnadseffektivt i termer av bättre hälsa. Trots detta har hälso-
            och sjukvårdens förebyggande arbete under lång tid varit underfinansierat
            och marginaliserat med undantag för mödra- och barnhälsovården.
            Vänsterpartiet avsätter 1 miljard kronor till primärvården för
            att utveckla vårdcentralerna i det förebyggande arbetet mot ohälsa.
            Vårt förslag inrymmer också en satsning på socialt utsatta områden
            där ohälsan är mycket stor.
          </p>
          <p xml:id="i-KwK2uZx1ZvkpumzvAYYydp">
            Det råder stor brist på specialistutbildade sjuksköterskor och
            antalet minskar stadigt. Genomsnittsåldern är hög och många kommer
            de närmaste åren att gå i pension. Under de senaste 20 åren har
            andelen utbildade specialistsjuksköterskor sjunkit från 70 procent
            till 40 procent. En anledning till bristen på specialistsjuksköterskor
            är de många hinder som står i vägen för sjuksköterskor att vidareutbilda
            sig. Sjuksköterskor måste oftast, till skillnad från läkare, ta
            tjänstledigt med studiemedel för att specialisera sig. En annan
            anledning är den dåliga löneutvecklingen. Mot denna bakgrund genomför
            Vänsterpartiet en satsning på betald specialistutbildning för
            sjuksköterskor genom att inrätta utbildningsanställningar. Samtidigt
            ökar vi antalet platser på utbildningen för att möta behovet av
            fler specialistsjuksköterskor. Reformen kommer att höja kvaliteten
            på vården och skapa arbetstillfällen genom vikariat för de anställda
            som vidareutbildar sig.
          </p>
          <p xml:id="i-U3F3tGsus9kvB2pgF72PXU">
            Den svenska förlossningsvården har hittills varit fantastisk.
            Därför är det alarmerande att det blir allt vanligare med rapporter
            från barnmorskor runt om i landet som menar att de inte längre
            klarar av att sköta sitt jobb, att de oroar sig för patientsäkerheten
            och att de inte orkar arbeta under de arbetsvillkor som råder
            i dag. I dag kan en barnmorska på en del förlossningsavdel­ningar
            ha ansvar för tre förlossningar som är i aktivt skeende samtidigt.
            Detta medför kraftigt ökade risker för såväl moder som barn. Evidens
            och beprövad erfarenhet visar mycket tydligt på att en närvarande
            barnmorska under hela förlossningen kraftigt minskar risken för
            förlossningsskador som t.ex. omfattande bristningar. Det bör därför
            fastställas ett nationellt mål för den svenska förlossningsvården
            om att ha en barnmorska per aktiv förlossning.
          </p>
          <p xml:id="i-JTQ4WXgeknuiKxmupaupZS">
            Vänsterpartiets målsättning är att vården ska vara avgiftsfri
            för barn. I dag är den öppna hälso- och sjukvården kostnadsfri
            i nästan hela landet. Läkemedel däremot kostar pengar även för
            barn, vilket särskilt drabbar barn i fattiga familjer. För att
            alla barn ska få tillgång till den vård de har behov av och har
            rätt till bör därför barns läkemedel vara avgiftsfria. Det bör
            gälla både de läkemedel som i dag är subventionerade och de som
            inte är förmånsberättigade.
          </p>
          <p xml:id="i-PDdv6A1WCQW6ix8cC1WiZm">
            En sammanställning av våra större satsningar på sjuk- och hälsovård
            återfinns i tabell 3 nedan.
          </p>
          <table>
            <row xml:id="i-D2wpybBkyRoYWcrR8VGQ18">
              <cell>
                Tabell 3 Större satsningar på sjuk- och hälsovård
              </cell>
            </row>
            <row xml:id="i-Qn1bqvw5hQnrrVPiZWJe5M">
              <cell>
                Diff mot regeringen, miljoner kronor
              </cell>
            </row>
            <row xml:id="i-AH6b9aS8jNKPMoxaWhsFCa">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-USs96yUmAHEfCoJw3JwWLL">
              <cell>
                Riktad stöd till sjukvården
              </cell>
              <cell>
                1 500
              </cell>
              <cell>
                1 500
              </cell>
              <cell>
                1 500
              </cell>
            </row>
            <row xml:id="i-NEmqbBB5qtHdbeV57MAmDh">
              <cell>
                Utveckla vårdcentralerna
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-GU94vH2hgUfi2Eeuiu1noc">
              <cell>
                Förlossningsvård
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-Fe7vGaYp2nDGYmRwXmRge5">
              <cell>
                Utbildningssatsningar för specialistsjuksköterskor
              </cell>
              <cell>
                463
              </cell>
              <cell>
                925
              </cell>
              <cell>
                925
              </cell>
            </row>
            <row xml:id="i-rqCbUZoMs2KxQXUYPXgkL">
              <cell>
                Avgiftsfria läkemedel för barn
              </cell>
              <cell>
                470
              </cell>
              <cell>
                470
              </cell>
              <cell>
                470
              </cell>
            </row>
            <row xml:id="i-X4mfpT5C25QA4gs5krXHsT">
              <cell>
                Missbruksvård
              </cell>
              <cell>
                287
              </cell>
              <cell>
                388
              </cell>
              <cell>
                387
              </cell>
            </row>
            <row xml:id="i-MGHEGoJdwsyRHVjhWfzvZR">
              <cell>
                Summa
              </cell>
              <cell>
                4 220
              </cell>
              <cell>
                4 783
              </cell>
              <cell>
                4 782
              </cell>
            </row>
          </table>
          <head xml:id="i-8NSg1Hy1rv6qs7cjbGf5WL" type="h2">
            6.4 En likvärdig skola för ökad kunskap
          </head>
          <p xml:id="i-MZpPbhNZTyuGP6ZXiQKihz">
            För Vänsterpartiet är allas rätt till kunskap det viktigaste
            målet med utbildningspolitiken. Alla elever ska ha samma rätt
            till kunskap, lärande och utveckling oavsett bakgrund och förutsättningar.
            Alla elever ska kunna lita på att de går i en bra skola. För att
            det ska vara möjligt krävs en nationellt likvärdig skola.
          </p>
          <p xml:id="i-8tZqXAuqcSrzF1wNf7fZ8A">
            De senaste decennierna har utvecklingen gått åt fel håll. Skolan
            har gått från att vara en klassutjämnare till att vara en klassförstärkare.
            Undersökningar visar att likvärdigheten i den svenska skolan har
            försämrats sedan slutet av 1990-talet. Skillnaderna i resultat
            och kunskaper har ökat mellan elever, skolor och kommuner. I dag
            har inte alla elever samma rätt till kunskap i praktiken.
          </p>
          <p xml:id="i-8mPHWbWj8MGJ8XerXgyu6n">
            Skolsegregationen är den viktigaste orsaken till de försämringar
            i resultat som vi har sett på senare år. Elever från familjer
            med utbildningstradition samlas på vissa skolor medan andra elever
            som i utgångspunkten kan ha svårare att nå målen samlas på andra
            skolor och halkar efter alltmer. Vi ser också tydliga tendenser
            till etnisk segregation, som både är ett problem i sig och förstärker
            existerande socioekonomiska klasskillnader. Orsaken är skolvalet,
            som därför behöver begränsas. Skolan är inte ett område som lämpar
            sig för konkurrens. Konkurrensen handlar inte om att förbättra
            utbildningen, men om att attrahera flest föräldrar – med metoder
            som över huvud taget inte behöver ha med utbildningskvalitet att
            göra och som t.o.m. kan stå i direkt motsättning till det. Ett
            högkvalitativt skolsystem är enligt Vänsterpartiets mening ett
            system där inget barn ska behöva finna sig i att gå i en skola
            som ger sämre förutsättningar än andra skolor, utan alla elever
            ska kunna lita på att de går i en bra skola.
          </p>
          <p xml:id="i-WQLGCj72Ytzn53qMgsSA7x">
            Skolor som drivs av vinstintresse står i motsättning till skolans
            övergripande uppdrag att ge alla elever den kunskap och utbildning
            de har rätt till. Vinstintresset påskyndar de problem som skolvalet
            orsakar. Vinstsyftande bolag och utbildningskoncerner ska därför
            inte få driva skolor med hjälp av offentliga bidrag. Alla resurser
            ska gå till eleverna.
          </p>
          <p xml:id="i-9bQsDt7M7Y1YADZYuh5Z4R">
            Även den misslyckade kommunaliseringen av skolan har lett till
            minskad likvärdighet och otillräckliga resurser inom skolorna.
            Det är tydligt att den utveckling som skett i spåren av skolreformerna
            också vad gäller lärarens roll, där lärarna tvingas ägna allt
            mindre tid åt undervisning och ges sämre möjligheter att ta ansvar
            för lärandet, har inneburit försämrade förutsättningar att ge
            alla elever lika goda möjligheter att nå målen.
          </p>
          <p xml:id="i-61AWPkrehVNFA5EASaJiYJ">
            Regeringen har visat sig vara helt ovillig att frångå sin dogmatiska
            tro på marknaden som en modell för skolområdet, trots att alarmerande
            fakta har hopat sig i åratal. Övergripande reformer för ökad likvärdighet
            i skolan är nödvändiga. Men det behövs också resursförstärkningar.
            Lagom till höstens riksdagsval har nu regeringen aviserat vissa
            anslagsökningar för skolan, efter att år efter år ha avslagit
            bl.a. Vänsterpartiets förslag till satsningar.
          </p>
          <p xml:id="i-XAwzq6QQG17j84Dv6ZLa5e">
            Bland regeringens skolsatsningar i vårbudgeten är det s.k. lågstadielyftet
            den största. Det är välkommet att regeringen gör en förstärkning
            som framför allt är tänkt att användas till att anställa fler
            lärare.
          </p>
          <p xml:id="i-2KvooisYmgGYJHgaZ8DCwW">
            Vi är dock övertygade om att det inte enbart är lågstadiet som
            är i behov av förstärkningar utan grundskolan generellt. Vi föreslår
            en stegvis ökad satsning som uppgår till 3 miljarder kronor från
            2017, vilket innebär att ca 6 000 nya lärare kan anställas. Med
            en sådan satsning blir det upp till kommunerna själva att prioritera
            vilka nya lärare som behövs, om det är lärare i låg-, mellan-,
            eller högstadiet eller om det är specialpedagoger.
          </p>
          <p xml:id="i-X6bAkxYXjoCGiiFWbrdUyY">
            Därutöver vill vi satsa en skolmiljard i öronmärka statsbidrag
            riktade till de skolor och elever som har de största behoven av
            mer resurser för att kunna nå målen. Pengarna ska användas för
            att minska kunskapsskillnader och bristande likvärdighet och fördelas
            till kommunerna genom Skolverket. Även med denna satsning kommer
            det förstås att huvudsakligen anställas fler lärare.
          </p>
          <p xml:id="i-HakbLa22cxaKtr6svvoJe8">
            Ett område som helt osynliggörs i regeringens politik är fritidshemmen.
            Yngre skolbarn börjar och slutar ofta sin skoldag på fritidshemmen.
            Dessa är en del av den samlade skoldagen och ska hålla lika hög
            kvalitet som skolan. Elevgrupperna i fritidshemmen fortsätter
            att bli allt större och i dag går det i genomsnitt ca 40 elever
            i en grupp. Under många år har antalet elever ökat procentuellt
            mer än antalet anställda, vilket lett till kontinuerligt försämrad
            personaltäthet. Fritidshemmen har i uppdrag att stimulera elevernas
            utveckling och lärande, något som urholkas när elevgrupperna blir
            för stora. För att fritidshemmen ska kunna uppfylla sitt uppdrag
            krävs högre personaltäthet och mindre grupper. Vi vill därför
            ge statligt stöd för att anställa fler fritidspedagoger , som
            från 2017 kan minska gruppernas storlek till cirka 26 barn.
          </p>
          <p xml:id="i-T8iWEhXxvuA8yggir5Bvzk">
            Vi säger nej till regeringens planer på att införa tioårig grundskola
            genom att omvandla de nuvarande förskoleklasserna till nya årskurs
            1. Det är en märklig prioritering av regeringen när det finns
            så många andra problem att ta itu med när det gäller skolan att
            riva upp den väl fungerande modellen med förskoleklasser, där
            de allra flesta barn går i dag. Vi anser att förstärkningar av
            fritidshemmen och större förstärkningar av förskolan än de som
            regeringen har föreslagit är betydligt mer angelägna reformer
            för att öka kvaliteten i den pedagogiska verksamheten riktad till
            yngre barn. En sammanställning av våra större satsningar på skolan
            återfinns i tabell 4 nedan.
          </p>
          <table>
            <row xml:id="i-UNq8pR76LuUJ5Sincs6bJ9">
              <cell>
                Tabell 4 Större satsningar på skolan
              </cell>
            </row>
            <row xml:id="i-FoCdBSMFv9hDGA7o6Pe5jw">
              <cell>
                Diff mot regeringen, miljoner kronor
              </cell>
            </row>
            <row xml:id="i-SmJznn1AbbZMWWD7eYPFDZ">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-J5t5VqpmJRYk54tdBD4Ros">
              <cell>
                Ökad lärartäthet i grundskolan
              </cell>
              <cell>
                1 000
              </cell>
              <cell>
                2 000
              </cell>
              <cell>
                3 000
              </cell>
            </row>
            <row xml:id="i-38RsDfzMdZKeoLYZgB6XkF">
              <cell>
                Skolor med störst behov
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-Kk61bMxefkZqyk6vXZnVYY">
              <cell>
                Fritidshem
              </cell>
              <cell>
                750
              </cell>
              <cell>
                1 500
              </cell>
              <cell>
                2 250
              </cell>
            </row>
            <row xml:id="i-Um76TtAHCZdK2JWgfTJ8Tu">
              <cell>
                Regeringens förslag till lågstadielyft
              </cell>
              <cell>
                -2 000
              </cell>
              <cell>
                -2 000
              </cell>
              <cell>
                -2 000
              </cell>
            </row>
            <row xml:id="i-s6SorkpbQ2FBrHcgUG8hp">
              <cell>
                Summa
              </cell>
              <cell>
                750
              </cell>
              <cell>
                2 500
              </cell>
              <cell>
                4 250
              </cell>
            </row>
          </table>
          <head xml:id="i-QDjCq2BsW2i1Y3KEZtmdNs" type="h2">
            6.5 Minskade barngrupper i förskolan
          </head>
          <p xml:id="i-3r31S5rvj9WswYkQZk6b33">
            I dagens förskola är personaltätheten för låg och barngrupperna
            för stora. Att hålla nere barngruppernas storlek och se till att
            personalen har tillräcklig tid för varje barn är avgörande för
            förskolans kvalitet och barnets utveckling. Vänsterpartiet vill
            därför göra en stor satsning på ett stimulansbidrag för fler anställda
            och därmed minskade barngrupper i förskolan. Vår satsning innebär
            att från 2016 görs ett resurstillskott på 1,2 miljarder kronor
            som innebär att omkring 4 600 fler kan anställas inom förskolan.
            Det innebär att barngrupperna kan minska från dagens 5,3 barn
            per anställd till 5,08 barn per anställd. En sådan minskning skulle
            motsvara den nivå på barngrupperna som det var när regeringen
            tillträdde, vilket då var den bästa nivån som hade uppnåtts på
            tio år. Det förslag på 125 miljoner kronor som regeringen föreslår
            i vårpropositionen räcker inte långt.
          </p>
          <p xml:id="i-3ULbf51HBBr5wCffRHKveJ">
            Vänsterpartiet vill öka den pedagogiska kvaliteten i förskolan
            och föreslår därför även en satsning på vidareutbildning för barnskötare.
            Vårt förslag innebär att en barnskötare som vidareutbildar sig
            på halvtid ändå behåller 75 procent av lönen.
          </p>
          <p xml:id="i-ScenCPa3JE3kDCvZrfSnCR">
            Vi vill stärka barns rätt till förskola genom att ge barn till
            arbetslösa och föräldralediga rätt till 30 timmars vistelsetid
            per vecka. Barnomsorgen behöver också i högre grad än i dag anpassas
            till alla föräldrars behov och tillgången till barnomsorg på obekväm
            arbetstid behöver därför öka. Vi utökar därför regeringens stimulansbidrag
            för detta ändamål. En sammanställning av våra satsningar på förskolan
            återfinns i tabell 5 nedan.
          </p>
          <table>
            <row xml:id="i-Xn7PWSoSVcRBFhFnK38szP">
              <cell>
                Tabell 5 Satsningar på förskolan
              </cell>
            </row>
            <row xml:id="i-2F5QFkX6H3QGfGhkyhmQxH">
              <cell>
                Diff mot regeringen, miljoner kronor
              </cell>
            </row>
            <row xml:id="i-GeN8D9oKZ1x1WUPMjptLes">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-3uLmqsrJA9p5Zj4zW7uKFV">
              <cell>
                Mindre barngrupper, mer personal
              </cell>
              <cell>
                375
              </cell>
              <cell>
                1 075
              </cell>
              <cell>
                1 075
              </cell>
            </row>
            <row xml:id="i-LMYCvMJM38xKdVae9NvW5Z">
              <cell>
                30 timmar för arbetslösa, föräldralediga
              </cell>
              <cell>
                500
              </cell>
              <cell>
                500
              </cell>
              <cell>
                500
              </cell>
            </row>
            <row xml:id="i-NqXCJmwTjY3pbYsHdmfb4s">
              <cell>
                Vidareutbildning barnskötare
              </cell>
              <cell>
                439
              </cell>
              <cell>
                878
              </cell>
              <cell>
                878
              </cell>
            </row>
            <row xml:id="i-8ntoz1VbSsLP7o8hBx8Gd2">
              <cell>
                Barnomsorg på obekväm arbetstid
              </cell>
              <cell>
                400
              </cell>
              <cell>
                400
              </cell>
              <cell>
                400
              </cell>
            </row>
            <row xml:id="i-TYS64FVG3h5xUfp6PAGF41">
              <cell>
                Summa
              </cell>
              <cell>
                1 714
              </cell>
              <cell>
                2 853
              </cell>
              <cell>
                2 853
              </cell>
            </row>
          </table>
          <head xml:id="i-4xpxxWv2VNkGXJxZMbztFi" type="h2">
            6.6 Stärkt äldreomsorg
          </head>
          <p xml:id="i-KVytLV5oSZoevieFUYt2mG">
            Andelen äldre över 80 år som får offentlig äldreomsorg har nästan
            halverats sedan 1980. Om anledningen till den minskade omsorgen
            bara hade varit att äldre människor blir allt friskare hade det
            varit goda nyheter. Tyvärr är inte bättre hälsa bland de äldre
            den enda orsaken. Äldreomsorgen är nämligen den del av de kommunala
            välfärdsverksamheterna som sedan 90-talskrisen har fått minst
            resurser.
          </p>
          <p xml:id="i-QtSP7aStEZou8vtxZRgDia">
            En stor del av omsorgen utförs av anhöriga, som blir tvungna
            att ta ett större ansvar när det offentliga träder tillbaka. Det
            är svårt att veta exakt hur stor insats anhöriga gör. Enligt fackförbundet
            Kommunal fick 2010 två tredjedelar av de äldre över 75 år som
            är i behov av stöd i vardagen hjälp av någon anhörig eller bekant
            som de inte bor tillsammans med. Enligt Kommunals rapport Hänger
            din mammas trygghet på dig har mellan 80 000 och 120 000 personer
            gått ned i arbetstid eller helt slutat arbeta för att vårda en
            anhörig.
          </p>
          <p xml:id="i-WiJEH42bYrHz2YYL88SADs">
            Sambandet mellan en väl utbyggd äldreomsorg och kvinnors deltagande
            på arbetsmarknaden är också väldigt tydligt. Sverige, som i en
            internationell jämförelse satsar en relativt stor andel av BNP
            på äldreomsorgen, har därför en hög sysselsättningsgrad bland
            kvinnor, både för att kvinnor får möjlighet att ta ett arbete
            när de inte är tvungna att vårda anhöriga och för att de som anställs
            i äldrevården för det mesta är kvinnor. Därför är satsningar på
            äldreomsorgen en avgörande jämställdhetsfråga.
          </p>
          <p xml:id="i-6qVVD1SYXocbzQpoPRnbAk">
            Besparingarna och nedskärningarna har försämrat kvaliteten inom
            äldreomsorgen. För att vända den utvecklingen avser vi att kraftigt
            öka resurserna. Vi vill öka bemanningen inom äldreomsorgen genom
            en öronmärkt satsning med fokus på demensvården. De kommuner som
            redan har en god bemanning ska dock kunna använda pengarna till
            andra delar av äldreomsorgen. När hela vår satsning är fullt utbyggd
            kommer det att räcka till exempelvis 10 000 fler undersköterskor
            inom äldreomsorgen och demensvården.
          </p>
          <p xml:id="i-HF8WkG9cy9fGgH8UupEUVm">
            Vi föreslår en satsning på en hemtjänstmiljard för att äldre,
            som har rätt till hjälp i hemmet, ska få mer och bättre hjälp.
            Pengarna ska användas till tre prioriterade områden: Personaltätheten
            inom hemtjänsten ska öka. Kontinuiteten bland hemtjänstpersonalen
            ska bli bättre. Äldre ska få bestämma mer över den hjälp de vill
            ha av hemtjänsten. Vidare vill vi införa ett tak på 100 kronor
            per timme för hemtjänst för att alla äldre ska ha råd.
          </p>
          <p xml:id="i-S7HmLPGqbpqk5Ch8xShi5g">
            Det behövs bättre äldreomsorg för dem som har ett annat modersmål
            än svenska, och vi avsätter därför medel för att utveckla äldreomsorgen
            för nationella minoriteter och för dem som invandrat till Sverige.
          </p>
          <p xml:id="i-5fKgjborXddnGfMeqU58AS">
            Sammantaget vill vi med våra satsningar skapa en tryggare, mer
            jämlik och mer jämställd äldreomsorg både för de äldre och för
            deras anhöriga. En sammanställning av våra större satsningar på
            äldreomsorgen återfinns i tabell 6 nedan.
          </p>
          <table>
            <row xml:id="i-9WZG5DWPLT7kyaCHCGWVHi">
              <cell>
                Tabell 6 Större satsningar på äldreomsorgen
              </cell>
            </row>
            <row xml:id="i-64p57jmKMwY5pU1YiH7Aa5">
              <cell>
                Diff mot regeringen, miljoner kronor
              </cell>
            </row>
            <row xml:id="i-WWwYM2MDveLe2rbiy7erJY">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-CNYs8AWG3y2VLobrQRgNvF">
              <cell>
                Ökad bemanning i äldreomsorgen
              </cell>
              <cell>
                1 000
              </cell>
              <cell>
                2 000
              </cell>
              <cell>
                3 000
              </cell>
            </row>
            <row xml:id="i-Q47wBMuYE2MUdfrr4Qbz9F">
              <cell>
                Hemtjänstmiljard
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-2CnKvEq6uKHyBcHCBieHhR">
              <cell>
                Maxtak för hemtjänstavgift
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-GVn7t1eNaJ98AWBaTjmSPQ">
              <cell>
                Summa
              </cell>
              <cell>
                2 300
              </cell>
              <cell>
                3 300
              </cell>
              <cell>
                4 300
              </cell>
            </row>
          </table>
          <head xml:id="i-BMtm4gZbizoVH2hvcKoZf5" type="h2">
            6.7 En mänsklig sjukförsäkring
          </head>
          <p xml:id="i-VHZ9sQbadJVLhdXF9uBCHz">
            Var och en av oss ska känna en trygghet i att vi klarar oss ekonomiskt
            om vi blir sjuka. Det finns ett starkt stöd i befolkningen för
            att viktiga trygghetssystem som sjukförsäkringen ska finansieras
            gemensamt och solidariskt. Men regeringens attacker mot sjukförsäkringen
            har lett till att sjuka utförsäkras. Vi har fått ett Sverige där
            sjukdom för många har kommit att innebära fattigdom. Detta urholkar
            legitimiteten i och förtroendet för sjukförsäkringen. Eftersom
            sju av tio långtidssjukskrivna är kvinnor har försämringarna i
            sjukförsäkringen framför allt ökat fattigdomen bland kvinnor.
          </p>
          <p xml:id="i-5aGHY5z26c2sKTDjfC8KPp">
            Kritiken mot regeringens försämringar har varit omfattande och
            lett till vissa justeringar, dock endast marginella. Regeringen
            håller fast vid den s.k. stupstocken, sjukpenningens bortre tidsgräns.
            Endast ett fåtal personer har hittills beviljats sjukpenning på
            fortsättningsnivå enligt de nya oskälighetsreglerna. Fyrkantiga
            tidsgränser anses av högerregeringen viktigare än om individen
            har blivit tillräckligt frisk för att arbeta.
          </p>
          <p xml:id="i-61CAwNBRNBFsuG73wxGRi2">
            Hetsen att komma tillbaka till arbetet så fort som möjligt utan
            att få tillräckliga rehabiliteringsinsatser riskerar att öka ohälsan
            i arbetslivet ytterligare. Riksdagen har fattat beslut om rätt
            till rehabilitering innan den bortre gränsen i sjukförsäkringen
            är nådd, men detta ignoreras av regeringen. Vänsterpartiet kan
            aldrig acceptera regeringens omänskliga politik för sjukförsäkringen.
            Det krävs en rad förändringar för att återupprätta en sjukförsäkring
            som bygger på trygghet och solidaritet mellan oss alla som omfattas
            av försäkringen.
          </p>
          <p xml:id="i-PyfRbWdQUdUxRsvwjdeWNP">
            Till att börja med måste stupstocken avskaffas. Det avgörande
            för rätten till ersättning ska självklart vara om man är för sjuk
            för att arbeta eller ej, inte fasta tidsgränser.
          </p>
          <p xml:id="i-MfnVUYW4mZaTAS2WeTX3UM">
            Vidare måste vägen tillbaka till arbete bygga på trygga villkor
            och vad som fungerar i verkligheten. Försäkringen och dess villkor
            ska stimulera till aktiviteter för att ge sjukskrivna förbättrad
            arbetsförmåga. Den ska vara rymlig så att medicinska insatser,
            rehabilitering och arbetsprövning kan pågå på ett individuellt
            anpassat sätt utan att ersättningen påverkas.
          </p>
          <p xml:id="i-Pa6wBcBSFSvyoHbnJJX3Fj">
            Prövningen mot arbetsmarknaden måste utformas på ett rimligt
            sätt. Först efter hot om misstroendeförklaringar har regeringen
            följt riksdagens beslut om att avskaffa den orimliga prövningen
            av arbetsförmågan mot en fiktiv arbetsmarknad. Detta har ändrats
            till att gälla normalt förekommande arbeten. Detta är en liten
            förändring till det bättre men löser inte problemen.
          </p>
          <p xml:id="i-3KL2ubFfVu29uPVauvjGBv">
            Sjukförsäkringen behöver individanpassas så att man kan få ersättning
            i fler steg än dagens fyra för att göra det lättare och mindre
            riskabelt att pröva att börja arbeta igen. Det bör även skapas
            strukturer så att arbetsgivare inte som i dag kan frångå sitt
            ansvar för att stödja den anställde på dennes väg tillbaka i arbete.
            För långtidssjukskrivna vill vi införa ett högriskskydd som gör
            att staten övertar kostnaden för sjuklönen.
          </p>
          <p xml:id="i-344vfneeQPkS2DX52knn2f">
            Taket för sjukpenningen måste höjas för att säkra dess långsiktiga
            legitimet. Att över en tredjedel av alla löntagare och två tredjedelar
            av alla heltidsanställda i dag befinner sig över taket i sjukförsäkringen
            är ohållbart för oss som vill ha en solidariskt finansierad försäkring
            med hög kvalitet.
          </p>
          <p xml:id="i-QnCTncGPQRG29MV1RFQKk5">
            Vi vill också att hela den sjukpenninggrundande inkomsten ska
            räknas och vi avskaffar den omräkning som regeringen har infört,
            som har inneburit en generell sänkning av ersättningarna. Våra
            förslag innebär då att ersättningsnivåerna höjs i både sjuk- och
            föräldraförsäkringen.
          </p>
          <p xml:id="i-SBw7tk1W78HMCsd6m1KLgZ">
            Sjukförsäkringens karensdag bör på sikt avskaffas. Den gör att
            personer med små marginaler tvingas gå till jobbet även när de
            borde stanna hemma. Som ett första steg mot ett avskaffande vill
            vi ersätta den med ett karensavdrag, för att förhindra de särskilt
            hårda konsekvenserna för personer som har färre men längre arbetspass
            än normalt, exempelvis de med nattpass i vård och omsorg.
          </p>
          <p xml:id="i-L81GXSEpqrjp3n9qEvfvoY">
            Slutligen krävs förbättringar för en alltför ofta bortglömd grupp:
            de som får sjuk- eller aktivitetsersättning. Alla har rätt till
            rimliga livsvillkor, självklart även de som p.g.a. funktionsnedsättning,
            sjukdom eller skada under hela livet är förhindrade att arbeta
            hela eller delar av sin tid. De som får sjuk- eller aktivitetsersättning
            har i dag en ekonomiskt mycket svår situation och vi vill därför
            höja ersättningsnivån från 64 till 67 procent och bostadstillägget
            med 340 kronor per månad.
          </p>
          <head xml:id="i-D822qo6Xsnb2qm1d1WCHCE" type="h2">
            6.8 Välfärdens långsiktiga finansiering
          </head>
          <p xml:id="i-HfcEPn4Ak1wZ81owXH2add">
            Frågan om välfärdens framtida finansiering har debatterats under
            lång tid. Diskussionen tog fart på allvar i slutet av 1990-talet
            och i början av 2000-talet. På den tiden visade Finansdepartementets
            långsiktskalkyler att konstanta skattesatser skulle räcka till
            att finansiera de utgiftsökningar som följer av den förväntade
            demografiska utvecklingen, men inget mer. Eftersom utgifterna
            inom t.ex. sjukvården ökar med mer än vad som följer av den demografiska
            utvecklingen skulle en sådan utveckling ha tvingat fram besparingar
            på en rad olika områden. Samtidigt visade kalkylerna att den privata
            konsumtionen per innevånare fram till 2050 skulle öka med långt
            över 100 procent.
          </p>
          <p xml:id="i-8aaqyt2h8QPwtc8CjN8nT2">
            En sådan utveckling, med stagnerad offentlig service parallellt
            med en mycket kraftig ökning av den privata konsumtionen, är helt
            orimlig eftersom hushållens efterfrågan på olika sociala välfärdstjänster
            ökar i takt med ökat materiellt välstånd. Detta föranledde en
            livlig diskussion där många debattörer menade att man måste öppna
            upp för ökad privat finansiering av välfärdstjänsterna. Andra
            debattörer pekade på den stigande privata konsumtionen och menade
            att det borde vara möjligt att omvandla en del av det privata
            konsumtionsutrymmet till offentlig konsumtion via höjda skatter.
          </p>
          <p xml:id="i-WUNUEKMEQm4ExNQtPjmfUT">
            På senare tid har olika långsiktskalkyler börjat ge en annorlunda
            bild av de offentliga finansernas långsiktiga hållbarhet. Konjunkturinstitutet
            har sedan 2012 löpande publicerat studier av dessa. Den senaste
            rapporten publicerades i mars i år och analyserar scenarier med
            olika definitioner av begreppet bibehållet offentligt åtagande.
            60 En definition av bibehållet åtagande som analyseras är att
            volymen offentliga tjänster per brukare hålls konstant på dagens
            nivå. Eventuella produktivitetsvinster tas då ut i form av resursbesparingar.
            I detta scenario går de offentliga finanserna med löpande och
            stigande överskott.
          </p>
          <p xml:id="i-p4tuCSTSjZprQ3dhE9EvS">
            En annan innebörd av bibehållet åtagande som analyseras är att
            personaltätheten är konstant i de olika välfärdstjänsterna. Detta
            är en mer ambitiös definition. Produktivitetstillväxt i produktionen
            av offentlig konsumtion kommer i detta scenario medborgarna till
            del i form av successivt högre standard i välfärdstjänsterna.
            I avsaknad av skattehöjningar försvagas de offentliga finanserna
            i detta scenario. Konjunkturinstitutets analys visar att skatterna
            permanent måste höjas med 1,5-2 procent av BNP för att bibehållen
            personaltäthet ska vara förenlig med långsiktig hållbarhet i de
            offentliga finanserna. Skattehöjningar på 1,5-2 procent fram till
            2060 kan knappast beskrivas som ett oöverstigligt hinder för att
            finansiera framtidens välfärd, speciellt inte om man betänker
            att regeringen på bara åtta år har sänkt skatterna med nästan
            4 procent av BNP. Sammantaget tyder Konjunkturinstitutets analyser
            på att den främsta utmaningen beträffande framtidens välfärd förmodligen
            inte är finansieringsfrågan.
          </p>
          <p xml:id="i-JjQfmMsKCK9ALsdj6AiMJG">
            På senare tid har allt fler debattörer pekat på att den stora
            utmaningen vad gäller välfärden i framtiden snarast kommer att
            handla om personalförsörjningen inom de olika välfärdsområdena.
            Den demografiska utvecklingen, parad med avfolkningen av landsbygden,
            kommer att leda till att personalförsörjningen av de offentliga
            välfärdstjänsterna på landsbygden sätts under press. TCO har studerat
            denna fråga närmare i en rapport som publicerades i höstas. 61
            Rapporten visar att det kommer att råda brist för flera yrkeskategorier
            inom välfärden. Framför allt beräknas bristen på omvårdnadspersonal
            vara stor. Det är främst ökad efterfrågan inom äldreomsorgen,
            dvs. att andelen äldre ökar, som driver denna utveckling. Sveriges
            Kommuner och Landsting (SKL) har i en nyligen publicerad rapport
            beräknat att 125 000 undersköterskor behöver anställas de närmaste
            10 åren. 62
          </p>
          <head xml:id="i-1RTrUsKYwEJfTEdSmGzBq" type="h1">
            7 Jämställdhet
          </head>
          <p xml:id="i-sbketkUEzdE22TJkGPqBx">
            Jämställdhet mellan kvinnor och män är i grunden en fråga om
            demokrati och mänskliga rättigheter. Vänsterpartiets ekonomiska
            politik syftar till att omfördela makt och resurser så att kvinnor
            och män ges samma utrymme och möjlighet till egen försörjning,
            att förfoga över sin egen tid och vara delaktiga i beslut som
            rör det egna livet och samhällsutvecklingen.
          </p>
          <p xml:id="i-8LaoEVT5x8AYK7k3zBojT1">
            Att förändra arbetslivets villkor och fördelningen av avlönat
            och oavlönat arbete är nyckelfaktorer för att uppnå jämställda
            livsvillkor i livet. Ekonomisk jämställdhet har också positiva
            effekter på den mer övergripande samhällsekonomiska utvecklingen,
            vilket uppmärksammats i en rad studier på senare år. Studierna
            har ofta tagit sin utgångspunkt i skillnaderna i förvärvsfrekvens
            mellan kvinnor och män och pekar på de stora samhällsekonomiska
            vinster som går att göra om kvinnor förvärvsarbetar i samma utsträckning
            som män. Nedan refereras till ett par av dessa studier.
          </p>
          <p xml:id="i-HfzSY4Gq5vpoqc7NCarXEV">
            En OECD-rapport från 2008 räknar med att en fjärdedel av den
            ekonomiska tillväxten i Europa sedan 1995 kan förklaras av kvinnors
            ökade sysselsättning. Ett liknande resultat återfinns i en uppmärksammad
            studie av Goldman-Sachs-ekonomen Kevin Daly som baseras på euroländernas
            tillväxt. Av euroländernas genomsnittliga årliga tillväxt på 2,1
            procent mellan 1995 och 2005 beräknar Daly att 0,4 procentenheter
            förklaras av ökad sysselsättningsgrad bland kvinnorna. 63 Daly
            menar vidare att om kvinnor skulle förvärvsarbeta i samma utsträckning
            som män skulle detta kunna öka USA:s BNP med 9 procent och eurozonens
            BNP med 13 procent. 64
          </p>
          <p xml:id="i-APergvJNQSz22xaUAAMdfu">
            Skillnaden i antalet arbetade timmar beror dels på att kvinnor
            i högre utsträckning än män jobbar deltid, dels på lägre sysselsättningsgrad.
            I diagram 22 nedan visas utvecklingen av kvinnors och mäns sysselsättningsgrad
            (16-64 år) sedan 1988. Bortsett från åren i samband med 1990-talskrisen
            har skillnaden i sysselsättningsgrad varit tämligen konstant på
            ca 4 procent­enheter. Detta sysselsättningsgap motsvarar ca 117
            500 personer.
          </p>
          <table>
            <row xml:id="i-E4jqiLSTe88BdMTfqXvS33">
              <cell>
                Diagram 22 Sysselsättningsgrad, kvinnor och män, 16-64 år, 1988-2014
                65
              </cell>
              <cell>
                Diagram 23 Andel män respektive kvinnor med en veckoarbetstid
                &lt; 35 h, 2005-2013
              </cell>
            </row>
            <row xml:id="i-TRpCo6iuVyLPd9rPMhfngQ"/>
            <row xml:id="i-K1UPwAVVB5bgYshEa3HNNX">
              <cell>
                Källa: SCB (AKU)
              </cell>
              <cell>
                Källa: RUT, Dnr 2014:540
              </cell>
            </row>
          </table>
          <p xml:id="i-7AyiJ8A13PrjV6EN97QEpo">
            En lika stor sysselsättningspotential finns i att minska skillnaderna
            mellan mäns och kvinnors deltidsarbete. Under 2013 jobbade ca
            32 procent av de sysselsatta kvinnorna deltid. Motsvarande siffra
            för männen var ca 12 procent (se diagram 23 ovan). Om kvinnor
            skulle arbeta heltid i samma utsträckning som männen skulle 540
            000 fler kvinnor få en heltidsanställning. Baserat på genomsnittlig
            deltid bland de deltids­anställda går det att räkna ut vad detta
            deltidsgap motsvarar i antal heltidstjänster (se tabell 7 nedan).
            Som framgår av tabellen skulle sysselsättningen öka med ca 162
            000 heltidstjänster om kvinnorna jobbade heltid i samma utsträckning
            som männen. Tillsammans med ett stängt sysselsättningsgap på 117
            500 personer innebär detta alltså att om kvinnor förvärvsarbetade
            i samma utsträckning som männen skulle sysselsättningen bland
            kvinnorna öka med nästan 280 000 heltidstjänster.
          </p>
          <table>
            <row xml:id="i-UNiGpDP89N6ABtNiCgQHGb">
              <cell>
                Tabell 7 Ökning av antalet sysselsatta i termer av heltidstjänster
                om kvinnors sysselsättningsgrad
              </cell>
            </row>
            <row xml:id="i-NMSxaas4VNEFrXMxYH4vxM">
              <cell>
                och deltidsarbete blir densamma som männens, år 2013
              </cell>
            </row>
            <row xml:id="i-5LK5aLKMheSy3Ywu3ivAYS">
              <cell>
                Sektor
              </cell>
              <cell>
                Stäng
              </cell>
              <cell>
                Stängt
              </cell>
              <cell>
                Sysselsättning
              </cell>
            </row>
            <row xml:id="i-4yJQgAu5UYE1VZTBYfLEcs">
              <cell>
                sysselsättningsgap
              </cell>
              <cell>
                deltidsgap
              </cell>
              <cell>
                + deltidsgap
              </cell>
            </row>
            <row xml:id="i-6NynwL6jTUvkhd3fLJhiM4">
              <cell>
                Privat
              </cell>
              <cell>
                67 000
              </cell>
              <cell>
                101 838
              </cell>
              <cell>
                168 838
              </cell>
            </row>
            <row xml:id="i-N2rZCfR4NCPkhAPFVa8aN6">
              <cell>
                Landsting
              </cell>
              <cell>
                10 400
              </cell>
              <cell>
                11 040
              </cell>
              <cell>
                21 440
              </cell>
            </row>
            <row xml:id="i-QqMkySKesNp3mhe71yBLj6">
              <cell>
                Kommun
              </cell>
              <cell>
                33 600
              </cell>
              <cell>
                40 274
              </cell>
              <cell>
                73 874
              </cell>
            </row>
            <row xml:id="i-7z5aLFeTPfS31KrCWT6WWT">
              <cell>
                Stat
              </cell>
              <cell>
                6 500
              </cell>
              <cell>
                9 030
              </cell>
              <cell>
                15 530
              </cell>
            </row>
            <row xml:id="i-QYpTAqPKqVCPgjsnjhSu1r">
              <cell>
                Summa
              </cell>
              <cell>
                117 500
              </cell>
              <cell>
                162 182
              </cell>
              <cell>
                279 682
              </cell>
            </row>
            <row xml:id="i-3JyUajnESiAX3iZeZndpq3">
              <cell>
                Källa: RUT, Dnr 2014:540, egen beräkning
              </cell>
            </row>
          </table>
          <p xml:id="i-4r4jkcU97CwWHMq9py6NaQ">
            En förutsättning för att ett ökat arbetsutbud ska materialiseras
            i form av ökad sysselsättning är att det finns en efterfrågan
            som matchar det ökade utbudet. Men med tanke på att ca 50 procent
            av kvinnorna arbetar inom s.k. bristyrken torde det finnas en
            stor sysselsättningspotential i ett ökat arbetsutbud bland kvinnorna.
            Många av de deltidsarbetande kvinnorna vill också arbeta på heltid.
            Av de ca 730 000 kvinnor som arbetar deltid uppger 207 000 kvinnor
            att de saknar lämpligt heltidsarbete, men skulle vilja ha det.
            Till det ska läggas att 143 000 jobbar deltid p.g.a. vård av barn.
            66
          </p>
          <p xml:id="i-QLwM8PngdbneD3YDQWewuN">
            Sammanfattningsvis kan vi konstatera att ökade möjligheter för
            kvinnor att förvärvsarbeta inte bara innebär en vinst för enskilda
            kvinnors möjlighet till egen försörjning, utan också för samhällsekonomin.
          </p>
          <p xml:id="i-JjKGNWRUGBCkcqXKUUtEX2">
            Vänsterpartiet vill genomföra ett antal strategiskt viktiga reformer
            för att minska löne- och inkomstskillnaderna mellan kvinnor och
            män och omfördela ansvaret för det obetalda hemarbetet.
          </p>
          <p xml:id="i-MSN7xKwLXEcP76vnfrmwzn">
            Vi vill individualisera föräldraförsäkringen, så att det blir
            en självklarhet för både kvinnor och män att ta ansvar för sina
            barn. Det faktum att kvinnor i dag tar ut drygt tre fjärdedelar
            av föräldraledigheten är ett av huvudskälen till den strukturella
            diskriminering som drabbar kvinnor i arbetslivet. Under föräldraledigheten
            etableras också mönstret att kvinnor bär huvudansvaret för hushållsarbetet,
            vilket tenderar att påverka arbetsmönster och inkomstmöjligheter
            under resten av livet.
          </p>
          <p xml:id="i-SpDZiC6GcU7RU98Du3CG2M">
            Vi vill stärka rätten till fast anställning och heltidsarbete.
            Otrygga anställningar, oregelbundna arbetstider och deltider är
            betydligt vanligare i kvinnodominerade yrken och är en stor del
            av förklaringen till kvinnors lägre inkomster.
          </p>
          <p xml:id="i-REr5NSvSLC5EZxRtWJQmLo">
            Vi satsar på ett kraftigt förstärkt stimulansbidrag till barnomsorg
            på obekväm arbetstid. De flesta yrken inom vård, omsorg och service,
            där kvinnor är överrepresenterade, innebär krav på att arbeta
            kvällar, helger och nätter. Om det ska kunna gå att förena dessa
            yrken med föräldraskap utan att tvingas jobba deltid måste barnomsorgen
            göras tillgänglig också utanför kontorstid. Vi föreslår också
            att ensamstående föräldrar ska ges möjlighet att få barnomsorg
            i hemmet till vanlig förskoletaxa när barnen är sjuka och inte
            kan vara i förskolan, vilket stärker ensamföräldrars ställning
            på arbetsmarknaden.
          </p>
          <p xml:id="i-3BswXGNkYXo8eCjjGHGfY5">
            Vi gör också omfattande satsningar på välfärdssektorn. Vi höjer
            de generella statsbidragen till kommuner och landsting och budgeterar
            för ett stort antal riktade satsningar på vården, skolan och omsorgen.
            Våra satsningar innebär både höjd kvalitet och fler anställda
            i välfärdsverksamheterna, och minskar därmed behovet av oavlönat
            omsorgsarbete. Vi satsar också på fortbildning för barnskötare,
            undersköterskor och vårdbiträden och bättre villkor för specialistutbildningen
            för sjuksköterskor, vilket skapar förutsättningar för bättre löner
            och arbetsvillkor i dessa yrken. Därtill föreslår vi ett kraftigt
            höjt underhållsstöd.
          </p>
          <p xml:id="i-5n62wW4KYtbL2BUDz1C2iN">
            Lönebildningen sköts av parterna i avtalsförhandlingar, och det
            är en modell vi värnar om. Vi kan dock konstatera att de strukturella
            löneskillnaderna mellan mans- och kvinnodominerade yrken inte
            rubbats nämnvärt, trots uppställda målsättningar i flera avtalsrörelser.
            Det har blivit tydligt att det statliga Medlingsinstitutets tolkning
            av det s.k. märket 67 är en del av problemet. Vänsterpartiet menar
            att Medlingsinstitutets uppdrag måste förtydligas, så att det
            klart framgår att en ansvarsfull lönebildning innefattar en utjämning
            av de strukturella löneskillnaderna mellan kvinno- och mansdominerade
            yrken.
          </p>
          <p xml:id="i-DE2boQV7eWZdGzavweyHJ2">
            Med dessa förslag tar vi viktiga steg mot en jämställd fördelning
            av arbete och inkomster. De reformer vi föreslår skapar också
            förutsättningar för en utjämning av de relativa löneskillnaderna
            mellan kvinnor och män.
          </p>
          <head xml:id="i-71qEVAD6gzxV24vw1xXjW7" type="h1">
            8 Investeringar för fler jobb och grön omställning
          </head>
          <head xml:id="i-TZ9x4oyTmHtgMhejnXg6GS" type="h2">
            8.1 Offentliga investeringar
          </head>
          <p xml:id="i-HYaAAoMHa5X9FZjP8xJALZ">
            Under de senaste åren har en rad tunga instanser kritiserat regeringen
            för bristen på offentliga investeringar. De offentliga investeringarna
            har trendmässigt fallit som andel av BNP under de senaste 40 åren
            (se diagram 24 nedan). Framför allt är det de kommunala investeringarna
            som minskat och Finanspolitiska rådet konstaterar att mycket talar
            för att dessa borde öka framöver (vilket de även gjort under de
            senaste åren). 68 Även SNS Konjunkturråd har analyserat frågan
            om de svenska investeringarnas utveckling. De analyserar bl.a.
            hur olika typer av investeringar har utvecklats. Deras slutsats
            är att det är inves­te­ringar­na i infrastruktur och fastigheter
            som är låga, vilket gäller såväl i ett historiskt som i ett inter­natio­nellt
            perspektiv (för länderjämförelse avseende bostadsinvesteringar,
            se diagram 25 nedan). De konstaterar vidare att det snarare är
            det låga bostadsbyggandet än hushållens skuldsättning som ligger
            bakom de senaste årens stigande huspriser. 69
          </p>
          <table>
            <row xml:id="i-8S7KvfXwi6aEQHzvis9wik">
              <cell>
                Diagram 24 Offentliga sekt. investeringar % av BNP
              </cell>
              <cell>
                Diagram 25 Bostadsinvesteringar % av BNP
              </cell>
            </row>
            <row xml:id="i-MzbfVD1NW9yudviZJ89ska"/>
            <row xml:id="i-CZvjN1ozReDg9qY4LRD5oT">
              <cell>
                Källa: SCB
              </cell>
              <cell>
                Källa: SNS
              </cell>
            </row>
          </table>
          <p xml:id="i-4zi1ySsyJDUsBe5FamLfYQ">
            I Konjunkturläget mars 2012 studerade Konjunkturinstitutet utvecklingen
            av de svenska investeringarna i infrastruktur. KI konstaterar
            att det under det senaste decenniet skett en betydan­de utbyggnad
            av järnvägen i Sverige. Investeringarna i infrastruktur har som
            andel av BNP ökat under den senaste 10-årsperioden. Parallellt
            med denna utveckling har emellertid volymer­na av såväl gods-
            som persontrafik ökat i ännu högre grad. Detta gäller särskilt
            person­trafi­ken, som sedan 1993 har ökat med över 70 procent.
            Utbyggnaden av järnvägen står med andra ord inte i paritet med
            den ökade trafikmängden. De största bristerna återfinns framför
            allt i storstadsregionerna med betydande flaskhalsar. Dessa brister
            innebär emellertid också att kapaciteten på andra järnvägssträckor
            inte kan utnyttjas optimalt. Därutöver finns det även på andra
            håll problem med enkelspår och brist på mötesplatser.
          </p>
          <p xml:id="i-B1CjnFfU5j5KK6oP2BavS7">
            De låga investeringarna är ett stort samhällsproblem. Vad gäller
            bostäderna är situationen särskilt bekymmersam i storstadsregionerna
            och på en del universitetsorter. Utöver de individuella problem
            som bostadsbristen för med sig är det också ett samhällsekonomiskt
            problem. En väl fungerande arbetsmarknad förutsätter att människor
            har möjlighet att flytta och bosätta sig på de orter där jobben
            och utbildningarna finns. Samma sak gäller för infrastruk­turen.
            Brister i infrastrukturen försvårar resandet till och från arbetet
            och försämrar därmed arbetsmarknadens funktionssätt. Förseningarna
            i godstrafiken drabbar också företagen och hämmar tillväxten.
            Detta ökar risken för att många företag väljer bort järnvägen
            till förmån för vägtransporter, vilket ökar klimatbelastningen
            av godstrafiken.
          </p>
          <head xml:id="i-BvQSheXsPNch8P5J9A3jop" type="h2">
            8.2 Bygg bort bostadsbristen
          </head>
          <p xml:id="i-Sk1PoVFM9mRLfpM93bAqNH">
            Sverige behöver en ny bostadspolitik. Alla människor ska ha möjlighet
            att leva i bra bostäder till rimliga kostnader i en trygg boendemiljö.
            Så är det inte i dag i bostadsbristens Sverige. Hyresrätten är
            därför av särskilt stor betydelse. Alla hyresrätter med rimliga
            hyror behövs. De ska inte dras undan hyresmarknaden genom ombildningar
            till bostadsrätter. Vänsterpartiet säger nej till marknadshyror.
          </p>
          <p xml:id="i-SYUL6kiun8B5ihJcifYAui">
            Ca 290 000 unga vuxna saknar i dag ett eget boende. För att fylla
            behovet skulle det behövas ca 190 000 bostäder. Vänsterpartiet
            vill möta bostadsbristen genom ett ökat bostadsbyggande. Genom
            investeringar i nyproduktion och upprustning av bostäder skapas
            också samhällsnyttiga jobb.
          </p>
          <p xml:id="i-HfGVLswdZ3YbQ9ENGGk9X8">
            Vänsterpartiets mål är att det ska byggas 40 000 bostäder om
            året varav en majoritet ska vara hyresrätter. Vi vill därför utforma
            ett statligt stöd för att stimulera ökat bostadsbyggande med inriktning
            mot hyresrätter till rimliga hyror och med låg energiförbrukning
            och bästa möjliga miljöhänsyn. Med vårt förslag möjliggörs en
            fördubbling av antalet nyproducerade hyresrätter jämfört med i
            dag. Stödet ska riktas mot tillväxtorter och orter där bristen
            på ändamålsenliga och efterfrågade bostäder är särskilt stor.
            Även kooperativa hyresrätter omfattas av stödet.
          </p>
          <p xml:id="i-Rq1k3X98SyG8UzdJb1CPGF">
            Vänsterpartiet vill upprusta befintligt bostadsbestånd för dagens
            och framtidens behov. Renoveringsbehovet, inte minst i miljonprogrammens
            bostäder, är stort. Vi bedömer att 60 000 bostäder årligen kan
            upprustas och renoveras energieffektivt med våra förslag. Vi vill
            skapa förutsättningar för att landets hyresgäster ska kunna bo
            i moderna, funktionella lägenheter med ökad tillgänglighet och
            med låg energiförbrukning samt låga koldioxidutsläpp. Vi vill
            införa ett nytt upprustningsprogram till flerfamiljshus.
          </p>
          <p xml:id="i-GpfnFkAaNy2Vq6gVetbwVN">
            ROT-avdraget för villor och bostadsrätter vill vi tidsbestämma
            så att det finns kvar t.o.m. utgången av 2017. Vi avser att återkomma
            med krav på energieffektiviseringar så att ROT-stödet används
            till klimatanpassningsåtgärder. Av fördelningspolitiska skäl föreslår
            vi att den maximala skattereduktionen sänks till 15 000 kronor
            2016 och 2017. Det är dags att styra om subventionerna till att
            bygga bort bostadsbristen och renovera miljonprogrammen.
          </p>
          <p xml:id="i-WohDSkkqkJBPjxgxNu4BNC">
            Vi vill införa ett särskilt stöd till upprustning av välfärdslokaler.
            Stödet är riktat till att påbörja och tidigarelägga underhåll
            och investeringar i välfärdslokaler som skolor, förskolor eller
            äldreboenden i kommunal eller landstingsägd regi, med krav på
            minskad energiförbrukning.
          </p>
          <p xml:id="i-VaPtkFUinqCA1g5mn2H1VF">
            Det är hög tid att hela samhället görs tillgängligt för alla
            medborgare. Bristande tillgänglighet ska skrivas in i diskrimineringslagstiftningen
            utan de undantag som regeringen föreslår. Genom den här typen
            av gemensamma investeringar visar vi omtanke om varandra och om
            framtida generationer. En sammanställning av våra satsningar på
            investeringar och energiomställning i byggsektorn återfinns i
            tabell 8 nedan.
          </p>
          <table>
            <row xml:id="i-QdWEawy4yb6x7Fb3i2drmj">
              <cell>
                Tabell 8 Investeringar och energiomställning i byggsektorn
              </cell>
            </row>
            <row xml:id="i-3hHGCGS2hW69Swy2hXmt9p">
              <cell>
                Diff mot regeringen, miljoner kronor
              </cell>
            </row>
            <row xml:id="i-6qLwpTBcK8HVgVWw44F9UM">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-VBJA66MVp2gbK1iQmPB2o3">
              <cell>
                Investeringsstöd samt ombyggnadsstöd
              </cell>
              <cell>
                1 000
              </cell>
              <cell>
                2 000
              </cell>
              <cell>
                3 000
              </cell>
            </row>
            <row xml:id="i-AmQhBVixuTgavYuyFNh7KP">
              <cell>
                Upprustning av flerfamiljshus
              </cell>
              <cell>
                1 500
              </cell>
              <cell>
                3 000
              </cell>
              <cell>
                3 000
              </cell>
            </row>
            <row xml:id="i-7Gb1mZZ7T7np3BfvVuVAD4">
              <cell>
                Upprustning av välfärdslokaler
              </cell>
              <cell>
                3 000
              </cell>
              <cell>
                3 000
              </cell>
              <cell>
                3 000
              </cell>
            </row>
            <row xml:id="i-V1XpdUMD5PQM4wpkan38JR">
              <cell>
                Hissbidrag
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
            </row>
            <row xml:id="i-UMJouA3NPNCRebeeWzR2Ya">
              <cell>
                Summa
              </cell>
              <cell>
                5 600
              </cell>
              <cell>
                8 100
              </cell>
              <cell>
                9 100
              </cell>
            </row>
          </table>
          <head xml:id="i-V283HLNQaL3taXQGVypfJU" type="h2">
            8.3 Investeringar i grön infrastruktur
          </head>
          <p xml:id="i-QxfsUWFFUCQpHcUvySM8Bo">
            Genom breda samhällsnyttiga investeringar i grön infrastruktur
            bidrar vi till att nå både miljö- och klimatmål. Med ett systemskifte
            inom infrastrukturen för en grön omställning kan Sverige bli ett
            bättre samhälle med fler jobb. För detta krävs kraftiga statliga
            investeringar i järnväg och kollektivtrafik. Då ges förutsättningar
            för att andelen kollektivtrafikresenärer och godskapaciteten på
            spår kan öka samtidigt som vägtransportvolymerna minskar. Enligt
            beräkningar från WSP 2014 har de samlade investeringarna i olika
            typer av infrastruktur mer än halverats de senaste 50 åren. Vid
            mitten av 1960-talet uppgick investeringarna till nära 4 procent
            av BNP för att under de senaste decennierna ligga på en nivå kring
            1,5 procent av BNP. Sverige har under de senaste decennierna investerat
            mindre i infrastruktur än andra utvecklade industriländer.
          </p>
          <p xml:id="i-G1k2VprnwwQd8cShBdyED">
            I Sverige står inrikestransporterna för en tredjedel av våra
            växthusgasutsläpp. Med regeringens ram och åtgärdsplanering för
            infrastruktursatsningar för perioden 2014–2025 saknas instrument
            för att genomföra ett systemskifte till hållbara transportlösningar
            och kraftigt minskade utsläpp inom sektorn. Utsläppen från vägtrafiken
            måste minska, inte minst i våra tätorter. Vi avfärdar storskaliga
            motorvägsprojekt som Förbifart Stockholm, som kommer att leda
            till ökade utsläpp och slukar resurser från kollektivtrafiken.
            Vi vill införa en vägslitageavgift på lastbilstransporter för
            att minska utsläppen och öka förutsättningarna för hållbara transporter.
            Avsaknaden av ett sammanhållet järnvägssystem minskar dessutom
            möjligheterna för att kostnadseffektivt nyttja bristfälliga anslag
            för underhåll och investeringar.
          </p>
          <p xml:id="i-HK483gUX7WETxVA3tSbYip">
            SJ måste få tydliga mål som prioriterar samhällsnyttan. Avregleringar
            och privatiseringar inom järnvägen måste ersättas med ett gemensamt
            och sammanhållet järnvägssystem som sätter resenären och godstransportören
            i centrum. Järnvägen bör därför återregleras och samhället ta
            ett helhetsansvar för järnvägssystemet. Detta bör riksdagen som
            sin mening ge regeringen till känna.
          </p>
          <p xml:id="i-KGFRZwBPUAsywVdrXiePVr">
            De satsningar Vänsterpartiet vill göra på järnvägen skapar utrymme
            för en kraftigt ökad kapacitet och därmed större punktlighet för
            resenärer och gods. För investeringar i närtid krävs ett särskilt
            fokus på att bygga bort flaskhalsar. För att öka godskapaciteten
            krävs i första hand ett ökat underhåll och fler spår. Kungliga
            Tekniska Högskolan (KTH) uppskattar i en rapport från i år att
            svensk industri förlorar 1,5 miljarder kronor årligen p.g.a. bristfälliga
            järnvägstransporter. Men det är även nödvändigt att investera
            i lågtrafikerade banor och anslutningar till de större banorna
            samt att bygga nya godsspår till hamnar, företagsområden och kombiterminaler.
            Vänsterpartiet vill även se en flexibel investeringspott för hållbara
            transportlösningar för näringslivet för att snabbt kunna svara
            på de behov som är svåra att förutse. Den sedan en tid uppkomna
            efterfrågan på hållbara godstransporter för gruvnäringen i norra
            Sverige och Bergslagen samt ett ökat behov av kombiterminaler
            är sådana exempel.
          </p>
          <p xml:id="i-GqE9s7Hfjr7q6CPyihGDPG">
            Om tåget ska kunna konkurrera med flyget krävs avsevärt kortare
            restider längs de stora stråken. Vi vill även bygga höghastighetsbanor
            som skulle skapa attraktiva resmöjligheter för långväga resenärer
            samtidigt som invånarnas regionala tillgänglighet till arbetsplatser
            och utbildning förbättrades. Genom en ny höghastighetsbana mellan
            Stockholm och Göteborg kan t.ex. restiden kortas ned till lite
            mer än två timmar samtidigt som banutrymme frigörs för en kraftfull
            ökning av godskapaciteten.
          </p>
          <p xml:id="i-9dzJHi9TuuKCFU75kSs4L7">
            Vänsterpartiet vill skapa förutsättningar för att fördubbla andelen
            resor med kollektivtrafik till 2020. Trafikpolitiken ska se till
            att alla har bra kommunikationer oavsett var man bor. Samtidigt
            måste trafikens miljöproblem med klimatförändringar, hälsoproblem
            och buller lösas på ett tillfredsställande sätt. Privatbilismen
            måste minska, inte minst i våra städer och tätorter. Då krävs
            en väl utbyggd, tillgänglig, prisvärd och väl fungerande kollektivtrafik
            både i storstäderna och på landsbygden samt ökad tillgång och
            utbyggnad av alternativa drivmedel. Detta kommer inte minst att
            kräva kraftfulla åtgärder för att motverka den trängsel och kapacitetsbrist
            som råder i kollektivtrafiken i Stockholm.
          </p>
          <p xml:id="i-3efMCqFAAMeiSJg4xEs1sZ">
            En fokusering på att öka andelen resande med kollektivtrafik
            och cykel förutsätter ökad statlig finansiering för detta ändamål
            till kommuner och regioner. Därför genomför vi generellt statligt
            stöd till den regionala och lokala kollektivtrafiken. Detta skapar
            förutsättningar för en attraktivare och billigare kollektivtrafik.
            För att skapa alternativ till bilresor även på landsbygden föreslår
            vi ett riktat statligt stöd för kollektivtrafik i dessa områden.
            Vi vill dessutom genomföra ett storskaligt försök med avgiftsfri
            kollektivtrafik i ett glesbefolkat respektive ett tätbefolkat
            län. En sammanställning av våra satsningar på grön infrastruktur
            återfinns i tabell 9 nedan.
          </p>
          <table>
            <row xml:id="i-6aJSEbfHznT6zNN8ZyvGCE">
              <cell>
                Tabell 9 Investeringar i grön infrastruktur
              </cell>
            </row>
            <row xml:id="i-Cc12QigW7xw6yyUEoXKooF">
              <cell>
                Diff mot regeringen, miljoner kronor
              </cell>
            </row>
            <row xml:id="i-WuxG2fAj5SjhTQUST8ww9o">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-G4M27vjZabH28LpRHMthmE">
              <cell>
                Järnvägar - investeringar
              </cell>
              <cell>
                3 500
              </cell>
              <cell>
                2 900
              </cell>
              <cell>
                5 400
              </cell>
            </row>
            <row xml:id="i-GYit1xoQKuPchx5cjWS5Kk">
              <cell>
                Järnvägar - banunderhåll
              </cell>
              <cell>
                1 200
              </cell>
              <cell>
                1 300
              </cell>
              <cell>
                1 400
              </cell>
            </row>
            <row xml:id="i-7amSZFh92kZqJf89WFYbnT">
              <cell>
                Banunderhåll lågtrafikerade banor och kapilärspår
              </cell>
              <cell>
                680
              </cell>
              <cell>
                680
              </cell>
              <cell>
                680
              </cell>
            </row>
            <row xml:id="i-BwzLX3zwhVyrduvrAhc234">
              <cell>
                Stöd kollektivtrafik
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 300
              </cell>
            </row>
            <row xml:id="i-Wsq9C4bczc6hed2p1GsSRT">
              <cell>
                Kollektivtrafik i glesbygd
              </cell>
              <cell>
                500
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-Y9s4GNGLKAnpWrZoXvL8zo">
              <cell>
                Lokal spårtrafik
              </cell>
              <cell>
                700
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-2KtmKU2cggdrxCwg26jzcV">
              <cell>
                Försök avgiftsfri kollektivtrafik
              </cell>
              <cell>
                875
              </cell>
              <cell>
                1 750
              </cell>
              <cell>
                1 750
              </cell>
            </row>
            <row xml:id="i-CnxDpnWLXUweCrmtiqcbVM">
              <cell>
                Kommunalcykelpott
              </cell>
              <cell>
                200
              </cell>
              <cell>
                400
              </cell>
              <cell>
                500
              </cell>
            </row>
            <row xml:id="i-AUDHdTyPW3n7mJCYX9qCkL">
              <cell>
                Snabbussar
              </cell>
              <cell>
                100
              </cell>
              <cell>
                300
              </cell>
              <cell>
                300
              </cell>
            </row>
            <row xml:id="i-R79hCL4XbfeR5egWmcvpe7">
              <cell>
                Hållbara transportlösningar näringslivet
              </cell>
              <cell>
                200
              </cell>
              <cell>
                400
              </cell>
              <cell>
                400
              </cell>
            </row>
            <row xml:id="i-XDgQTiyAWC48rAebAUah69">
              <cell>
                Summa
              </cell>
              <cell>
                8 955
              </cell>
              <cell>
                10 730
              </cell>
              <cell>
                13 730
              </cell>
            </row>
          </table>
          <head xml:id="i-8CmLn4QXPEt9Nk6sEopj4v" type="h2">
            8.4 Energiomställning och investeringar i grön teknik
          </head>
          <p xml:id="i-HkKRUNPk31nXo1Gx9EuHnE">
            Att ta sig an de klimatutmaningar som världen står inför är att
            visa solidaritet med kommande generationer. Vänsterpartiet satsar
            stort och har höga mål och det krävs kraftfulla satsningar på
            miljötekniska innovationer. Genom en strategisk satsning på forskning
            och utveckling av miljöteknik kan Sverige ytterligare stärka sin
            position inom områden där vi redan står starka och därmed lägga
            grunden till nya företag, ökad sysselsättning och ökad export
            av miljöteknik.
          </p>
          <p xml:id="i-To21hwFTJedPcyoPbA9n7f">
            Vindkraft är den energikälla som ökar mest i världen och utvecklingen
            i Sverige visar på samma trend. Även den globala marknaden för
            solenergi växer kraftigt. Sverige har ett avancerat kunnande inom
            solceller, termisk solkraft och solvärme som vi hittills inte
            utnyttjat fullt ut. För att snabba på utbyggnaden av solenergin
            i Sverige föreslår Vänsterpartiet ett planeringsmål för utbyggnaden
            av solenergi.
          </p>
          <p xml:id="i-9CrDuEdwPbCbKhB8iGxt26">
            Vänsterpartiets mål är att 100 procent ska vara förnyelsebart
            år 2040. För att nå det målet krävs en kraftig ambitionshöjning
            inom ramen för elcertifikatsystemet.
          </p>
          <p xml:id="i-TX5HaTSsfEWUa6kPgQrPn6">
            Det krävs även mer resurser till energiforskningen. Vi ser solenergi,
            smarta nät, ellagring och vågenergi som prioriterade för denna
            satsning. Svensk export av miljöteknik skapar jobb i Sverige och
            bidrar till att de globala klimatutmaningarna minskar.
          </p>
          <p xml:id="i-2QBpFNbu6bAdVkpiAkhPEP">
            För många privata aktörer är emellertid investeringar i miljö-
            och energiteknik för kapitalkrävande och riskabelt. Därtill är
            det privata riskkapitalet inriktat på snabb avkastning, vilket
            ofta inte är möjligt inom miljötekniken där tidshorisonten är
            lång. Det finns således behov av marknadskompletterande finansiering
            inom detta segment.
          </p>
          <p xml:id="i-6uc2qK9mcy8fXZqoW5j7or">
            Vänsterpartiet avsätter därför 250 miljoner kronor per år under
            en sexårsperiod till en miljöteknikfond, sammanlagt 1,5 miljarder
            kronor under perioden 2015-2021. Inriktningen ska vara hållbar
            industriell utveckling genom minskad resursanvändning och energiförbrukning.
            Fokus ska ligga på kommersialisering av forskningsresultat. Statliga
            bidrag för stöd till lokala klimatinvesteringar har tidigare framgångsrikt
            bidragit till utveckling av miljöteknik. En bred samverkan mellan
            offentliga och privata aktörer skapade utveckling för miljötekniken
            inom biogasområdet och bidrog till ökad export av miljöteknik.
          </p>
          <p xml:id="i-HpR9uSonWdfKHBd569eNey">
            Med dessa erfarenheter vill Vänsterpartiet genomföra den största
            satsningen i svensk politik på lokala hållbara investeringar genom
            Klimatprogrammet. Genom statligt investeringsstöd ska utsläppsminskningar
            och sysselsättning stimuleras i kommuner och landsting i samarbete
            med företag. Klimatprogrammet ska t.ex. kunna användas inom områdena
            energi, trafik, avfall, konsumtion och för information och demonstrationsåtgärder.
          </p>
          <p xml:id="i-99iBocyPQCqRattLeoYcUw">
            Genom energieffektivisering, satsning på biogas och infrastruktur
            för elbilar kommer programmet att bidra till långsiktigt klimatarbete
            i kommunerna och ge incitament för lokala klimatstrategier. Vår
            bedömning är att Klimatprogrammet är ett kraftfullt styrmedel
            för att minska utsläppen av växthusgaser och stimulera utveckling
            av ny miljöteknik, nya företag och ökad sysselsättning. En sammanställning
            av våra satsningar på energiomställning och grön teknik återfinns
            i tabell 10 nedan.
          </p>
          <table>
            <row xml:id="i-UPSceYFiBUFkoGZwD63KaK">
              <cell>
                Tabell 10 Investeringar i energiomställning och grön teknik
              </cell>
            </row>
            <row xml:id="i-5BEW2XCHx7apnfAd55Cgez">
              <cell>
                Diff mot regeringen, miljoner kronor
              </cell>
            </row>
            <row xml:id="i-RkwcTGTwHDCNFoQ8eGtzpp">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-34nbNHrqKNq8dhG5kwgaHQ">
              <cell>
                Klimatprogram
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-AF5R6P7yLuBMKnv8dm3hbi">
              <cell>
                Miljöteknikfond
              </cell>
              <cell>
                250
              </cell>
              <cell>
                250
              </cell>
              <cell>
                250
              </cell>
            </row>
            <row xml:id="i-L32euVQJ6kGV38JybsTK5F">
              <cell>
                Energiteknik
              </cell>
              <cell>
                305
              </cell>
              <cell>
                305
              </cell>
              <cell>
                305
              </cell>
            </row>
            <row xml:id="i-FELAJZrhhKza4HXkpB377s">
              <cell>
                Energieffektiviseringsprogram
              </cell>
              <cell>
                125
              </cell>
              <cell>
                125
              </cell>
              <cell>
                125
              </cell>
            </row>
            <row xml:id="i-Cwfz8EveGqy81cnCjQEetV">
              <cell>
                Summa
              </cell>
              <cell>
                1 680
              </cell>
              <cell>
                1 680
              </cell>
              <cell>
                1 680
              </cell>
            </row>
          </table>
          <head xml:id="i-UbcR4FLvMKcbyx2WgG1C2y" type="h1">
            9 Ett hållbart arbetsliv med plats för fler
          </head>
          <head xml:id="i-8PtUSogmyDFipxDF9q3sDG" type="h2">
            9.1 Aktiv arbetsmarknadspolitik och förbättrad a-kassa
          </head>
          <p xml:id="i-5pNZH7ttmM5ALY3oG5ttEh">
            Arbetslösheten uppgår för närvarande till 8,1 procent. 70 Långtidsarbetslösheten
            har ökat kraftigt sedan regeringen tillträdde 2006 och visar inga
            tendenser att minska. Matchningen på arbetsmarknaden – en av arbetsmarknadspolitikens
            viktigaste uppgifter – har tydligt försämrats. Många branscher
            har svårt att rekrytera p.g.a. brist på människor med rätt utbildning
            och kompetens.
          </p>
          <p xml:id="i-J9gwyYZVuJQ1oi4GtGRCES">
            En förklaring till detta är att regeringen kraftigt har minskat
            på möjligheterna till omskolning och vidareutbildning. Regeringen
            har baserat sin arbetsmarknadspolitik på att det är en fråga om
            attityder hos de arbetslösa och anspråk på löner och arbetsvillkor.
            På grund av regeringens prioritering av kontroller av de arbetslösa
            och lågkvalitativa arbetsmarknadsåtgärder har arbetsmarknadspolitiken
            blivit mycket ineffektiv. Vänsterpartiet anser att arbetsmarknadspolitiken
            behöver läggas om i grunden, så att tonvikten i stället läggs
            på god matchning, kunskapshöjande insatser och funktionella stöd
            riktade till dem som bäst behöver dem.
          </p>
          <p xml:id="i-Y4tKGrcgELAQ4yLzNfrEt2">
            Den borgerliga regeringens satsningar på jobbgaranti och sänkta
            arbetsgivaravgifter för unga har inte haft någon effekt på ungdomsarbetslösheten.
            Det som krävs för att komma till rätta med den höga ungdomsarbetslösheten
            är framför allt en politik för fler jobb i Sverige. Men det behövs
            också en aktiv utbildnings- och arbetsmarknadspolitik som rustar
            arbetslösa ungdomar för framtiden och erbjuder dem en väg in i
            arbetslivet. Vi behöver investera i de ungdomar som i dag står
            utanför arbetsmarknaden och ge dem en möjlighet att gå från arbetslöshet
            till arbete eller studier. Med vår politik och de utbildnings-
            och arbetsmarknadsinsatser vi föreslår kommer alla unga arbetslösa
            att erbjudas ett jobb eller en utbildningsplats inom 90 dagar.
          </p>
          <head xml:id="i-X1SDGrqRTKHQj9z3E5K2Wh" type="h3">
            9.1.1 Utbildning för förbättrad matchning
          </head>
          <p xml:id="i-UQ2uSbR37NeDfgS5LgCggi">
            Många arbetslösa saknar i dag grundläggande utbildning. Samtidigt
            krävs ofta minst gymnasieutbildning för att få ett arbete och
            det är även nödvändigt för att kunna studera vid yrkeshögskola
            eller universitet. För att öka människors frihet och valmöjligheter
            på arbetsmarknaden vill vi införa en rätt för unga upp till 25
            år att läsa in gymnasieskolan. Vi utökar därför antalet platser
            inom den kommunala vuxenutbildningen kraftigt.
          </p>
          <p xml:id="i-SmnRuzCMGY8R4PoggM63Qy">
            Trots en hög arbetslöshet saknas kvalificerade yrkesarbetare
            inom flera branscher och yrken. Arbetsmarknadsutbildning är ett
            av de viktigaste verktygen i en aktiv arbetsmarknadspolitik och
            leder i hög utsträckning till arbete. Vi föreslår att antalet
            platser fördubblas jämfört med i dag. Utflödet från arbetsmarknadsutbildningen
            till jobb har dock minskat på senare tid, vilket vittnar om att
            kvaliteten i utbildningarna behöver bli bättre och att man måste
            försäkra sig om att man i hög grad inriktar sig på bristyrken.
            Särskild vikt ska läggas vid att erbjuda utbildningar till kvinnor,
            som länge varit underrepresenterade i arbetsmarknadsutbildningarna.
          </p>
          <p xml:id="i-2G9fSpUUGY7r9kZZb6rcz9">
            Vi vill också se fler platser i yrkesinriktad utbildning i övrigt.
            Yrkesvux bör bli en permanentad satsning och antalet platser vid
            Yrkeshögskolan behöver öka. Även kvaliteten i gymnasiets yrkesinriktade
            program behöver öka, vilket kan ske bl.a. genom att ge arbetsmarknadens
            parter större inflytande över utbildningarna och genom att alla
            program ger grundläggande högskolebehörighet.
          </p>
          <p xml:id="i-7wsBSq4W9UoWW79B2LaiX8">
            Inom högskolepolitiken har Vänsterpartiet länge efterlyst fler
            studieplatser. Vi anser att det fortfarande behövs fler utbildningsplatser
            utöver de som regeringen har aviserat inom framför allt lärarutbildningarna.
            Vi har länge också föreslagit höjningar av studiemedlet, något
            som är nödvändigt med tanke på den tuffa ekonomiska situation
            som studenter har. Om man vill behålla studiemedlets roll att
            motverka den sociala snedrekryteringen till högskolan kan dock
            inte hela höjningen göras genom att man låter studenterna ta mer
            lån. I en höjning av studiemedlet med tusen kronor per månad bör
            därför ingå en höjning av bidragsdelen med 650 kronor. Därmed
            skulle bidragsandelen återgå till den nivå som den låg på innan
            den började sänkas av regeringen 2010.
          </p>
          <head xml:id="i-49fRTt7T273sQD7tBCF9Jo" type="h3">
            9.1.2 Bättre arbetsförmedling och effektiva arbetsmarknadsåtgärder
          </head>
          <p xml:id="i-17sWpjgQCdRZAVwuUJ874p">
            En sammanhållen statlig arbetsförmedling med nationell överblick
            är en förutsättning för en väl fungerande arbetsmarknad. Arbetsförmedlingen
            ska utgöra en integrerad del i den svenska arbetsmarknadsmodellen,
            där samverkan sker med parterna och lokala och regionala aktörer
            spelar en viktig roll. Myndigheten måste ha tillräckligt med resurser
            för att arbetsförmedlarna ska kunna känna att de kan använda sin
            kompetens för att ge varje arbetssökande ett gott stöd.
          </p>
          <p xml:id="i-5wBrpsci8Qvw1vfiUMnH2M">
            Vi är starkt kritiska till regeringens experiment med s.k. kompletterande
            aktörer och privata jobbcoacher, vilket har lett till att man
            öppnat upp för möjligheten att tjäna pengar på arbetslösheten.
            Många fall av oseriösa aktörer och lågkvalitativ verksamhet har
            uppdagats. Den största effekten är dock att Arbetsförmedlingen
            lägger stora resurser på upphandlingar och juridiska processer
            i stället för på förmedlingsverksamhet. Vänsterpartiet anser att
            arbetsförmedlingsverksamhet ska bedrivas utan vinstintresse och
            enligt beprövade metoder som gynnar de arbetssökande.
          </p>
          <p xml:id="i-3WXiZfA9TeDN2J99FzUnQJ">
            Vi vill avveckla de s.k. garantiprogrammen hos Arbetsförmedlingen.
            I stället ska man ha större frihet att erbjuda arbetslösa aktiva
            insatser som utbildning, riktat anställningsstöd eller praktik
            vid den tidpunkt som efter en individuell bedömning anses lämpligt,
            utan att invänta en fast tidsgräns. I detta ingår en avveckling
            av Fas 3, sysselsättningsfasen, som bör göras så snart som möjligt.
            De som redan är placerade i Fas 3 vill vi erbjuda aktiva och värdiga
            insatser utformade efter den enskildes behov. Den som utför ett
            jobb ska ha lön enligt kollektivavtal.
          </p>
          <p xml:id="i-A7rzapF2KtftAzppv8cART">
            Vänsterpartiet vill även genomföra ett treårigt program för generationsväxling
            i arbetslivet. Det innehåller traineeanställingar i statlig förvaltning
            och andra myndigheter, utbildningsvikariat inom framför allt vård
            och omsorg, så att personalen inom exempelvis handikappomsorgen
            och psykiatrin kan fortbilda sig, samtidigt som unga med gymnasiekompetens
            på området kan komma in i arbetslivet, samt stöd till lärlingsanställningar
            riktat mot bristyrken som exempelvis VVS-montör och betongarbetare.
          </p>
          <head xml:id="i-RRn289YmMSQy4qUVwJJVJM" type="h3">
            9.1.3 En bättre arbetslöshetsförsäkring
          </head>
          <p xml:id="i-3RnrDv26fwqK33gDueXuAY">
            Alla ska kunna lita på att arbetslöshetsförsäkringen erbjuder
            rimliga villkor. En frivillig arbetslöshetsförsäkring som ger
            inkomsttrygghet vid arbetslöshet är en central del av den svenska
            arbetsmarknadsmodellen och avgörande för den enskildes trygghet
            och handlingsutrymme. För löntagarkollektivet som helhet ska försäkringen
            bidra till att förhindra underbudskonkurrens och upprätthålla
            löner på en anständig nivå i tider av arbetslöshet. Arbetslöshetsförsäkringens
            utformning och legitimitet är också avgörande för en flexibel
            arbetsmarknad som präglas av strukturomvandling, produktivitetsutveckling
            och rörlighet.
          </p>
          <p xml:id="i-EGsDb6zdQeitxBuyBj8sQy">
            Efter regeringsskiftet 2006 raserade den borgerliga regeringen
            snabbt och målmedvetet strategiskt viktiga grundstenar i arbetslöshetsförsäkringen.
            Villkoren för att kvalificera sig till ersättning skärptes, ersättningsnivån
            sänktes och höjda och differentierade avgifter infördes. Som en
            följd av den borgerliga regeringens försämringar av arbetslöshetsförsäkringen
            står i dag en stor grupp arbetslösa utan a-kassegrundad ersättning.
            Bara en av tio som jobbat heltid innan de blev arbetslösa får
            ut 80 procent i ersättning. Eftersom dagpenningen inte har räknats
            upp ligger nu den högsta dagpenningnivån i nivå med försörjningsstöd.
          </p>
          <p xml:id="i-7S9Y5FRWs9KFXvukT332Cj">
            Omfattningen av försämringarna blir tydlig när man betänker att
            utbetalningar av arbetslöshetsersättning och aktivitetsstöd har
            sjunkit med 13 miljarder kronor mellan 2006 och 2014, trots att
            arbetslösheten ökat med 77 000 personer sedan regeringen tillträdde.
          </p>
          <p xml:id="i-BjTctsuTspG5vM62Rn5XvS">
            Vänsterpartiet anser att arbetslöshetsförsäkringen behöver reformeras
            i grunden. Det är dock nödvändigt att snarast genomföra ett antal
            förändringar i syfte att återupprätta arbetslöshetsförsäkringen
            som en inkomst- och omställningsförsäkring. Vi vill därför genomföra
            en höjning av taket (den högsta dagpenningen) och golvet. För
            att undvika en urholkning av försäkringen indexerar vi beloppen
            till löneutvecklingen. Vi höjer också ersättningsnivån till 80
            procent för hela ersättningsperioden samt för tid med aktivitetsstöd.
            Vi minskar dessutom antalet karensdagar med två per år. Vi tar
            även bort 75-dagarsbegränsningen vid deltidsarbetslöshet.
          </p>
          <p xml:id="i-L5WAWVxUda7cSLoHsVQtSe">
            Vi vill även genomföra en kraftig förstärkning av grundförsäkringen.
            I dag lämnas många utanför försäkringen och tvingas förlita sig
            på anhöriga eller försörjningsstöd. Vid slutet av 2012 fick inte
            ens 4 av 10 öppet arbetslösa ersättning från arbetslöshetsförsäkringen,
            vilket kan jämföras med drygt 70 procent under början av 2000-talet.
            Vi vill att alla som uppfyller grundvillkoren i 9 § lagen om arbetslöshetsförsäkring
            och som har varit inskrivna vid Arbetsförmedlingen i tre månader
            ska få rätt till ersättning med grundbeloppet. Med vårt förslag
            kommer fler att kunna ta del av grundförsäkringen: unga, som tidigare
            skulle ha omfattats av studerandevillkoret, deltidsarbetande och
            utlandsfödda som ännu inte hunnit etablera sig på arbetsmarknaden.
          </p>
          <head xml:id="i-KatERHXaG3hGZNTB4c1mCv" type="h2">
            9.2 Rätt till trygga anställningar
          </head>
          <p xml:id="i-48fKTTXBNT9T3aJtupQ1MU">
            Otrygga anställningar är vanligast bland unga. I åldersgruppen
            16-24 år har fler än hälften av de anställda en tidsbegränsad
            anställning. I åldersgruppen 25-29 år har var fjärde ett tidsbegränsat
            jobb. En stor andel av de arbetslösa unga varvar i praktiken jobb
            och arbetslöshet och lever i en ständig osäkerhet inför framtiden
            på både kort och lång sikt. Detta är något som undergräver möjligheterna
            att skapa en modern och dynamisk arbetsmarknad.
          </p>
          <p xml:id="i-EJrCX3cf65kVdsPADziajj">
            De många tim- och behovsanställningarna och staplandet av visstidsanställningar
            på varandra utgör ett hinder för unga människors etablering i
            arbetslivet. Att inte ha en fast anställning eller ens en någorlunda
            förutsägbar inkomst gör det också svårt att teckna ett hyreskontrakt
            eller låna pengar till en bostad. Ungas relativt dåliga ekonomi
            och den växande psykiska ohälsan bland unga har tydliga samband
            med denna otrygga arbetsmarknadssituation. Att regeringen vägrar
            göra något åt möjligheten att stapla visstidsanställningar har
            nyligen fått EU-kommissionen att meddela att Sverige riskerar
            att dras inför EU-domstolen.
          </p>
          <p xml:id="i-YBs6HmBqXJFzRjfVpVUz1s">
            De otrygga anställningarna påverkar samhällsekonomin negativt,
            också genom att de kan minska arbetsgivares incitament att satsa
            på kompetensutveckling och arbetstagarnas vilja att bidra till
            innovationer.
          </p>
          <p xml:id="i-XE27DKaNTTfozuDkVvFgUW">
            De otrygga anställningarna måste begränsas så att också unga
            får en möjlighet att etablera sig i samhället och ges möjlighet
            till delaktighet och inflytande på arbetsplatsen. Vi föreslår
            därför att det införs en absolut gräns för hur länge en och samma
            person kan vara visstidsanställd innan man ges företräde till
            ett fast jobb. Vi vill också att det införs tydliga kriterier
            för när en anställning får vara tidsbegränsad.
          </p>
          <p xml:id="i-2kKHQGsrsuouag7jpRwi7F">
            Även reglerna för inhyrning av personal från bemanningsföretag
            bör skärpas. Sverige har i dag regler som gynnar arbetsgivaren
            och missgynnar den inhyrda arbetstagaren. Inhyrd personal har
            lägre löner, känner sig ofta stressad och utanför den sociala
            samvaron på arbetsplatsen och får inte ta del av utbildning och
            andra utvecklingsinsatser i lika hög grad. Man känner lägre grad
            av inflytande och är i vissa branscher mer olycksdrabbad. I allt
            högre utsträckning används bemanningsföretag för att täcka personalbehov
            som är permanenta. Hot om att ersätta fast anställd personal med
            inhyrd arbetskraft har också kommit att bli ett maktmedel i arbetsgivarnas
            händer. Lagstiftningen vid inhyrning från bemanningsföretag bör
            därför skärpas, bl.a. så att det inte ska kunna ske vid permanenta
            behov av arbetskraft. Tillsvidareanställd personal ska inte kunna
            sägas upp för att sedan återanställas som eller ersättas av bemanningsanställda.
          </p>
          <head xml:id="i-RbDpfVQbvFx4xxKzx7pvF2" type="h2">
            9.3 Rätt till arbete och rätt att leva som andra för personer
            med funktionsnedsättning
          </head>
          <p xml:id="i-Qzn1nu1X1wmWuaGZm5jRwj">
            Arbetslösheten är i dag skyhög för personer med funktionsnedsättning.
            Människor berövas det sammanhang och den utveckling ett arbete
            kan ge, men tvingas också leva under knappa ekonomiska omständigheter
            hela livet. Samhället och arbetsplatserna berövas många människors
            kunskaper och erfarenheter.
          </p>
          <p xml:id="i-PZhMw41Zvq7M2JDu3GgfcM">
            Personer med funktionsnedsättning är inte en homogen grupp med
            samma behov, därför behövs insatser på bred front utifrån de individuella
            behoven för att vända utvecklingen. Utgångspunkten måste vara
            ett tillgängligt samhälle och arbetsliv som från början har en
            planering för den mångfald av funktionsvariationer som finns.
            Det krävs också en skärpt lagstiftning när det gäller bristande
            tillgänglighet som diskriminering. Sjukförsäkringen måste tillåta
            variationer i arbetsgrad och aldrig lägga hinder för någon att
            arbeta eller studera utifrån sin förmåga. Det behövs ökade kunskaper
            hos arbetsgivarna och en väg in när det gäller de möjligheter
            till arbetsanpassning och hjälpmedel som finns. Den offentliga
            sektorn måste ta ett större ansvar, bli ett föredöme och spegla
            landets befolkning när det gäller anställningar av personer med
            funktionsnedsättning. Ett tydligt genusperspektiv måste också
            finnas så att möjligheter till stöd, utbildning och arbetsmarknadsåtgärder
            inte begränsas beroende på vilket kön personen har.
          </p>
          <p xml:id="i-SExFm56N2sdLVYWYMYqije">
            Den s.k. FunkA-utredningens förslag om bl.a. moderniserade lönesubventioner
            och effektivare administration av hjälpmedel måste genomföras.
            Målet är dels att fler funktionsnedsatta ska kunna arbeta inom
            en bredare arbetsmarknad, dels att personer med långvarigt behov
            av stöd ska få större trygghet i detta.
          </p>
          <p xml:id="i-VAGFuoBYmbQRDcKACg2mS">
            Arbetskooperativ och sociala företag ska stimuleras ytterligare
            för att bredda arbetsmarknaden. I dag hänvisas många människor
            till daglig verksamhet eller sysselsättning och blir fast där.
            Med ett aktivt arbete gentemot möjliga arbetsgivare och med ett
            individuellt utformat kontinuerligt stöd skulle många fler kunna
            gå från sysselsättning till arbete med lön.
          </p>
          <p xml:id="i-2Rifppu7xV1BEiJjYAooo7">
            Försäkringskassans bedömningar av vem som har rätt till assistans
            enligt lagen om stöd och service till vissa funktionshindrade
            (LSS) har på senare år skärpts på ett orimligt sätt som vi anser
            inte står i överensstämmelse med lagstiftningens intentioner –
            att människor med funktionsnedsättning ska kunna leva ett liv
            som andra. För de personer som blir av med sin assistansersättning
            innebär det ofta en personlig katastrof. Denna nya praxis stämmer
            inte överens med de åtaganden Sverige har enligt FN:s konvention
            om rättigheter för personer med funktionsnedsättning. Eftersom
            Försäkringskassans tolkning slagits fast som gällande rätt av
            Regeringsrätten vill vi förtydliga lagstiftningen så att ursprungsintentionerna
            i LSS när det gäller att leva ett liv som andra åter blir verklighet.
          </p>
          <head xml:id="i-BFfAsyPTk7PhAF4yWXpVmg" type="h2">
            9.4 Inkludering och antidiskriminering
          </head>
          <p xml:id="i-K71FvrxCi4R74dapUcxMXV">
            Det viktigaste för en fungerande inkludering är en generell välfärdspolitik
            tillsammans med aktiva insatser mot diskriminering. För att bryta
            segregationen är den generella politiken viktigare än det som
            brukar kallas för integrationspolitik. Vad som behövs är fler
            jobb, fler bostäder som folk har råd att bo i och en likvärdig
            skola som inte delar upp eleverna på ett segregerande sätt.
          </p>
          <p xml:id="i-MDtWRNSawqjaG1s6KUSsao">
            Diskrimineringen i arbetslivet tar sig flera uttryck. Arbetslösheten
            bland utomeuropeiska invandrare är betydligt högre än för befolkningen
            i genomsnitt. Personer med utländsk bakgrund har också svårt att
            få jobb som motsvarar deras utbildning och kvalifikationer. Ofta
            är det flyktingar och invandrare med akademisk examen som försörjer
            sig som taxichaufförer eller städare. Detta innebär dels att väldigt
            många människor inte får utnyttja sin fulla potential på arbetsmarknaden
            och dels att det blir svårare för dem med mindre utbildning att
            skaffa sig ett jobb. Därför vill Vänsterpartiet göra en satsning
            på att förbättra matchningen på arbetsmarknaden genom bättre validering
            och fler kompletteringsutbildningar.
          </p>
          <p xml:id="i-5x2Z33rLFtGyup31y3oP87">
            Alla barn ska ges samma förutsättningar att klara av skolan.
            Den elev vars föräldrar har högre utbildning har i dag större
            möjligheter att få hjälp med skolarbetet hemma. För att kompensera
            dessa skillnader i förutsättningar vill Vänsterpartiet se en öppen
            skola där eleverna kan få det stöd de behöver för att utvecklas
            och klara skolans mål och en satsning på ökad studiehandledning
            på elevernas modersmål.
          </p>
          <p xml:id="i-6G6DrmZHKkGhAZCTN6sQYy">
            Språket är en nyckel för att bli delaktig i samhället. De invandrare
            och flyktingar som trots många år i Sverige inte kan svenska har
            svårt att få ett arbete. Därför vill Vänsterpartiet höja kvaliteten
            i utbildningen i svenska för invandrare.
          </p>
          <p xml:id="i-QEVhuovhUZ1ZPn5pJosvrK">
            Diskriminering är ett stort samhällsproblem som hindrar människor
            från att bli delaktiga fullt ut i samhället. För att komma till
            rätta med diskrimineringen krävs ett systematiskt och långsiktigt
            arbete. Det är också avgörande att diskriminering kostar. Det
            behövs därför både förebyggande åtgärder, insatser för att beivra
            diskriminering och större möjligheter att se till att den som
            diskriminerar får betala för det. I dag har Diskrimineringsombudsmannen,
            DO, varken medel eller mandat för att kunna utföra detta uppdrag.
            Vi vill därför ge DO mer resurser och ett utökat uppdrag.
          </p>
          <head xml:id="i-7wmfS5xGSR957eyQi5qGKC" type="h1">
            10 Aktiv näringspolitik
          </head>
          <head xml:id="i-77GRrtKmQ8x8zjVHtAPgqv" type="h2">
            10.1 Innovationer
          </head>
          <p xml:id="i-GjFriGkTCY3V2UgZfPNv4V">
            Sverige behöver ställa om till innovationsdriven tillväxt. Det
            andra gör billigare och ibland bättre måste vi möta med högre
            kunskapsinnehåll, resurseffektivare produktion samt en produktion
            av varor och tjänster som utgår från våra samhällsutmaningar.
            Omställningen av ekonomin måste ske i ett nytt ekonomiskt landskap,
            där klimatutmaningen och den växande befolkningen utgör både hot
            och möjligheter. I en värld där tillgången på råvaror blir allt
            knappare och miljöutmaningarna allt större blir innovationer och
            produkter med högre förädlingsvärde, återvinning och lägre resursförbrukning
            allt viktigare. Samverkan mellan företag (enskilda och i kluster),
            universitet, forskningsinstitut och myndigheter är av yttersta
            vikt för att få en verksamhet som inte bara styrs av kortsiktiga
            vinstmotiv. Det arbetet kommer att behöva intensifieras och fördjupas,
            samtidigt som industrin måste tillämpa mer innovationsfrämjande
            och kretsloppsanpassade arbetssätt.
          </p>
          <p xml:id="i-GmXdV1UCheTCF4aupHYqRB">
            Sedan en tid driver Vinnova, tillsammans med Energimyndigheten
            och Formas, särskilda Strategiska innovationsområden. Vi föreslår
            att de Strategiska innovationsområdena ska inriktas mot följande
            tre övergripande samhällsutmaningar: (i) Klimatutmaningen (miljö
            och energi), (ii) Den växande åldrande befolkningen (hälsa och
            sjukvård) och (iii) Globaliseringen (konkurrenskraftig produktion,
            råvarutillgång). Delprojekt inom ramen för det sistnämnda området
            bör utgöras av samverkansprogram för gruvnäringen, mjukvaruindustrin
            och turistnäringen.
          </p>
          <p xml:id="i-NLS61qz16QJ4qsWkc6pjjv">
            Det statliga ägandet behöver utökas och utvecklas för att vi
            demokratiskt ska kunna styra samhällsutvecklingen. Det finns flera
            områden som är intressanta för att bilda nya statliga företag
            eller öka det statliga ägandet inom. Det kan vara för att öka
            konkurrensen inom finanssektorn, minska spekulationerna och för
            att säkra att nödvändiga investeringar kommer till stånd – vi
            vill t.ex. utreda en statlig grön investeringsbank. Infrastruktur,
            bostadsbyggande och energiområdet är andra områden där det kan
            vara intressant att se över om vi genom ett ökat gemensamt ägande
            kan utveckla och driva på utvecklingen. Staten ska vara en aktiv
            ägare till sina bolag, som t.ex. Vattenfall, LKAB och Sveaskog,
            och genom ägardirektiv säkerställa att bolagen används för att
            stödja teknikutveckling, driva på miljö- och klimatarbetet och
            skapa sysselsättning. Regeringens inkompetens beträffande Vattenfalls
            förvärv av Nuon visar på vilka ödesdigra konsekvenser ett passivt
            förhållningssätt till de statliga bolagen kan medföra. Det visar
            också på att ägardirektiven till flera av de statliga bolagen
            behöver utvecklas.
          </p>
          <p xml:id="i-9VhwoE8a6xyJbY9LDUBcPa">
            Vidare vill vi stimulera forskning och utveckling i små och medelstora
            företag. Därför vill vi införa ett stöd som ska omfatta alla företag
            med upp till 250 anställda. Stödet ska avse högst 30 procent av
            företagets kostnader för forskning och utveckling upp till ett
            tak på 2,5 miljoner kronor. Vi avsätter 1,4 miljarder kronor för
            detta ändamål.
          </p>
          <p xml:id="i-MhhZC2s5vuggjB4ffkEcJQ">
            För ett dynamiskt näringsliv är en väl fungerande kapitalförsörjning
            av avgörande betydelse. I dag finns en rad olika statliga aktörer
            på området, med överlappande mandat, vilket försvårar för företagen
            att veta vem de ska vända sig till. Vi vill samla dessa resurser
            till ett gemensamt bolag med uppgift att stimulera kapitalförsörjningen
            i de riktigt tidiga faserna.
          </p>
          <p xml:id="i-3ziwArp56yiFRDJcF2VrxX">
            Vänsterpartiet vill stärka industriforskningsinstitutens verksamhet
            med fokus på miljöteknik och innovation. Vi vill också stärka
            deras verksamhet vad gäller demonstrationsanläggningar och testbäddar.
          </p>
          <p xml:id="i-QA8LjR45D7RcMgwnbyDN5x">
            På landsbygden kan kapitalförsörjningen vara problematisk, inte
            minst för många mindre företag. Där fyller de lokala Sparbankerna
            en viktig funktion. Deras förankring i lokalsamhället innebär
            att de har goda kunskaper om det samhälle, de företag och de människor
            som finns och verkar där. Vi vill stärka de lokala Sparbankernas
            möjligheter att konkurrera med storbankerna och bidra till utvecklingen
            av det lokala näringslivet. Därför behövs lag- och regeländringar
            och även stöd till uppstart av nya sparbanker. Därutöver behöver
            sparbankerna ges bättre möjligheter att stärka sin kapitalbas.
          </p>
          <p xml:id="i-6aGgkQxxJfCfm6cLm7yRCo">
            Vidare bör AP-fondernas placeringsregler ändras. I dag styrs
            AP-fondernas placeringar av kortsiktiga avkastningsmål. Dessa
            bör ändras så att AP-fonderna kan användas för strategiska investeringar
            i syfte att stärka Sveriges långsiktiga tillväxtförutsättningar.
            På så sätt kan fler komma i arbete och pensionskapitalet stärkas.
          </p>
          <p xml:id="i-ArTdku6KiefQ97oaSggZ8z">
            För mindre företag kan sjuklöneansvaret ofta vara betungande.
            Även om mindre företag som kollektiv har en lägre sjukfrånvaro
            än genomsnittet kan sjuklönekostnader ge upphov till stora problem
            i de enskilda företagen, exempelvis i form av avbrott i verksamheten.
            Vi vill därför att mindre företag med upp till 10 anställda helt
            ska slippa betala 14 dagars sjuklön. Företag med upp till 10 anställda
            ska alltså omfattas fullt ut, medan en avtrappning sker i företag
            med 11–15 anställda. Genom förslaget avlastas företagen ekonomiskt
            samtidigt som utestängningseffekter på arbetsmarknaden minskar.
            Vi avvisar regeringens förslag om sjuklöneansvaret eftersom vi
            menar att den modell vi föreslagit får större betydelse för företagen
            och deras möjligheter att anställda fler samt att det är vår modell
            som företagen efterfrågat.
          </p>
          <head xml:id="i-FW4kvf69T6wrFjTAqe9q2i" type="h2">
            10.2 Stärkta förutsättningar på landsbygden
          </head>
          <p xml:id="i-W7PhxVDh3vtsQ9PPxcjjfH">
            Alla kommuner och landsting ska ha likvärdiga förutsättningar
            att erbjuda sina medborgare bra välfärdstjänster och service,
            det är bra för hela Sverige. Det har över tid blivit allt svårare
            att bo, arbeta och bedriva verksamhet på landsbygden. De regionala
            skillnaderna har drivit denna utveckling. För att komma till rätta
            med problematiken krävs likvärdiga grundförutsättningar oavsett
            var i landet man bor. Vänsterpartiet vill ha en skattepolitik
            som gynnar hela landet. Det ska exempelvis vara möjligt att ge
            riktade statliga stöd till brukssamhällen och landsbygd. Detta
            skapar möjligheter för tillväxt utanför städerna. Vänsterpartiet
            vill att hela Sverige ska leva.
          </p>
          <p xml:id="i-Rr1ojZ7y82WqhGp6X9rc9g">
            Staten ska ta ett större ansvar för servicen på landsbygden.
            Exempelvis ska Posten ges i uppdrag att ge god och likvärdig service
            i hela landet. Den lokala kommersiella servicen på landsbygden
            ska stärkas genom stöd till lanthandel och drivmedelsstationer.
            Utvecklingen av fler lokala bankkontor ska stödjas. En tryggad
            polisförsörjning ska säkerställas i hela landet.
          </p>
          <p xml:id="i-6XtpLWDumfVDrdMTHq9MEB">
            För att stärka landsbygdens förutsättningar för en grön omställning
            vill vi förbättra tillgången till hållbara kommunikationer. Riktat
            statligt stöd ska gå till lågtrafikerade järnvägspår och kollektivtrafik
            i glesbygd i form av t.ex. byabussar. Utökat stöd för produktion
            av biogas från gödsel ska införas i hela landet och särskilt stöd
            införas för tankställen med biogas och el.
          </p>
          <head xml:id="i-D427Etj3MS6hj2cJXFe5jw" type="h1">
            11 Skatter
          </head>
          <head xml:id="i-8dbwsVpNofgKPYK6e4EXqv" type="h2">
            11.1 Målen för Vänsterpartiets skattepolitik
          </head>
          <p xml:id="i-H6kq4NfFQuEcbmERJUFVrE">
            Målsättningen med Vänsterpartiets skattepolitik är att skapa
            en välfärd att lita på, få fler människor i arbete, minska inkomstskillnaderna
            och skapa förutsättningar för en hållbar utveckling. Skatt ska
            betalas efter bärkraft och välfärd fördelas efter behov.
          </p>
          <p xml:id="i-2s4a1aNfwBRMibPbeb4nSV">
            Skattesystemet måste vara utformat så att det är enkelt att förstå
            och tillämpa för den enskilda skattebetalaren. Vänsterpartiet
            vill därför betona vikten av att eftersträva ett system som är
            enhetligt och likformigt och som har så få undantag som möjligt.
            På så sätt minimeras också möjligheterna till skatteplanering.
            Skattefusk ska bekämpas kraftfullt.
          </p>
          <p xml:id="i-924CRvA8yGJhMREPdkGQJ8">
            Skatter betalar för åtaganden som medborgarna anser vara samhälleliga
            angelägenheter. Med hjälp av skatteuttaget finansieras offentliga
            investeringar i utbildning, forskning och infrastruktur som är
            avgörande för att bygga Sveriges ekonomiska styrka och framgång
            på sikt. Skatterna betalar också för välfärdstjänster som sjukvård,
            skola och barn- och äldreomsorg. Att betala välfärden solidariskt
            via skatterna är effektivt. Dessutom är en skattefinansierad,
            generell välfärd ett kraftfullt verktyg för att utjämna skillnader
            mellan människor och därmed öka jämlikheten och jämställdheten.
            Men om vi ska klara detta måste vi våga vara ärliga med att skatteuttaget
            måste öka. Vi vet att viljan att betala skatt är god om det finns
            en koppling till satsningar på sjukvård, äldreomsorg och en bra
            skola. Alternativet är att var och en av oss måste betala för
            den välfärd vi behöver, t.ex. via privata försäkringar. Då är
            det inte längre människors behov utan plånbokens tjocklek som
            avgör vilken välfärd man har rätt till. Vänsterpartiets syn är
            att ett land som byggs med en gemensam välfärd och solidaritet
            i grunden är starkare än ett land där marknadens girighet får
            råda.
          </p>
          <p xml:id="i-8xRofsL9jxDud19kPwyRVv">
            Även regeringen verkar ha insett att det finns en folklig vilja
            att värna den generella välfärden och meddelar i samband med vårpropositionen
            att man avser att göra inkomstförstärkningar på drygt sju miljarder
            kronor kommande år för att bl.a. satsa på skolan. Regeringens
            politik har hittills inneburit skattesänkningar på ca 140 miljarder
            kronor. Detta har bidragit till att den offentliga sektorns reala
            skatteinkomster har minskat med ca 7 procent mellan 2006 och 2013.
            71 Detta motsvarar en minskning med 77 miljarder kronor.
          </p>
          <p xml:id="i-Bv7JKGL2fFWG8iYD41uu2M">
            Vänsterpartiet menar att den förda politiken har inneburit ett
            systemskifte på skatteområdet bort från principen om likformig
            beskattning. Samtidigt har den bidragit till att urholka skattebaserna.
            Den privata konsumtionen har tillåtits att öka på bekostnad av
            den offentliga. I och med det minskar resurserna till välfärden
            och möjligheterna till nödvändiga reformer och en rättvis fördelning
            av ekonomiska resurser. Skattesänkarpolitiken har främst gynnat
            höginkomsttagare, varav en stor majoritet är män, genom bl.a.
            slopad förmögenhetsskatt, sänkt fastighetsskatt för exklusiva
            villor och inte minst genom rejäla inkomstskattesänkningar. Samtidigt
            betalar pensionärer, sjuka och arbetslösa i dag mer i skatt än
            löntagare vid lika inkomst. Detta menar vi är orättvist och ineffektivt.
            Dessutom skadas skattesystemets legitimitet. Regeringens skattesänkningar
            har även på ett påtagligt sätt ökat mäns nettoinkomster jämfört
            med kvinnors, eftersom män gynnas på bekostnad av kvinnor när
            skatter sänks. Män har högre inkomster och betalar därmed mer
            i skatt än kvinnor och därför ökar mäns inkomster mer. Kvinnor
            missgynnas eftersom de, under rådande maktstrukturer, är mer beroende
            av de försäkringssystem och transfereringar som regeringen försämrat
            för att finansiera en del av skattesänkningarna. Kvinnorna missgynnas
            dessutom ytterligare eftersom deras livsvillkor i stor utsträckning
            avgörs av hur väl välfärden fungerar och den blir satt på undantag
            när skattesänkningar ständigt prioriteras. De nu aviserade skattehöjningarna
            förändrar inte bilden av en regering vars främsta politiska vilja
            och vapen är just skattesänkningar.
          </p>
          <p xml:id="i-TGKSbaXAayw77w67sCSW7z">
            Vänsterpartiet anser att en översyn av skattesystemet behövs
            i form av en parlamentarisk utredning. Som beskrivits ovan har
            den borgerliga regeringen genom en rad beslut allvarligt urholkat
            skattesystemets grunder och principen om skatt efter bärkraft.
            Det finns också ett behov av att se över skattesystemet utifrån
            klimatfrågans avgörande utmaning.
          </p>
          <head xml:id="i-RPeMB8BXX4PQweB8Q5kX7d" type="h2">
            11.2 Inkomstskatter
          </head>
          <p xml:id="i-2F7zHMxk1u9sGu7AU53qSe">
            Den enskilt största posten i regeringens ensidiga skattesänkarpolitik
            är det s.k. jobbskatteavdraget, vars främsta syfte är att hålla
            lönerna nere. Genom lägre inkomstskatt, som ger mer pengar i plånboken,
            är tanken att kraven på löneökningar ska minska och arbetsgivarnas
            efterfrågan på arbetskraft öka. Vänsterpartiet arbetar därför
            för att jobbskatteavdraget stegvis fasas ut till förmån för en
            rättvis och likformig beskattning.
          </p>
          <p xml:id="i-X7HWYrxqUTMAnAUi6n4r6L">
            Vänsterpartiet är kritiska till jobbskatteavdraget av flera skäl.
            Jobbskatteavdraget ger t.ex. större skattesänkningar vid höga
            inkomster och gynnar därmed män framför kvinnor. Beläggen för
            att jobbskatteavdraget skulle skapa några jobb är också mycket
            svaga. För ett par år sedan presenterade Institutet för arbetsmarknadspolitisk
            utredning (IFAU) en rapport som visar att det i princip är omöjligt
            att utvärdera jobbskatteavdragets effekt på sysselsättningen.
            Trots detta hävdar regeringen envist att jobbskatteavdraget totalt
            kommer att ge 120 000 fler jobb på sikt. Även om regeringens egna
            beräkningar av jobbeffekterna skulle stämma så innebär detta en
            kostnad om mer än 800 000 kronor per jobb. Slutligen innebär jobbskatteavdraget
            att man betalar olika mycket i skatt på sin inkomst beroende på
            om inkomsten utgörs av t.ex. pension, föräldrapenning eller lön.
          </p>
          <p xml:id="i-4JrP266mPAKgrr2uVCFKdR">
            Vänsterpartiet menar att skatteuttaget måste bli mer rättvist.
            Vår politik innebär att låg- och medelinkomsttagare får oförändrad
            inkomstskatt jämfört med i dag. Om man tjänar mer än 30 000 kr
            i månaden föreslår vi att inkomstskatten höjs något genom att
            jobbskatteavdraget trappas av. Vid en månadslön på 32 000 kronor
            blir skattehöjningen t.ex. 170 kronor per månad. Om man tjänar
            mer än 55 000 kronor i månaden får man med Vänsterpartiets politik
            avstå de skattesänkningar man fått genom jobbskatteavdragen.
          </p>
          <p xml:id="i-MmyZ6FCm2dJHUywqxZBVhN">
            Samtidigt vill vi sänka inkomstskatten för de grupper som hittills
            inte fått ta del av regeringens skattesänkningar. Sjuka, arbetslösa,
            förtidspensionärer m.fl. berörs av förslaget. Vi uppskattar att
            vårt förslag ger en inkomstförstärkning på drygt 500 kronor i
            månaden för en person som är t.ex. långtidssjukskriven. På så
            sätt tar vi steg mot att lika inkomst ska beskattas lika. Även
            den orättvisa beskattningsklyftan mellan pensionärer och löntagare
            måste slutas.
          </p>
          <p xml:id="i-NXbebfTCjMVCYz1FjAzN8e">
            Vi vill riva upp RUT-bidraget som drar undan alltmer skatteintäkter
            för varje år som går. Det används i första hand av höginkomsttagare
            och kostar mycket för ett fåtal, lågproduktiva arbetstillfällen
            med problematiska arbetsvillkor. Att vi med gemensamma skattemedel
            numera också subventionerar läxhjälp till barn vars föräldrar
            har råd att köpa den, stärker vår övertygelse ytterligare. Vi
            vill i stället använda pengarna till satsningar på förskolan,
            bl.a. till minskade barngrupper och till barnomsorg som är tillgänglig
            på kvällar, nätter och helger då allt fler småbarnsföräldrar faktiskt
            jobbar.
          </p>
          <p xml:id="i-Y3i7mB1o7wFoPXtQVqvSSL">
            Som en del i finansieringen av våra satsningar på välfärden accepterar
            vi regeringens aviserade förslag att slopa avdragsrätten för privat
            pensionssparande.
          </p>
          <head xml:id="i-48BCTBfqJwkuP5mmjStr6R" type="h2">
            11.3 Skatter som styrmedel i miljöpolitiken
          </head>
          <p xml:id="i-DAXeoiY854cUkFEs656Snf">
            Skatter och avgifter är nödvändiga och viktiga styrmedel i klimat-
            och miljöomställningen. Vänsterpartiet menar att den som orsakar
            negativ miljö- och klimatpåverkan också ska stå för kostnaderna,
            enligt principen att förorenaren betalar.
          </p>
          <p xml:id="i-7qQyT9h6m5fVNRhfUZjqvq">
            Priset på transporter ska t.ex. inkludera kostnader för miljöskador,
            hälsoeffekter, trafikolyckor och andra samhällsekonomiska kostnader.
            Vi behöver i högre utsträckning styra över trafik från vägar till
            ekologiskt hållbara färdsätt. I Sverige står inrikes transporter
            för en tredjedel av växthusgasutsläppen. Av de inrikes transporterna
            stod vägtrafiken i sin tur för 95 procent av utsläppen. Trafikverket
            konstaterar i sin stora Kapacitetsutredning från 2012 att styrmedel
            som leder till minskad biltrafik krävs för att nå våra klimatmål.
          </p>
          <p xml:id="i-Bh8ZcnPtTDRqUHkHuSB6En">
            Enligt utredningen om fossilfri fordonstrafik är skatten på drivmedel
            sannolikt det enskilt viktigaste styrmedlet för att ge incitament
            till åtgärder som minskar vägtrafikens utsläpp av koldioxid. Vänsterpartiet
            bedömer därför att det finns ett behov av att höja koldioxidskatten.
            Samtidigt är det viktigt att hitta kompensatoriska åtgärder för
            personer med låga inkomster och boende på landsbygden. Vi motsätter
            också oss den sänkning av koldioxidskatten som regeringen gjort
            för kraftvärme och värmeproduktion, som lett till att kolanvändningen
            ökat från denna sektor. För att få ned utsläppen och dra in viktiga
            resurser till klimatarbetet vill Vänsterpartiet återställa skatten
            till den tidigare nivån.
          </p>
          <p xml:id="i-3dDXiVn1mvDiJUMKc8umrN">
            Med hjälp av bl.a. skattepolitiken vill vi också gynna kollektivtrafiken
            och verka för ett ökat utbud såväl i stad som på landsbygd. Bra
            transportmöjligheter är en nödvändighet för både enskilda och
            företag, och en förutsättning för en fungerande arbetsmarknad.
          </p>
          <p xml:id="i-8XxmrXtENokBG16S8vxxsm">
            Lastbilstransporterna står för den största delen av trafikökningen
            på vägarna. För att motverka ytterligare ökning av den tunga trafiken
            och stimulera till bränsleeffektivare fordon krävs åtgärder. Vi
            vill därför införa en vägslitageavgift för tunga fordon. Förutom
            miljöperspektivet kan en vägslitageavgift bidra till kostnadsneutralitet
            mellan svenska och utländska åkare. Genom införandet av en vägslitageavgift
            skapas också bättre förutsättningar att minska de illegala transporterna
            på våra vägar och att motverka social dumpning inom åkerinäringen.
          </p>
          <p xml:id="i-T81dxf4NVkqFH8WogRtd8b">
            Även flyget ska bära sina egna kostnader för miljöpåverkan. Vår
            utgångspunkt är att nivån på koldioxid- och energiskatt på flygfotogen
            ska motsvara den nivå som gäller för bensin för bilar. Detta försvåras
            dock av internationella konventioner varför vi i väntan på en
            ändring av det internationella regelverket föreslår en beskattning
            i form av en klimatskatt för inrikesflyget.
          </p>
          <p xml:id="i-TrqTsHjg1QbL1o9QUGBYPw">
            I syfte att förbättra folkhälsan föreslår regeringen att punktskatterna
            på alkohol och tobak höjs. Vänsterpartiet välkomnar åtgärder som
            minskar konsumtionen av dessa varor. Det finns dock inga folkhälsoskäl
            som talar för att höja skatten på snus mer än på cigaretter. Vi
            föreslår därför i stället att skatten på tobaksvaror generellt
            höjs med åtta procent.
          </p>
          <head xml:id="i-71PV3VCJtbqkA9FqrX4eaB" type="h2">
            11.4 Företags- kapital- och egendomsskatter
          </head>
          <p xml:id="i-RdtkMzNh9Wo12YzgM9auDx">
            Vänsterpartiet eftersträvar att så långt som möjligt ha ett enhetligt
            och likformigt regelsystem med få undantag. Det förhindrar inlåsningseffekter
            och snedvriden konkurrens. Regeringen har under sin mandatperiod
            gjort flera undantag från denna princip. Ett exempel är regeringens
            sänkning av arbetsgivaravgifterna för företag som har unga anställda.
            Skattesänkningen beräknas kosta nästan 15 miljarder kronor 2015.
            Syftet har sagts vara att skapa jobb för unga, men utvärderingar
            av myndigheter som Riksrevisionen, Konjunkturinstitutet och regeringens
            Finanspolitiska råd visar alla att detta är ett dyrt och ineffektivt
            sätt att minska ungdomsarbetslösheten. IFAU har gjort den senaste
            i raden av utvärderingar. De uppskattar att varje jobb som skapats
            har kostat 1,6 miljoner kronor. Det motsvarar nästan fyra anställda
            i välfärden. Med en ungdomsarbetslöshet på 23,5 procent är det
            väldigt tydligt att den här skattesänkarpolitiken inte har fått
            avsedd effekt. I stället har en stor del av pengarna gått till
            ökade vinster i företag som redan tidigare hade många unga anställda.
            Vänsterpartiet vill ta bort nedsättningen av socialavgifter för
            unga. För att komma till rätta med ungdomsarbetslösheten behövs
            i stället en helhetspolitik för fler jobb i samhället.
          </p>
          <p xml:id="i-2db3NPsbjhEhndWWfGici4">
            Regeringen har också infört skattelättnader för vissa branscher.
            En sådan är sänkningen av restaurangmomsen om också motiverades
            ur ett sysselsättningsperspektiv. Siffror från SCB visar emellertid
            att sysselsättningseffekterna av att sänka restaurangmomsen är
            mycket små eller kanske t.o.m. obefintliga. Konjunkturinstitutet
            har uppskattat att skattesänkningen har lett till fler arbetade
            timmar i branschen, vilket skulle kunna innebära 4 000 fler sysselsatta.
            Givetvis kan det vara så att det skapas jobb i en bransch som
            skattesubventioneras, men att staten lägger pengar på att subventionera
            restaurangbranschen innebär ju att andra satsningar tas bort eller
            inte blir av. Konjunkturinstitutet erkänner att deras beräkningar
            är osäkra, men skulle de ändå stämma kostar varje skapat jobb
            p.g.a. momssänkningen 1,4 miljoner kronor. Det motsvarar drygt
            tre välfärdsjobb. Vänsterpartiet menar att varje skattekrona ska
            användas så att den kommer till nytta för den som betalar. Vi
            vill därför höja restaurangmomsen.
          </p>
          <p xml:id="i-D9QqQRZVT5zEGJg27FsXq4">
            Den svenska bolagsskatten ska ta in en rimlig andel av vinsterna
            till samhälleliga investeringar och utgifter. Samtidigt ska den
            fungera i en öppen ekonomi med internationell konkurrens. Förra
            året sänktes bolagsskatten från 26,3 procent till 22 procent.
            Bruttokostnaden var hela 16 miljarder kronor. Huvudargumentet
            var att den tidigare skattenivån inte var internationellt konkurrenskraftig.
            Vi menar att bolagsskatten var konkurrenskraftig redan innan sänkningen.
            Enligt OECD låg bolagsskatten i Sverige nära genomsnittet i just
            OECD, och Sverige hade redan då lägre bolagsskatt än våra tio
            största handelspartners, däribland Tyskland och Norge. Om man
            dessutom tar den reella bolagsskatt som betalas efter olika typer
            av avdrag så är den svenska bolagsskatten än mer fördelaktig,
            enligt Skatteverket så låg som 13,4 procent 2011. Vänsterpartiet
            föreslår därför att bolagsskatten höjs till 26 procent. För att
            förbättra villkoren för svenska företag menar Vänsterpartiet att
            det krävs investeringar i väl fungerande infrastruktur och utbildad
            arbetskraft. Sådana satsningar skapar jobb, inte bara större vinster.
            Likaså anser vi att staten bör bidra med mer resurser till forskning
            och utveckling. Vänsterpartiet föreslår därför att det införs
            ett generöst stöd för forskning och utveckling i små och medelstora
            företag. Fokus bör ligga på gröna investeringar för miljö och
            klimat.
          </p>
          <p xml:id="i-EsMCb6crNw6HA4HEG3eKfN">
            Regeringens förändringar av fastighetsskatten och slopandet av
            förmögenhetsskatten har bidragit till att inkomstklyftorna i Sverige
            har ökat. Personer som äger lyxvillor har fått en rejäl skattesänkning,
            samtidigt som vanliga småhusägare bara har fått se sin fastighetsskatt
            byta namn till fastighetsavgift. Vänsterpartiets principiella
            hållning är att fastigheter är tillgångar som ska beskattas, och
            att marknadsvärdet ska tillåtas slå igenom mer i beskattningen
            av ägda bostäder än vad det gör i dag. Det måste också råda skattemässig
            neutralitet mellan olika kategorier av bostäder med olika upplåtelseformer.
            Därför vill vi helt ta bort fastighetskatten på hyreslägenheter.
            Vi föreslår också att det från 2016 införs en arvsbeskattning
            som betalas av dödsboet innan ett arv skiftas.
          </p>
          <head xml:id="i-QT6vz7Bsx85wn3Faiu3caV" type="h2">
            11.5 Röd skatteväxling
          </head>
          <p xml:id="i-KjAz9DE6pTNeU4HT4Qh9Cb">
            Det är tydligt att välfärden behöver mer resurser. Vi behöver
            fler anställda i sjukvården och äldreomsorgen, mindre barngrupper
            i förskolan och på fritidshemmen. Vänsterpartiet vill inte höja
            skatten för låg- och medelinkomsttagare. I stället måste de som
            har råd bidra mer. Vi föreslår därför att det införs en finansskatt.
            Att inte höja skatten för låg- och medelinkomsttagare men låta
            bankerna bidra mer till samhällsbyggandet kallar vi för en röd
            skatteväxling.
          </p>
          <p xml:id="i-21ycEaorp9m1QkmN9ZNz6p">
            Sveriges fyra storbanker har tillsammans en verksamhet som är
            ungefär fyra gånger så stor som BNP. Därför utgör den ett direkt
            hot mot den finansiella stabiliteten i landet, oavsett hur strikt
            reglerad den är. Förra året gjorde de fyra storbankerna sammantaget
            en vinst på 90 miljarder kronor. Vi medborgare betalar på flera
            sätt för bankernas övervinster. Dels genom de stora marginaler
            bankerna har på bolånen, och dels genom att vi garanterar bankernas
            verksamhet så att de själva kan låna billigare på marknaden. Riksbanken
            har bedömt att värdet på den implicita garantin i genomsnitt uppgick
            till 30 miljarder kronor per år för de fyra storbankerna under
            tidsperioden 2002–2010. Detta motsvarar drygt hälften av storbankernas
            sammanlagda vinster före skatt under samma tidsperiod. 72
          </p>
          <p xml:id="i-9P79gtZhLvhmbp1PAY9Hu5">
            Vänsterpartiet menar att det krävs åtgärder för att minska risktagandet
            inom finanssektorn och begränsa spekulationsekonomin. Vi har tidigare
            lagt ett antal förslag för att reformera finanssektorn. Men vi
            menar också att finanssektorn bör beskattas på ett sätt som minskar
            de risker man utsätter samhällsekonomin för. I dag är finanssektorn
            underbeskattad.
          </p>
          <p xml:id="i-RtcRuXAgC5gsdKxJB6Fet9">
            Vårt förslag till finansskatt tas ut på summan av vinster och
            löneutbetalningar i banker och kreditmarknadsinstitut. Skatten
            läggs alltså på vissa företag och inte på de finansiella tjänsterna.
            Skattesatsen sätts till 15 procent. Vi uppskattar att intäkterna
            blir ca 12 miljarder kronor. På det här sättet kan spekulativt
            beteende på de finansiella marknaderna motverkas, och resurser
            styras till mer långsiktiga investeringar i den reala ekonomin,
            samtidigt som en del av den förtjänst bankerna gör på den statliga
            garantin kan komma medborgarna till godo. Idén om den här typen
            av finansiell aktivitetsskatt kommer ursprungligen från IMF.
          </p>
          <p xml:id="i-7R6DcZgPwvisKutmbsr8ba">
            Vänsterpartiet ser positivt på införande av skatt på finansiella
            transaktioner. Elva euroländer har inlett ett fördjupat samarbete
            för att kunna införa en sådan skatt. Genomförandet har dock fördröjts
            p.g.a. meningsmotsättningar inom EU. Vänsterpartiet anser att
            Sverige bör pröva att införa en motsvarande transaktionsskatt
            om länderna i det fördjupade samarbetet gör det. De svenska intäkterna
            från en sådan skatt ska tillfalla den svenska staten.
          </p>
          <p xml:id="i-RRwx7BjECEQfbahnVcQHub">
            Regeringen aviserar i samband med vårpropositionen att man avser
            att slopa gruppregistrering till mervärdesskatt. Vänsterpartiet
            säger nej till förslaget eftersom det missgynnar banker och försäkringsbolag
            på landsbygden. Vi har i stället förslag som gynnar fler etableringar
            av lokala sparbanker och stärker deras möjlighet att konkurrera.
          </p>
          <head xml:id="i-VW2Hk3Sy547UmrVkNjR3Ux" type="h1">
            12 Effekter av Vänsterpartiets budget
          </head>
          <table>
            <row xml:id="i-7wiEygZYkekxdAYuQm4s9n">
              <cell>
                Tabell 11 Finansiella effekter för offentlig sektor av V-budget
                73
              </cell>
            </row>
            <row xml:id="i-3cWvtAbZeUUBE8n7QkCB5T">
              <cell>
                Diff mot regeringen, miljoner kronor
              </cell>
            </row>
            <row xml:id="i-NMFhyg4SjFcvoV4Ubu3mR5">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-Tf9qvFfGesNB6vDKQBkT9v">
              <cell>
                Inkomster
              </cell>
              <cell>
                57 758
              </cell>
              <cell>
                75 240
              </cell>
              <cell>
                87 082
              </cell>
            </row>
            <row xml:id="i-D1J5jNqBxsjDmSPPSmwgV9">
              <cell>
                Utgifter
              </cell>
              <cell>
                55 993
              </cell>
              <cell>
                73 317
              </cell>
              <cell>
                84 324
              </cell>
            </row>
            <row xml:id="i-8ArHkRntrd9GVoWnvFuGkU">
              <cell>
                Finansiellt sparande i offentlig sektor
              </cell>
              <cell>
                +1 765
              </cell>
              <cell>
                + 1 923
              </cell>
              <cell>
                +2 758
              </cell>
            </row>
            <row xml:id="i-5tNTajEmzzegwbXfqmzeuq">
              <cell>
                Finansiellt sparande, % av BNP, nivå V-budget
              </cell>
              <cell>
                -0,2
              </cell>
              <cell>
                0,3
              </cell>
              <cell>
                0,8
              </cell>
            </row>
          </table>
          <table>
            <row xml:id="i-HNLNzazzQTB3nDZ9vBs7p7">
              <cell>
                Tabell 12 Uppskattad jobbeffekt- reguljär sysselsättning
              </cell>
            </row>
            <row xml:id="i-FFUd9Kha3BZXWinomhsXz8">
              <cell>
                Diff mot regeringen
              </cell>
            </row>
            <row xml:id="i-BvLsWKVis3MTLaStjRoacg">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-DHmMniDu9upQuAKQPVFuhf">
              <cell>
                Kommunerna
              </cell>
              <cell>
                17 600
              </cell>
              <cell>
                30 600
              </cell>
              <cell>
                40 300
              </cell>
            </row>
            <row xml:id="i-69iXLMzZQqtsFAhrLLQ9g2">
              <cell>
                Investeringar
              </cell>
              <cell>
                18 300
              </cell>
              <cell>
                22 100
              </cell>
              <cell>
                23 400
              </cell>
            </row>
            <row xml:id="i-RHwZMnMVA8pJy9DJZ1S5Fv">
              <cell>
                Nettoeffekt av höjda skatter och transfereringar/bidrag
              </cell>
              <cell>
                -1 500
              </cell>
              <cell>
                -5 700
              </cell>
              <cell>
                -7 200
              </cell>
            </row>
            <row xml:id="i-VwRc1Br9UsCyEecb2VgPtg">
              <cell>
                Övrigt 74
              </cell>
              <cell>
                5 600
              </cell>
              <cell>
                7 000
              </cell>
              <cell>
                7 500
              </cell>
            </row>
            <row xml:id="i-MxqCvkhs45ucSycayxEUfD">
              <cell>
                Summa
              </cell>
              <cell>
                40 000
              </cell>
              <cell>
                54 000
              </cell>
              <cell>
                64 000
              </cell>
            </row>
          </table>
          <table>
            <row xml:id="i-K8MmdS6VAgeiTe5dkqFfTV">
              <cell>
                Tabell 13 Utbildningsplatser
              </cell>
            </row>
            <row xml:id="i-7tccNojQytx9aRiypz7Kn1">
              <cell>
                Diff mot regeringen, antal platser
              </cell>
            </row>
            <row xml:id="i-XHRHaVHwbbQo7dXrwMm1xS">
              <cell>
                2015
              </cell>
              <cell>
                2016
              </cell>
              <cell>
                2017
              </cell>
            </row>
            <row xml:id="i-ELYS1Pw1tXdoMfbs5EsB8P">
              <cell>
                Högskolan
              </cell>
              <cell>
                2 000
              </cell>
              <cell>
                2 000
              </cell>
              <cell>
                2 000
              </cell>
            </row>
            <row xml:id="i-ARk9VBo63D8iDKqVCr6SoQ">
              <cell>
                Yrkeshögskolan
              </cell>
              <cell>
                6 500
              </cell>
              <cell>
                8 000
              </cell>
              <cell>
                9 500
              </cell>
            </row>
            <row xml:id="i-XvK6o2nLpweEdEc9KjuK56">
              <cell>
                Arbetsmarknadsutbildning
              </cell>
              <cell>
                13 000
              </cell>
              <cell>
                13 000
              </cell>
              <cell>
                13 000
              </cell>
            </row>
            <row xml:id="i-BwyYYFk3pJK51Ei8g9sDNB">
              <cell>
                Komvux
              </cell>
              <cell>
                10 000
              </cell>
              <cell>
                20 000
              </cell>
              <cell>
                30 000
              </cell>
            </row>
            <row xml:id="i-5QGbLyVBrXNuYBiSgvXvps">
              <cell>
                Yrkesvux
              </cell>
              <cell>
                5 500
              </cell>
              <cell>
                5 500
              </cell>
              <cell>
                5 500
              </cell>
            </row>
            <row xml:id="i-9ktTe8UyuNcqoQMHsjhpBo">
              <cell>
                Summa
              </cell>
              <cell>
                37 000
              </cell>
              <cell>
                48 500
              </cell>
              <cell>
                60 000
              </cell>
            </row>
          </table>
        </div>
        <div type="motSignatures">
          <list>
            <item xml:id="i-WdzcQwfcT7pXirUTJWWXBn">
              Jonas Sjöstedt (V)
            </item>
            <item xml:id="i-73AJcpqDDnJM7d7C79nkba">
              Torbjörn Björlund (V)
            </item>
            <item xml:id="i-PVcwT7QJu4i3A8sp7LnhAg">
              Siv Holma (V)
            </item>
            <item xml:id="i-BMzXAoLZCN84HagLbfeiH8">
              Hans Linde (V)
            </item>
            <item xml:id="i-RvxdAHfLa2goaeJfWA2Be5">
              Eva Olofsson (V)
            </item>
            <item xml:id="i-QqDEPBtERaEy2jsYfxruzP">
              Mia Sydow Mölleby (V)
            </item>
            <item xml:id="i-XRSoP3bKsCwUT277ZSSJGt">
              Ulla Andersson (V)
            </item>
          </list>
        </div>
      </div>
    </body>
  </text>
</TEI>
