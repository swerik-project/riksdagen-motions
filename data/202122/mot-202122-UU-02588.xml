<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-02588">
  <teiHeader>
    <fileDesc>
      <titleStmt>
        <title>Iran och Centralasien</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2588 av Håkan Svenneling m.fl. (V)</title>
          <idno type="rdwebb">H9022588</idno>
          <rs type="number">2588</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H9022588/text</ref>
          <ref type="dokument_url_html">http://data.riksdagen.se/dokument/H9022588</ref>
          <ref type="dokumentstatus_url_xml">http://data.riksdagen.se/dokumentstatus/H9022588</ref>
          <ref type="docx">http://data.riksdagen.se/fil/10BDA483-3B42-4002-8500-7F1D33FCA723</ref>
          <ref type="pdf">http://data.riksdagen.se/fil/C0908DCF-1DEA-4184-B4D3-E2B7C3E5DF26</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-9RErg6EiYmFdmtX99fuywR" type="signed"/>
        <correspContext corresp="i-9RErg6EiYmFdmtX99fuywR">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction type="submitted" xml:id="i-JQNgN9pxPTtsrCJ9fPYXfc">
          <date when="2021-10-04"/>
          <time when="10:26:15"/>
        </correspAction>
        <correspAction type="reviewed" xml:id="i-VnVpVwRe63XqBe5n8w3ns2">
          <date when="2021-10-04"/>
          <time when="12:29:13"/>
        </correspAction>
        <correspAction type="referred" xml:id="i-2vonx3RCJgjeCCKAcs6jtA">
          <date when="2021-10-14"/>
        </correspAction>
        <correspAction type="assigned" xml:id="i-XMaVVJqRt37o9XhFfk7shz">
          <date when="2022-10-05"/>
          <time when="11:48:04"/>
        </correspAction>
        <correspContext corresp="i-XMaVVJqRt37o9XhFfk7shz">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-DCRQwrPJzR8W1zP4x9pzm4"/>
        <correspContext corresp="i-DCRQwrPJzR8W1zP4x9pzm4">
          <ref type="uppgift">2021/22:UU11</ref>
          <ref type="ref_dok_id">H901UU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU11</ref>
          <ref type="ref_dok_titel">Vissa säkerhetspolitiska frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NDTMBoFisD15UaCUWPbsv"/>
        <correspContext corresp="i-NDTMBoFisD15UaCUWPbsv">
          <ref type="uppgift">2021/22:UU7</ref>
          <ref type="ref_dok_id">H901UU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU7</ref>
          <ref type="ref_dok_titel">Mänskliga rättigheter ur ett tematiskt perspektiv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-B9wgHJtUtvQQLSWKfdgcYz"/>
        <correspContext corresp="i-B9wgHJtUtvQQLSWKfdgcYz">
          <ref type="uppgift">2021/22:UU15</ref>
          <ref type="ref_dok_id">H901UU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU15</ref>
          <ref type="ref_dok_titel">Mänskliga rättigheter i länder och regioner m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6UthNnPfi5Vox4yF4RzthZ"/>
        <correspContext corresp="i-6UthNnPfi5Vox4yF4RzthZ">
          <ref type="uppgift">2021/22:UU6</ref>
          <ref type="ref_dok_id">H901UU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU6</ref>
          <ref type="ref_dok_titel">Internationellt utvecklingsbistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-U66ajBCcuN3KqLr9uuJZ8g"/>
        <correspContext corresp="i-U66ajBCcuN3KqLr9uuJZ8g">
          <ref type="uppgift">2021/22:NU19</ref>
          <ref type="ref_dok_id">H901NU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU19</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PkwzKFBBfXmoBTLnZ11Y8C"/>
        <correspContext corresp="i-PkwzKFBBfXmoBTLnZ11Y8C">
          <ref type="uppgift">2021/22:UU12</ref>
          <ref type="ref_dok_id">H901UU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU12</ref>
          <ref type="ref_dok_titel">Organisationen för säkerhet och samarbete i Europa under 2021</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NQHmJYGNRjTqWjAo3mxeUw"/>
        <correspContext corresp="i-NQHmJYGNRjTqWjAo3mxeUw">
          <ref type="uppgift">2021/22:UU10</ref>
          <ref type="ref_dok_id">H901UU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2021</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6qyGvdD84sWatZWK7XiY5J"/>
        <correspContext corresp="i-6qyGvdD84sWatZWK7XiY5J">
          <ref type="uppgift">2021/22:UU9</ref>
          <ref type="ref_dok_id">H901UU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2021 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:2588 av Håkan Svenneling m.fl. (V) Iran och Centralasien</div>
      </div>
      <div type="motBody">
        <div type="TOC" xml:id="i-X17UaoogCZVuLfi2xhz2TR">
          <head xml:id="i-XFsWB2y3fJdzSsZPukhD7S">
            Innehållsförteckning
          </head>
          <list>
            <item style="indent-level: 1">
              1 Förslag till riksdagsbeslut
            </item>
            <item style="indent-level: 1">
              2 Inledning
            </item>
            <item style="indent-level: 1">
              3 Mänskliga rättigheter
            </item>
            <item style="indent-level: 2">
              3.1 Kvinnors rättigheter och sexuell och reproduktiv hälsa och
              rättigheter
            </item>
            <item style="indent-level: 2">
              3.2 Fackliga rättigheter
            </item>
            <item style="indent-level: 2">
              3.3 Etniska och religiösa minoriteter och urfolks rättigheter
            </item>
            <item style="indent-level: 2">
              3.4 Barns rättigheter
            </item>
            <item style="indent-level: 2">
              3.5 Hbtq-personers rättigheter
            </item>
            <item style="indent-level: 1">
              4 Iran
            </item>
            <item style="indent-level: 1">
              5 Centralasien
            </item>
            <item style="indent-level: 2">
              5.1 Kazakstan
            </item>
            <item style="indent-level: 2">
              5.2 Kirgizistan
            </item>
            <item style="indent-level: 2">
              5.3 Tadzjikistan
            </item>
            <item style="indent-level: 2">
              5.4 Turkmenistan
            </item>
            <item style="indent-level: 2">
              5.5 Uzbekistan
            </item>
            <item style="indent-level: 2">
              5.6 Stormakters intressen i Centralasien
            </item>
            <item style="indent-level: 1">
              6 Afghanistan och Centralasien
            </item>
          </list>
        </div>
        <div type="motProposal" subtype="förslag">
          <head xml:id="i-TmDrF1bqFBogvYwDQx1c2u">
            1 Förslag till riksdagsbeslut
          </head>
          <list style="ol">
            <item xml:id="i-LpeGSuPL5NY77fGxNwvnNo">
              Riksdagen ställer sig bakom det som anförs i motionen om att
              Sverige som såväl enskild stat som medlem i EU och FN i alla sina
              kontakter med Iran ska uppmärksamma kvinnors och kvinnorättsorganisationers
              situation i landet och tillkännager detta för regeringen.
            </item>
            <item xml:id="i-GNCxUFpYDhX8Ctqy6JFouq">
              Riksdagen ställer sig bakom det som anförs i motionen om att
              Sverige som medlem i OSSE ska verka för att kvinnors rättigheter
              och säkerhet stärks i Centralasien och tillkännager detta för
              regeringen.
            </item>
            <item xml:id="i-PRpMfZDNpW198fazBoowMb">
              Riksdagen ställer sig bakom det som anförs i motionen om att
              Sverige, som enskilt land såväl som inom EU och FN, bör verka
              för att stärka de fackliga rättigheterna och stödet till fackliga
              organisationer i Iran och Centralasien och tillkännager detta
              för regeringen.
            </item>
            <item xml:id="i-XKtfuwAq6RHPVaphVbUWj4">
              Riksdagen ställer sig bakom det som anförs i motionen om att
              Sverige inom EU ska verka för att unionen utformar tydliga kriterier
              vid handel med Centralasien för att stärka fackliga rättigheter
              och tillkännager detta för regeringen.
            </item>
            <item xml:id="i-GPhCffgPFVVzPujWEitDmF">
              Riksdagen ställer sig bakom det som anförs i motionen om att
              Sverige inom OSSE bör verka för att länderna i Centralasien säkerställer
              att ingen människa inom deras gränser är statslös, och detta tillkännager
              riksdagen för regeringen.
            </item>
            <item xml:id="i-VmgXiHeHjYdYiqALu2adNr">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, ska uppmärksamma
              de grova och omfattande kränkningarna av de etniska och religiösa
              minoriteternas rättigheter i Iran och tillkännager detta för regeringen.
            </item>
            <item xml:id="i-SpWhNawwMbjUoPH1WW7gBH">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, bör agera
              för att Iran lever upp till sina internationella åtaganden gällande
              barns rättigheter och tillkännager detta för regeringen.
            </item>
            <item xml:id="i-G6U7jyQm3BVz9nnofV6cPM">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU, OSSE och FN,
              bör verka för att barns rättigheter i Centralasien stärks och
              tillkännager detta för regeringen.
            </item>
            <item xml:id="i-UPcN7XtPM4yhXZmQN9LKZn">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU, OSSE och FN,
              bör verka för ett intensifierat stöd till hbtq-organisationers
              arbete i Centralasien och tillkännager detta för regeringen.
            </item>
            <item xml:id="i-B5g13CaB26CUe4p4RYGPJN">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, konsekvent
              ska uppmärksamma de grova och omfattande brotten mot de mänskliga
              rättigheterna i Iran och tillkännager detta för regeringen.
            </item>
            <item xml:id="i-DyuGqgFJMST5KmaHKLHvHr">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, bör agera
              för att få till stånd en zon fri från massförstörelsevapen i Mellanöstern
              och tillkännager detta för regeringen.
            </item>
            <item xml:id="i-MvuMvt7CjL8nWWPdkihuje">
              Riksdagen ställer sig bakom det som anförs i motionen om att
              Sverige bör inrätta en samlad strategi för Centralasien och tillkännager
              detta för regeringen.
            </item>
            <item xml:id="i-FoaDYTHUReWidGQmc4K5VH">
              Riksdagen ställer sig bakom det som anförs i motionen om att
              Sverige inom EU:s program i Kazakstan bör främja en diversifierande
              och inkluderande ekonomisk utveckling och tillkännager detta för
              regeringen.
            </item>
            <item xml:id="i-9Uc3n4CY4bJXh2uiAScCCW">
              Riksdagen ställer sig bakom det som anförs i motionen om att
              den svenska regeringen bör ställa krav på att svenska företags
              verksamheter i Kazakstan inte leder till brott mot de mänskliga
              rättigheterna och tillkännager detta för regeringen.
            </item>
            <item xml:id="i-Y41XUmnE4k2MsyiMR3f3BR">
              Riksdagen ställer sig bakom det som anförs i motionen om att
              Sverige bör verka för att EU:s stöd till civilsamhällesorganisationer
              i Kirgizistan stärks och tillkännager detta för regeringen.
            </item>
            <item xml:id="i-Esa9FeCgFZB82rqSCQPurg">
              Riksdagen ställer sig bakom det som anförs i motionen om att
              Sverige bör verka för att OSSE intensifierar arbetet med att öka
              säkerheten vid gränserna mellan Kirgizistan, Tadzjikistan och
              Uzbekistan och tillkännager detta för regeringen.
            </item>
            <item xml:id="i-T1v9wYQDeYC1FMFK2svBfK">
              Riksdagen ställer sig bakom det som anförs i motionen om att
              Sverige bör stärka stödet till civilsamhällets arbete med konflikthantering
              och konfliktförebyggande och tillkännager detta för regeringen.
            </item>
            <item xml:id="i-DCSXka52hrat81j3QXMAD6">
              Riksdagen ställer sig bakom det som anförs i motionen om att
              Sverige inom EU:s strategi för Centralasien bör utöka fokuset
              på att bromsa miljöförstörande verksamheter och tillkännager detta
              för regeringen.
            </item>
            <item xml:id="i-LtRkF2Xv59zWBeNCSLNnpJ">
              Riksdagen ställer sig bakom det som anförs i motionen om att
              Sverige bör stoppa svensk export till Uzbekistan och andra auktoritära
              stater av produkter som kan användas för internt förtryck gentemot
              den egna befolkningen och tillkännager detta för regeringen.
            </item>
            <item xml:id="i-K8oby9Dj7MaVWqFbtocDqE">
              Riksdagen ställer sig bakom det som anförs i motionen om att
              Sverige, som enskilt land såväl som inom EU och FN, bör stödja
              de länder som hamnar i en beroendeställning till Kina på grund
              av infrastrukturprojektet Belt and Road Initiative och tillkännager
              detta för regeringen.
            </item>
            <item xml:id="i-F6jMTBBCqazsTBhRNdusXz">
              Riksdagen ställer sig bakom det som anförs i motionen om att
              en oberoende kommission bör tillsättas med uppdraget att ta fram
              en vitbok om den samlade svenska insatsen i Afghanistan 2002–2021
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-2NjGVHPBkGpsKu8WkqpMUy">
            2 Inledning
          </head>
          <p xml:id="i-DUf1iJ9z2vUUUP34JnHyP6">
            Iran och Centralasien är djupt präglat av repressiva styren med
            kraftiga inskränkningar av de mänskliga rättigheterna. Kvinnor,
            arbetare, etniska och religiösa minoriteter, barn och hbtq-personer
            är några av dem som särskilt tvingas utstå förtrycket. En utveckling
            grundad på demokrati, ekonomisk och social rättvisa samt respekt
            för de mänskliga rättigheterna kräver en svensk utrikespolitik
            som stärker de inhemska aktörer som dagligen för den kampen, samtidigt
            som regionala kontexter bör tas i beaktande.
          </p>
          <p xml:id="i-GBsPLM783ZbEuV9cK4JraV">
            Över 100 000 personer med iranskt ursprung bor i Sverige. Kontakterna
            till landet är således starka och Sverige har haft diplomatisk
            och bilateral kontakt med Iran sedan 1929. Samtidigt är landet
            i ständig förändring. Presidentskiftet, växande folkliga protester,
            den ständiga frågan om kärnteknikavtalet och regimens övergrepp
            mot kvinnor, fack­föreningsaktiva, etniska minoriteter och hbtq-personer
            gör att Iran tydligare bör uppmärk­sammas inom svensk utrikespolitik.
          </p>
          <p xml:id="i-3b5TUTnXd9DXQqcY2mBw8U">
            Om Iran ändå får uppmärksamhet i den utrikespolitiska debatten,
            ligger Centralasien däremot mestadels i en stor skugga. Länderna,
            Kazakstan, Kirgizistan, Tadzjikistan, Turkmenistan och Uzbekistan,
            klumpas inte sällan ihop som ”stan-länderna”. Liten eller ingen
            distinktion görs mellan dem och Centralasien ses som en homogen
            region med arvet av att ha ingått i Sovjetunionen. Det är samtidigt
            kanske inte konstigt; mycket av Sovjets politik i regionen handlade
            om centralisering och beroendet till den centrala kärnan. Efter
            dess upplösning utvecklades dock de nyblivna självständiga central­asiatiska
            länderna 1991 på olika sätt. Kazakstan och Kirgizistan införde
            radikala marknadsekonomiska reformer som i första hand ledde till
            att den gamla sovjetiska eliten berikade sig samtidigt som inflationen
            sköt i höjden och fattigdomen bredde ut sig. I Tadzjikistan utbröt
            ett blodigt inbördeskrig om kontrollen av landet som slog ekonomin
            och landet i spillror, medan Turkmenistan och Uzbekistan utvecklades
            till några av världens mest repressiva stater.
          </p>
          <head type="h1" xml:id="i-W5XGigiSMiS6rfPiXtBaQc">
            3 Mänskliga rättigheter
          </head>
          <p xml:id="i-9WD8wMcfDDANqCB4zbJq9c">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisations­frihet, strejkrätt,
            religionsfrihet, yttrandefrihet samt allmänna, fria och hemliga
            val framhålls som nödvändiga beståndsdelar i ett demokratiskt
            samhälle. Lika stor vikt läggs vid sociala framsteg och förbättrade
            levnadsvillkor. Det innebär att rätten till arbete, utbildning,
            bostad, vård, omsorg och kultur är nödvändig för ett människovärdigt
            liv och ett demokratiskt samhälle. När alla människor på allvar
            har möjlighet att bestämma över sina egna liv kan verklig demokrati
            uppnås.
          </p>
          <head type="h2" xml:id="i-Ju3FsniwZbLM3TBeGHSUm5">
            3.1 Kvinnors rättigheter och sexuell och reproduktiv hälsa och
            rättigheter
          </head>
          <p xml:id="i-TnyChZ4R2oeVZVJ6bu6iKu">
            Inom Vänsterpartiets utrikespolitik, som inom alla politiska
            frågor, är feministisk analys och kampen för jämställdhet självklara.
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Kvinnors under­ordning
            och mäns överordning, samt de patriarkala strukturer som tillåter
            det, tar sig uttryck på olika sätt i olika länder genom social,
            ekonomisk och politisk diskriminering. Var tredje kvinna i världen
            beräknas enligt FN utsättas för allvarligt våld någon gång i livet.
            Samtidigt för kvinnoorganisationer och radikala grupper världen
            över en daglig kamp mot diskriminering, kränkningar och exploatering
            som drabbar kvinnor p.g.a. deras könstillhörighet. Vänsterpartiet
            är en del av denna internationella kamp, med siktet på att i grunden
            riva ner de patriarkala maktstrukturerna.
          </p>
          <p xml:id="i-MRtJmT6vpkDWdXuiQbPcyw">
            Kvinnor är särskilt utsatta i Iran och Centralasien. Mäns våld
            mot kvinnor är utbrett i regionen och straffrättsliga åtgärder
            är nästintill obefintliga. I Iran är lagstiftningen explicit diskriminerande
            mot kvinnor. En gift kvinna kan inte skaffa ett pass eller resa
            ut ur landet utan sin mans skriftliga tillstånd. Enligt iransk
            civilrätt har en man också rätten att bestämma över sin frus yrke.
            Kvinnors vittnesmål i domstol är endast värt hälften av en mans
            och mödrar förlorar vårdnaden om sina barn vid två års ålder för
            pojkar och sju års ålder för flickor. I landet är det också kriminellt
            att ha sex utanför äktenskapet. Kvinnor som har blivit våldtagna
            riskerar därför att bli straffade i det fall de inte blir trodda.
            Det utgör ett stort hinder för att kvinnor ska rapportera om sexuella
            övergrepp, eller ens söka hjälp och vård. Dessutom definieras
            våldtäkt i lagen endast som påtvingat sex utanför äktenskapet,
            vilket betyder att våldtäkt inte anses kunna ske inom äktenskapet.
            Det finns inte heller något förbud mot mäns våld mot kvinnor i
            hemmet. I denna kontext är det viktigt att lyfta och uppmärksamma
            modet bland kvinnorättsorganisationer som för en daglig kamp för
            flickors och kvinnors rättigheter i Iran. Under de senaste två
            åren har fredliga demonstrationer ökat, samtidigt som fler kvinnorättsaktivister
            också blivit åtalade på könsdiskriminerande grunder. Vänsterpartiet
            menar att det är avgörande för utvecklingen av kvinnors rättigheter
            i Iran att lokala kvinnorättsorganisationer stöds.
          </p>
          <p xml:id="i-2n2m5x97pWcY39APKgSv6Y">
            Sverige ska i alla sina kontakter med Iran, såväl som enskild
            stat och som medlem i EU och FN, uppmärksamma kvinnors och kvinnorättsorganisationers
            situation i landet. Detta bör riksdagen ställa sig bakom och ge
            regeringen till känna.
          </p>
          <p xml:id="i-DWzj37cAaoQa1zNzjhGJms">
            Konstitutioner, författningar och lagar i samtliga fem av länderna
            i Centralasien förbjuder diskriminering p.g.a. kön. Implementeringen
            och genomförandet av dessa är däremot bristfälliga. Det beror
            på att länderna har relativt svaga stater, i kombination med traditionella
            och patriarkala samhällen med normer som diskriminerar kvinnor.
            Det hämmar kvinnors deltagande i politiken, på arbetsmarknaden
            och i det offentliga. I Kazakstan har vissa framsteg gjorts genom
            ett statligt åtagande åren 2016–2030 för att säkerställa genomförandet
            av lika rättigheter och möjligheter för kvinnor och män. Det har
            medfört att kvinnors tillgång till utbildning har förbättrats
            – 54 procent av student­erna i högre utbildning är kvinnor. Samtidigt
            är antalet kvinnor inom statsförvaltningen lågt, om än ökande.
            Den dubbla arbetsbördan är svår för kvinnor som förvärvsarbetar
            då normer om könsroller innebär att kvinnor även utför merparten
            av det obetalda arbetet i hemmen.
          </p>
          <p xml:id="i-WnFumM8L3MyiKC3N4FkNwn">
            I hela Centralasien, liksom i stort sett hela världen, har pandemin
            förvärrat kvinnors situation och kraftigt ökat mäns våld mot kvinnor.
            I Kazakstan, Tadzjikistan och Uzbekistan är det över huvud taget
            inte ett brott för en man att utföra våld eller sexualiserat våld
            inom äktenskapet. I Kirgizistan och Turkmenistan, som åtminstone
            inrättat lagtexter som kriminaliserar våld och sexualiserat våld
            inom äktenskapet, är straffrihet för män fortfarande norm. Sådana
            samhälleliga normer, utöver att det i praktiken legitimerar våldet,
            gör att flickor och kvinnor som drabbas av övergrepp inte kan
            söka skydd och stöd, dels p.g.a. stigmatisering, dels p.g.a. bristande
            och otillräck­liga organisationer som ger våldsutsatta flickor
            och kvinnor en tillflykt.
          </p>
          <p xml:id="i-Fg1iuTZcjf3HcFwrm4M72v">
            OSSE:s arbete och samarbete i Centralasien har potential att
            stärka kvinnors rättig­heter och säkerhet. Exempelvis har OSSE
            stött kriscentrum för kvinnor som utsatts för våld i hemmet i
            Turkmenistan. Vänsterpartiet menar att det arbetet ska intensifieras.
          </p>
          <p xml:id="i-YAjixpVeyHQeuN1geqHVVH">
            Sverige ska som medlem i OSSE verka för att kvinnors rättigheter
            och säkerhet stärks i Centralasien. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-CvvP6FnUwzn9BiSE2qUoQ7">
            3.2 Fackliga rättigheter
          </head>
          <p xml:id="i-Nor9JA4pXTLL4Svi3vrrBE">
            Överträdelser av strejkrätten, rätten att bilda och gå med i
            en fackförening, rätten till facklig verksamhet och rätten till
            yttrandefrihet och mötesfrihet ligger på den sämsta nivån på åtta
            år enligt världsfacket International Trade Union Confederation
            (ITUC) under 2021. Stater och arbetsgivare har använt coronapandemin
            för att kunna utnyttja de människor världen är beroende av som
            genom sitt arbete ger vård till de sjuka, produ­cerar maten vi
            äter och skapar välstånd i samhället. De har gjort det genom att
            öka övervakningen, bryta avtal, säga upp arbetstagare, blockera
            fackföreningar och åtala de som strejkar.
          </p>
          <p xml:id="i-RtonTeApd9gzvkzZ9E5abZ">
            Iran och Centralasien är inget undantag för denna utveckling.
            Kazakstan anses enligt ITUC:s årsrapport för 2020 vara ett av
            de tio värsta länderna för arbetare. Efter dess nedstängning 2017
            har den nationella fackliga centralorganisationen, the Confederation
            of Independent Trade Unions of Kazakhstan (CNTUK), varit förbjuden
            att registreras under ett nytt namn. Både Kazakstan och Iran hamnar
            i den sämsta kategorin på ITUC Global Rights Index för 2020 vad
            gäller efterlevnad av fackliga rättigheter. Den kategorin visar
            att det inte finns några garantier för fackliga rättigheter över
            huvud taget.
          </p>
          <p xml:id="i-Udv3FJeZKrUW3ka6179H5f">
            I Kirgizistan, Tadzjikistan, Turkmenistan och Uzbekistan tillåter
            lagar att människor bildar och ansluter sig till fackliga organisationer.
            En viss framgång kan registreras i Uzbekistan där regeringen har
            samarbetat med ILO för att främja arbetsvillkoren i landet. 2019
            hävdes även det tidigare förbudet för kvinnor att arbeta inom
            tung industri, däribland inom gruvnäringen samt byggnads‑, olje-
            och gasindustrierna, som ett led i att stärka kvinnors ställning
            på arbetsmarknaden. Trots att facklig organisering tillåts står
            ändå fackföreningar oftast under myndigheters kontroll i länderna,
            vilket hindrar själv­ständigt agerande.
          </p>
          <p xml:id="i-QnMPmXg8vnyyfc1r4hQkJW">
            Att få organisera sig på sin arbetsplats och bilda fria och oberoende
            fackföreningar är en grundläggande mänsklig rättighet. Vänsterpartiet
            anser att fackliga rättigheter är nödvändiga för att skapa välstånd
            och en inkluderande utveckling, såväl i Sverige som i världen.
          </p>
          <p xml:id="i-QHY6JaMPUFDMPVgVzRwbZf">
            Sverige bör, som enskilt land såväl som inom EU och FN, verka
            för att stärka de fackliga rättigheterna och stödet till fackliga
            organisationer i Iran och Centralasien. Detta bör riksdagen ställa
            sig bakom och ge regeringen till känna.
          </p>
          <p xml:id="i-2kfRp2FHwGP7ekNZbQ8B9K">
            Under 2019 uppdaterade EU sin strategi för Centralasien med ett
            fokus på resiliens, välstånd och regionalt samarbete. Strategin
            lägger dock stor vikt på EU:s handel med regionen. Både i Kazakstan
            och Uzbekistan är handeln på uppåtgående, samtidigt som Tadzjikistan
            har uttryckt ett intresse för ett fördjupat partnerskaps- och
            samarbetsavtal. I och med begränsningarna av självständig facklig
            organisering i regionen är det avgörande att EU vid ökad handel
            även utformar kriterier som försäkrar att fackliga rättigheter
            stärks. Annars riskerar arbetare i Centralasien att utnyttjas
            ytterligare till fördel för medlemsländer inom EU.
          </p>
          <p xml:id="i-LeZxqBnnWMDsrHWnHkDqgd">
            Sverige ska inom EU verka för att unionen utformar tydliga kriterier
            vid handel med Centralasien för att stärka fackliga rättigheter.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-4i9iwhLBim5PQ7saym8Bd8">
            3.3 Etniska och religiösa minoriteter och urfolks rättigheter
          </head>
          <p xml:id="i-2JEVPP6gPkXKGwhtyUdLSN">
            Den gränsdragning mellan de centralasiatiska länderna som fastställdes
            av Sovjet­unionen tog varken hänsyn till etniska grupper eller
            regionens historia. Stora minoritets­grupper skapades därför i
            varje land. Särskilt problematisk är gränsdragningen mellan Kirgizistan,
            Tadzjikistan och Uzbekistan då den inneburit att folkgrupper spridits
            ut i de tre länderna. Exempelvis utgörs Tadzjikistans befolkning
            av ca 15 procent etniska uzbeker. Rättigheter för etniska minoriteter
            är på många vis begränsade: i Turkmenistan begränsas minoritetsgruppers
            (uzbeker, ryssar, kazaker, balocher, kurder m.m.) fria rörlighet
            inom, till och från landet och i Kirgizistan förekommer konfiskering
            av etniska uzbekers egendom och affärsverksamheter.
          </p>
          <p xml:id="i-Uy8Xo23JTFJjFLV339G3HA">
            Även urfolk i regionen lever under utsatta förhållanden. Urfolket
            badakshani, som lever i bergsområden i östra Tadzjikistan, nordöstra
            Afghanistan och sydvästra Xinjiang, har påverkats av skiftet till
            Tadzjikistans självständighet. Under Sovjetunionens kontroll nekades
            badakshanifolket sitt traditionella jordbruk för att i stället
            leva på subventioner från centralmakten. Efter Tadzjikistans självständighet
            ges det inte samma stöd av staten som andra folkgrupper. Dessutom
            är badakshanifolket, tillsammans med andra urfolk som lever i
            bergsområden, sårbara för klimatförändringarnas effekter främst
            gällande smältande glaciärer som påverkar vattentillförseln.
          </p>
          <p xml:id="i-JHt51Lo5f6cu1iAn1FbNwu">
            Ett stort antal statslösa med olika etnisk bakgrund är också
            ett betydande problem i Centralasien. De flesta är personer med
            utgångna pass från f.d. Sovjetunionen. UNHCR, som arbetar med
            myndigheter i länderna för att säkerställa statslösas rättigheter
            och medborgarskap, larmar om stora mörkertal. Dessa människor
            saknar laglig rätt till arbete och hälsovård, vilket placerar
            dem i en otrygg och socialt utsatt situation. De centralasiatiska
            länderna har en skyldighet att ta ansvar för att ingen människa
            inom deras gränser är statslös. Medborgarskap regleras i internationell
            rätt.
          </p>
          <p xml:id="i-JcETehmr2VQJ49623v2Q6v">
            Sverige bör inom FN och OSSE verka för att länderna i Centralasien
            säkerställer att ingen människa inom deras gränser är statslös.
            Detta bör riksdagen ställa sig bakom och ge regeringen till känna.
          </p>
          <p xml:id="i-AC7ewCF8dLt6DwigAHK1bY">
            Irans etniska minoriteter, såsom kurder, azerier, araber och
            balucher, utsätts för en omfattande diskriminering, och deras
            möjligheter att uttrycka sitt språk, sin kultur och sin identitet
            är begränsade. Krav från de etniska minoriteterna på respekt för
            deras rättigheter möts med omfattande förföljelser, fängslanden
            och dödsstraff. Religions­friheten är ytterst begränsad i Iran.
            Sunnimuslimer, bahaier och andra religiösa minori­teter möter
            stort motstånd från regimen i sina försök att uttrycka sin tro.
          </p>
          <p xml:id="i-SqKZgtZ6HLGhdkQbVE1vFi">
            En av Irans största etniska minoriteter är kurderna, som utgör
            omkring 10 procent av befolkningen. Många kurder upplever diskriminering
            på arbetsmarknaden och gruppen är underrepresenterad inom offentliga
            poster. Situationen för kurdiska organisationer och aktivister
            är särskilt svår. Organisationer förbjuds regelbundet, och aktivister
            grips, fängslas och avrättas för brott mot rikets säkerhet.
          </p>
          <p xml:id="i-NmpyfQfLc9mVfS8NUXsGfD">
            Sverige ska, såväl som enskilt land som medlem av EU och FN,
            uppmärksamma de grova och omfattande kränkningarna av de etniska
            och religiösa minoriteternas rättig­heter i Iran. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-E9Tj6qnUvnnifj4iUx1Jbx">
            3.4 Barns rättigheter
          </head>
          <p xml:id="i-9X5mjxEGy1xupd3zPNPYDM">
            Inskränkningarna av de mänskliga rättigheterna i Iran och Centralasien
            omfattar också barns rättigheter. Det existerar allvarliga brister
            i tillämpningen av FN:s barnkonvention; misshandel, barnarbete
            och sexuell exploatering förekommer.
          </p>
          <p xml:id="i-2KrwPbuGuT2XXhoCTof3Jn">
            I Iran är barnarbete ett omfattande problem och det rapporteras
            om allt mer trafficking med barn. Barnäktenskap är vanligt förekommande.
            Den lagliga minimiåldern för att ingå äktenskap är 13 år för flickor
            och 15 för pojkar, men fäder kan ansöka om tillstånd för att gifta
            bort sina döttrar vid ännu yngre ålder, och med män som är betydligt
            äldre än flickorna. Enligt iransk lag blir flickor straffmyndiga
            vid 9 års ålder och pojkar vid 15 års ålder. Det finns omfattande
            rapporter om hur barn utsätts för utomrättsliga försvinnanden,
            arresteringar, tortyr och t.o.m. dödsstraff. Iran har under de
            senaste åren utmärkt sig även bland länder som avrättar barn.
            Amnesty International rapporterade i augusti 2021 att över 80
            personer väntar på att få sina dödsstraff verkställda för brott
            de är dömda för att ha begått som barn. Iran ratificerade FN:s
            barnkonvention 1994, men med en reservation om att Iran inte kommer
            att följa konventionen om den kommer i konflikt med nationell
            lagstiftning och islam. Att ratificera konventionen under sådana
            premisser underminerar vad en ratificering innebär och vilka effekter
            den får på Irans lagstiftning.
          </p>
          <p xml:id="i-XPvgaSkDSawf8wDKLrsns3">
            Sverige bör, som enskilt land såväl som medlem i EU och FN, agera
            för att Iran lever upp till sina internationella åtaganden gällande
            barns rättigheter. Detta bör riks­dagen ställa sig bakom och ge
            regeringen till känna.
          </p>
          <p xml:id="i-EWTJwcpqKXfbyYQULjhExH">
            I Centralasien är klyftan stor mellan städer och landsbygd vad
            gäller barns rättig­heter. Barnarbete är vanligt förekommande
            inom jordbruk under skördetid på tobaks‑, bomulls- och risodlingar.
            Det förvärrades under coronapandemin när skolor stängdes och barn
            tvingades i arbete, med bristande eller obefintlig tillgång till
            distansundervisning. Barnarbete ökade också i södra Kazakstan
            under 2020 när gränsen till Uzbekistan stängdes p.g.a. coronapandemin,
            vilket skapade brist på säsongsarbetare. I Tadzjikistan registrerar
            många föräldrar inte födslar förrän det är absolut nödvändigt
            p.g.a. fattigdom eller brist på kunskap, vilket resulterar i svårigheter
            att erbjuda och erhålla sjukvård samt utbildning. Enligt Unicef
            lever ca 26 procent av Tadzjikistans barn med kronisk undernäring
            och 10 procent är akut undernärda.
          </p>
          <p xml:id="i-UA7jL7sumqdxD84y7r8pTd">
            Sverige bör, som enskilt land såväl som medlem i EU, OSSE och
            FN, verka för att barns rättigheter i Centralasien stärks. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-C97Nx82RmCkhLaN3seoeEw">
            3.5 Hbtq-personers rättigheter
          </head>
          <p xml:id="i-5bD9AZQoiNQ8cGjqH6sjn9">
            Vissa av de centralasiatiska länderna har i lagstiftning gjort
            framsteg för hbtq-personers rättigheter. År 1998 avkriminaliserade
            Kazakstan, Kirgizistan och Tadzjikistan sam­könade relationer
            mellan män. Det var ett steg i främjandet av hbtq-personers rättigheter
            i länderna. Kvinnlig homosexualitet omnämns inte. Samtidigt har
            lite, om ens något, gjorts efter det för att i praktiken säkra
            människors rätt att uttrycka sin sexualitet, sin könsidentitet
            och sina könsuttryck. Det går t.ex. inte att registrera samkönade
            relationer, för att inte nämna äktenskap. Hbtq-personer accepteras
            inte socialt och lever därför under ständiga hot om våld eller
            att bli ”avslöjade”. Polis rapporteras vara ovillig att genom
            sitt arbete erkänna hbtq-personers rättigheter; tvärtemot förekommer
            polisvåld och utpressning. Även inför vårdpersonal tvingas hbtq-personer
            dölja sin sexualitet, sin könsidentitet och sina könsuttryck av
            rädsla för diskriminering, trakasserier och våld. Ännu värre är
            det i Turkmenistan och Uzbekistan, där sexuella relationer mellan
            män leder till upp till två respektive tre års fängelse. Lagstiftningen
            nämner inte sexuellt umgänge mellan kvinnor. Systematisk diskriminering
            och förföljelse sker i dessa två länder. Human Rights Watch rapporterar
            om att statliga tjänstemän i Turkmenistan tvingar personal vid
            vårdinrättningar att identifiera homosexuella, och att undanhållande
            av sådan information kan leda till åtal.
          </p>
          <p xml:id="i-5unVYFpF4Z3b7XvtoRwg7W">
            Trots detta samhälleliga motstånd, utför modiga hbtq-aktivister
            en kamp för att stödja utsatta människor och få till förändring.
            Många organisationer arbetar i slutna grupper för att över huvud
            taget kunna få existera. Att arbeta öppet betyder att vägras registrering
            av myndigheter och att riskera att utsättas för diskriminering.
            För Vänster­partiet är att uttrycka sin sexualitet och sin könsidentitet
            på sina egna villkor grundläg­gande mänskliga rättigheter oavsett
            var i världen man bor.
          </p>
          <p xml:id="i-Q2yyV7ifyyrZMhy4b4pPny">
            Sverige bör, som enskilt land såväl som medlem i EU, OSSE och
            FN, verka för ett intensifierat stöd till hbtq-organisationers
            arbete i Centralasien. Detta bör riksdagen ställa sig bakom och
            ge regeringen till känna.
          </p>
          <p xml:id="i-Hrg8uSbFoNuCeayYoDUdnB">
            I Iran bestraffas samkönade relationer med både fängelse, piskstraff
            och döden. Det är i dag tillåtet att genomgå könskorrigerande
            operationer i Iran, men trots det rapporterar Amnesty International
            att transpersoner trakasseras av polis, fängslas och utsätts för
            tortyr. Åtskilliga hbtq-personer har dömts till döden p.g.a. sin
            sexualitet eller köns­identitet. Samtidigt har Sverige vid ett
            flertal tillfällen utvisat hbtq-personer till Iran. Eftersom det
            är klarlagt att människor avrättas p.g.a. sin sexuella läggning
            i Iran bör asylsökande homosexuella och bisexuella iraniers fruktan
            anses välgrundad så länge paragrafen om dödsstraff och kroppsbestraffning
            finns kvar i den iranska strafflagen. Mer om Vänsterpartiets politik
            om hbtq-personers rättigheter i asylprocessen med koppling till
            Iran går att läsa i motionen En mänsklig och rättssäker flyktingpolitik
            (2018/19:297).
          </p>
          <head type="h1" xml:id="i-Aw3uFR26Q4Vb3DKcMuubLG">
            4 Iran
          </head>
          <p xml:id="i-6kLGUZQHjiLo2NsegGhjCg">
            Iran är utan tvekan en av vår tids hårdaste och mest auktoritära
            diktaturer. Brotten mot de mänskliga rättigheterna är många och
            omfattande. Inom landet respekteras inte rätts­statens principer.
            Politiska fångars brottmål hanteras i särskilda revolutionsdomstolar,
            med inskränkningar vad gäller transparens, rätten till försvar
            och möjlighet att över­klaga. Tortyr och framtvingade erkännanden
            förekommer. Regimen i Teheran spelar också en destruktiv roll
            i Mellanöstern bl.a. genom sitt stöd till Bashar al-Assad i Syrien
            och genom sin inblandning i Iraks inrikespolitik.
          </p>
          <p xml:id="i-Eok73XV1tWg3hhXwuTfAfa">
            Trots det auktoritära styret som inte tillåter opposition ger
            sig fler människor ut i protest mot regimen. Tusentals personer
            har utsatts för godtyckliga arresteringar samt överdrivet och
            dödligt våld vid demonstrationer de tre senaste åren. I en av
            de mest brutala konfrontationerna i november 2019 dog åtminstone
            304 personer enligt Amnesty International, och internet stängdes
            i princip ned i hela landet för att inte protesterna skulle få
            spridning. Vänsterpartiet kommer att fortsätta uppmärksamma situationen
            i landet och menar att Sverige kan göra mer för att stötta kampen
            för ett fritt och demokra­tiskt Iran.
          </p>
          <p xml:id="i-MwBwNLtqLLc12NpcdN79kh">
            Sedan 2016 är läkaren och forskaren vid Karolinska institutet
            Ahmadreza Djalali fängslad i Iran. Han anklagades för spioneri,
            utan att några bevis presenterats, och den 21 oktober 2017 dömdes
            han till döden. Hans hälsa har allvarligt försämrats, och han
            är märkt av sjukdom och de tuffa förhållanden han lever under.
            Myndigheterna nekar honom sjukvård utanför fängelset. FN, Amnesty
            International, Karolinska institutet och många andra oberoende
            internationella experter har framhävt att Djalali är oskyldig
            och omedelbart bör friges. Vänsterpartiet instämmer i dessa krav
            och menar att Sverige måste göra allt för att Ahmadreza Djalali
            ska frisläppas.
          </p>
          <p xml:id="i-Crm965z5ATvCHAewkztaK1">
            Presidentvalet i juni 2021 såg Ebrahim Raisi som segrare med
            det lägsta valdeltagan­det någonsin på 48 procent. I huvudstaden
            Tehran deltog endast 26 procent. Om tidigare val har innefattats
            av hårda restriktioner, och Irans högsta ledare Ayatollah Ali
            Khamenei behållit den absoluta makten, var årets val endast en
            fasad. 600 kandidater diskvalificera­des att ställa upp, däribland
            många reformister. Den tidigare presidenten Hassan Rouhani som
            ansågs något mer reforminriktad lyckades manövrera Iran fram till
            bättre relationer med omvärlden och slöt 2015 kärnteknikavtalet
            Joint Comprehensive Plan of Action (JCPOA) med den s.k. P5+1-gruppen,
            inom vilken Iran lovade att kraftigt minska sitt kärnenergiprogram
            i utbyte mot sanktionslättnader. Samtidigt förbättrades inte samhälls­klimatet
            nämnvärt under Rouhanis presidentperiod och den bristande respekten
            för de mänskliga rättigheterna kvarstår. Den nya presidenten Raisi
            anses stå för än mer hårdför politik. Han är själv under sanktioner
            från USA efter att ha varit högt uppsatt under de utomrättsliga
            avrättningarna 1988 och ledde även nedslaget av protester under
            2019. Kränkningar av de mänskliga rättigheterna för oppositionella,
            kvinnor, arbetare, etniska minoriteter, barn, hbtq-personer –
            ja, alla människor i Iran – riskerar att förvärras.
          </p>
          <p xml:id="i-7x9N3ndJvDPgpDFdKAXFzz">
            Sverige ska, som enskilt land såväl som medlem i EU och FN, konsekvent
            uppmärk­samma de grova och omfattande brotten mot de mänskliga
            rättigheterna i Iran. Detta bör riksdagen ställa sig bakom och
            ge regeringen till känna.
          </p>
          <p xml:id="i-Xzt7qWGBt2qtKBzELyRyTP">
            När USA 2018, med Donald Trump som president, lämnade kärnteknikavtalet
            inför­des strikta sanktioner mot Iran, som i kombination med coronapandemin
            har drabbat landet hårt ekonomiskt. USA:s nya president, Joe Biden,
            har sagt att USA är villigt att ingå i avtalet igen, men kommer
            inte lyfta på sanktioner för att få Iran tillbaka till förhandlingar.
            Samtidigt säger Iran att det är vad som krävs för att man ska
            återgå till avtalet.
          </p>
          <p xml:id="i-H7TgxFm1nWC71PsiTW2yzW">
            Vänsterpartiet agerar genom vår politik för en värld utan kärnvapen.
            Att ett avtal om Irans kärntekniska program kommer till stånd
            minskar riskerna för en militär kapprust­ning i Mellanöstern.
            Det ger utrymme för att ta ytterligare steg och diskutera behoven
            av nedrustning och avspänning. Ett viktigt initiativ är att inrätta
            en kärnvapenfri zon i Mellanöstern. Redan 1995 vid en FN-konferens
            angående fördraget om icke‑spridning av kärnvapen (NPT) beslutades
            att Mellanöstern skulle göras till en zon fri från kärn­vapen
            och andra massförstörelsevapen. I dag vet vi att Israel har kärnvapen
            och att Nato placerat kärnvapenstridsspetsar i Turkiet.
          </p>
          <p xml:id="i-LaHftrJc4QD6ioom5A4ydh">
            Sverige bör, som enskilt land såväl som medlem i EU och FN, agera
            för att få till stånd en zon fri från massförstörelsevapen i Mellanöstern.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-oqkB7CyP1txSDwnYJNMvB">
            5 Centralasien
          </head>
          <p xml:id="i-BjKpjMDYzduQjhfVTazwe">
            Centralasiens geografiska position är, som namnet avslöjar, i
            centrum av den asiatiska kontinenten. Alltsedan Sidenvägen har
            regionen i åtminstone 2 300 år varit en mötes­plats för olika
            folkgrupper. Det var via den som nomadiska stammar anslöt sig
            till folk i Europa, Indien och Kina. Under århundraden har olika
            makter såsom iranier, turkar och, från 1800-talet, det tsarstyrda
            Ryssland och sedan Sovjetunionen dominerat regionen.
          </p>
          <p xml:id="i-TCV3z1vVfsV9WG5SVKy9sn">
            Kazakstan, Kirgizistan, Tadzjikistan, Turkmenistan och Uzbekistan
            bildades efter Sovjetunionens upplösning 1991. Tillsammans sträcker
            de sig från Kaspiska havet i väster till Kina i öster och från
            Iran och Afghanistan i söder till Ryssland i norr. Stora delar
            av befolkningen i regionen har länge bestått av nomader och samhällena
            är därför sammansatta av olika klaner och grupper.
          </p>
          <p xml:id="i-WqcYNCkCrWTTz5PbdCbr6y">
            Varje enskild stat har mött olika problem i nationsbyggandet.
            De flesta stater har olösta gränsproblem sinsemellan, vilket ökar
            fientligheten, inte minst i Ferganadalen mellan Kirgizistan, Tadzjikistan
            och Uzbekistan. Gränserna som gäller än i dag fast­ställdes av
            Sovjetunionen för att säkerställa att ingen republik skulle få
            för stor majoritet. Hänsyn togs varken till etnicitet eller regionens
            historia, vilket skapade stora minoritets­grupper i varje land.
          </p>
          <p xml:id="i-Ma1qMxpwowfPGVBWjGUvTy">
            Att de centralasiatiska länderna är långvariga auktoritära statsskick,
            där repression och inte minst religiöst förtryck varit grogrund
            för religiös extremism och terrorism, är ingen hemlighet. De fem
            länderna tillåter och garanterar enligt sina författningar religionsfrihet,
            men i verkligheten förekommer inskränkningar av den friheten.
            En stor majoritet av människorna i regionen är sunnimuslimer.
            Även rysk-ortodoxt kristna finns i länderna, samt små grupper
            av katoliker, protestanter och judar. Inskränkningar av de mänskliga
            rättigheterna sträcker sig långt utöver begränsningar av religionsfriheten.
          </p>
          <p xml:id="i-YcTBYQShgJH7aGCGJPJEut">
            Samtidigt finns en viss positiv utveckling. Regionen har deklarerats
            som en kärnvapenfri zon och Uzbekistan som tidigare varit enormt
            slutet har på senare år öppnat upp något för civilsamhället och
            oberoende aktörer, samtidigt som Kirgizistan av vissa beskrivs
            som Centralasiens ”demokratiska oas”.
          </p>
          <p xml:id="i-12JxrTXwvz3isAqKAYjYFe">
            Sveriges bilaterala kontakter med Centralasien är begränsade.
            Efter att ha bedrivit utvecklingssamarbete med framför allt Kirgizistan
            och Tadzjikistan togs beslut om att avsluta det bilaterala biståndet
            2007 i samband med att EU antog en strategi för Central­asien.
            Strategin uppdaterades 2019 och innehåller viktigt fokus på mänskliga
            rättigheter. Även handel är en betydande del av strategin. Vänsterpartiet
            ser dock med allvar på att målkonflikter skapas mellan exportfrämjande
            strategier och de icke förhandlingsbara mänskliga rättigheterna.
            Miljö och klimat är också en nedtonad del av strategin – vilket
            kräver ökad uppmärksamhet inte minst p.g.a. problemen med vattentillförseln
            vid Kaspiska havet och de smältande glaciärerna i de östliga områdena.
            Att utrikesministern inom ordförandeskapet i OSSE besökte Centralasien
            var ett framsteg för att uppmärk­samma säkerheten och utvecklingen
            i länderna. Vänsterpartiet ser det som ett första steg för att
            också Sverige som enskilt land ökar fokus på Centralasien. Vi
            anser att Sverige bör ta fram en egen samlad strategi för regionen
            för att inte hamna i en passiv ställning till Centralasien bakom
            EU:s fasad.
          </p>
          <p xml:id="i-5xiN1V8o5zdsqLG7eBJJUP">
            Sverige bör inrätta en samlad strategi för Centralasien. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-PqvNusv5hgGDB1HMgF1obJ">
            5.1 Kazakstan
          </head>
          <p xml:id="i-8c8JAGPMkShSQgVsxrksz3">
            Från att landet blev självständigt 1991 styrde den auktoritära
            presidenten Nursultan Nazarbajev fram till 2019. När han avgick
            valde man att döpa om huvudstaden efter honom. Hans handplockade
            efterträdare Kasym-Zjomart Tokajev tog då över makten, och har
            fortsatt den auktoritära styrningen. I det lagstiftande parlamentet
            sitter endast regimtrogna partier. Gripanden av demonstranter
            och oegentligheter kring röstnings­förfarandet gjorde att valet
            2019 inte höll internationell standard, enligt observatörer från
            OSSE.
          </p>
          <p xml:id="i-Scjc8dfZL8RCEeLXQx4bY4">
            Kazakstans ekonomi utgörs till stora delar av olja som står för
            en tredjedel av BNP och över hälften av exportinkomsterna. Stora
            tillgångar av kol har lett till export till Ryssland, samtidigt
            som 70 procent av elproduktionen kommer från kolkraft. Sjunkande
            oljepriser bidrog dock till en ekonomisk kris under 2014. Landet
            återhämtade sig något från krisen 2017 när länderna inom Organization
            of the Petroleum Exporting Countries (Opec) begränsade oljeproduktionen
            för att pressa upp världsmarknadspriserna. Reger­ingen har efter
            den ekonomiska krisen 2014 försökt minska statens beroende av
            olja, vilket har potentialen att minska klimatpåverkande utsläpp
            och främja en mer inklu­derande utveckling. Trots en ökande tillväxt
            förbättrades inte levnadsstandarden för majoriteten av befolkningen.
          </p>
          <p xml:id="i-7jWyJbLbKRzGkX7iigxfpu">
            Sverige bör inom EU:s program i Kazakstan främja en diversifierande
            och inklu­derande ekonomisk utveckling. Detta bör riksdagen ställa
            sig bakom och ge regeringen till känna.
          </p>
          <p xml:id="i-Ajs9fq6FYqxyxjP91Dak1r">
            Av de centralasiatiska länderna tvingas Kazakstan tydligast att
            balansera mellan att hålla sig väl med Moskva utan att stöta sig
            i onödan med västländer. Exempelvis erkände Kazakstan den folkomröstning
            som låg till grund för den ryska annekteringen av Krim, men valde
            dock att inte delta i de påföljande ryska importförbuden mot en
            del varor från EU-länder. Även med Kina har Kazakstan en komplicerad
            relation. Omkring en miljon kazaker bor i det kinesiska Xinjiang
            med den närbesläktade folkgruppen uigurerna. De kinesiska omskolningslägren
            i området har även drabbat kazaker. Samtidigt pågår handel och
            annat ekonomiskt samarbete mellan länderna, som har ingått avtal
            om energi, säker­het och telekommunikationer.
          </p>
          <p xml:id="i-6XAWpMothCwUoqkh634eYo">
            Även Sverige har betydande näringslivsmässiga kopplingar till
            Kazakstan. I de bilaterala kontakterna är Kazakstan ett prioriterat
            land vad gäller handels- och invester­ingsfrämjande. Framför allt
            inom telekommunikationsindustrin är svenska företag som Ericsson
            och Telia Sonera aktiva. Även inom verkstadsindustrin och kosmetikabran­schen
            pågår näringskontakter. Sveriges bilaterala kontakter med Kazakstan
            bör ta i beaktande de omfattande brotten mot de mänskliga rättigheterna
            i landet, och särskilt fackliga rättigheter. Sveriges exportfrämjande
            får aldrig bidra till att brott mot de mänskliga rättigheterna
            begås.
          </p>
          <p xml:id="i-JNUqTdh4NVZWKzNYgqEkbS">
            Den svenska regeringen bör ställa krav på att svenska företags
            verksamheter i Kazakstan inte leder till brott mot de mänskliga
            rättigheterna. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-6kUiugRopSbw8DXyn9uApB">
            5.2 Kirgizistan
          </head>
          <p xml:id="i-DWu2HNf8qjCKyf7mR6hXYs">
            Kirgizistan har visat upp ett större mått av politisk pluralism
            bland de fem central­asiatiska länderna och är det enda landet
            i regionen där parlamentet spelar en politisk huvudroll. Trots
            många problem med mäns våld mot kvinnor, brudkidnappning, barn­arbete
            och mycket annat bör framhållas att det civila samhället i Kirgizistan
            är relativt starkt och att flera internationella såväl som inhemska
            organisationer för mänskliga rättigheter i stort tillåts utföra
            sitt arbete med att bevaka och rapportera om situationen för de
            mänskliga rättigheterna i landet. Oberoende media tillåts också
            att verka i högre utsträckning än i grannländerna. I och med att
            civila organisationer kan verka relativt ostört i Kirgizistan
            är det viktigt för landets utveckling att omvärlden stärker stödet
            till det civila samhället.
          </p>
          <p xml:id="i-UWg9Atz99DkDY4yHXc2hNE">
            Sverige bör verka för att EU:s stöd till civilsamhällesorganisationer
            i Kirgizistan stärks. Detta bör riksdagen ställa sig bakom och
            ge regeringen till känna.
          </p>
          <p xml:id="i-A9a26vx1fr4PnyV8W4pe4y">
            Vid sidan om de människorättsliga framgångarna är Kirgizistan
            ett fattigt bergsland med en liten yta av odlingsbar mark och
            en underutvecklad industri. Mineral- och malmtillgångar anses
            finnas i stora outnyttjade mängder. Förutom boskapsskötsel, som
            är en stor del av ekonomin på landsbygden, arbetar omkring 750
            000 kirgiziska gäst­arbetare utomlands, varav 85 procent i Ryssland.
            Det har lett till att nästan en tredjedel av BNP kommer från pengar
            som skickas från kirgizer i utlandet, vilket är en av de högsta
            andelarna i världen.
          </p>
          <p xml:id="i-6caWXroo1dCVK2Siibw2aE">
            Mellan 2003 och 2014 hade både Ryssland och USA militärbaser
            i landet, vilket Kirgizistan var ensamt i världen om. Även med
            Kina försöker Kirgizistan hålla goda relationer, samtidigt som
            tiotusentals uigurer bor i Kirgizistan. De största konflikterna
            har dock involverat gränsdragningar mot Tadzjikistan och Uzbekistan.
            I Ferganadalen råder tvister om mark och vatten kring de till
            viss del obestämda gränserna, vilket lett till konflikter genom
            åren. Med Tadzjikistan pågick ett tredagarskrig i april 2021 där
            åtminstone 19 tadzjiker och 36 kirgizer dödades.
          </p>
          <p xml:id="i-AZteQSQuCdyNcgJeucpYng">
            Att stärka säkerheten och verka för en lösning av gränsdragandet
            i regionen är viktigt för att människors livsvillkor och framtidstro
            ska kunna förbättras. OSSE har ett särskilt ansvar för att arbeta
            för att säkerheten stärks i och runt Ferganadalen.
          </p>
          <p xml:id="i-7cvnrB9mSDPwRLSv9ER4WR">
            Sverige bör verka för att OSSE intensifierar arbetet med att
            öka säkerheten vid gränserna mellan Kirgizistan, Tadzjikistan
            och Uzbekistan. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-3qDGKjbVDmtXwKjK2miLDP">
            5.3 Tadzjikistan
          </head>
          <p xml:id="i-TxAkYxx2KCtnkCnr3PJtc9">
            Likt Kirgizistan består Tadzjikistan till stora delar av svårframkomlig
            bergsterräng som begränsar den odlingsbara ytan. Boskapsskötsel
            är en stor näring. När Tadzjikistan blev en egen nation 1991 var
            motsättningarna stora mellan den Moskvatrogna regeringsarmén och
            en allians av islamister och nationalister. Ett inbördeskrig bröt
            ut 1992 och varade till 1997 med omkring 50 000 människor dödade
            och uppemot en miljon tvingades på flykt. Inbördeskriget försvagade
            även landets ekonomi och skapade oro och instabilitet. Enligt
            Centralasiengrupperna har minnet av kriget skapat en rädsla hos
            befolkningen att vända sig emot eller protestera mot den rådande
            statsmakten.
          </p>
          <p xml:id="i-5RiQJDjVvRuva9T5DHG9pp">
            Sverige hade ett betydande bistånd och bilateralt samarbete med
            Tadzjikistan innan EU 2007 antog en gemensam strategi för Centralasien
            som skulle fokusera på multilate­ralism. Tadzjikistan är alltjämt
            det fattigaste landet i Centralasien och i hela det forna Sovjet.
            Ett bestående ekonomiskt problem är att Tadzjikistan är ett transitland
            för narkotikasmuggling från Afghanistan till Europa. Det finansierar
            till stor del extremister i regionen. Två tredjedelar av den afghansk-tadzjikiska
            gränsen kontrolleras samtidigt av talibanerna, dit fler tadzjikiska
            soldater nu skickas efter händelseutvecklingen i Afghanistan.
            Konflikterna kring gränserna mot Kirgizistan, Uzbekistan och Afghanistan
            är en signifikant orsak till bristande utveckling i Tadzjikistan.
            Vänsterpartiet menar därför att Sverige bör stärka det bilaterala
            stödet, exempelvis genom FBA, till svenska civilsamhällesorganisationer
            som Centralasiengrupperna, i arbetet med konflikthantering och
            konfliktförebyggande.
          </p>
          <p xml:id="i-3WDiXejS3d37HzFukzQE7d">
            Sverige bör stärka stödet till civilsamhällets arbete med konflikthantering
            och konfliktförebyggande. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-RixYDmty1qJF78HSaGbKa3">
            5.4 Turkmenistan
          </head>
          <p xml:id="i-3xCzKyRgwLktsHsZ2JpSfF">
            Det går att se Turkmenistan som det mest auktoritärt styrda landet
            i Centralasien. Oberoende aktörer är helt obefintliga i landet
            och presidenten kan utöva nästintill obegränsad makt och kontroll
            över det offentliga. Efter självständighetsförklaringen 1991 tog
            Saparmurat Niyazov makten som president, vilket han förblev till
            sin död 2006. En ny president valdes 2007, Gurbanguly Berdimuhamedow,
            som fortfarande är vid makten. I de val som hålls får enbart presidentens
            parti och fåtalet småpartier kandidera, trots att ett flerpartisystem
            officiellt sägs existera. Freedom House ger Turkmenistan sämsta
            möjliga betyg i respekt för invånarnas politiska och medborgerliga
            rättigheter. Transparency International placerar landet på plats
            165 av 180 länder i sitt index över korruption, och enligt Reportrar
            utan gränser är Turkmenistan tredje sämst i världen på pressfrihet
            – endast före Nordkorea och Eritrea.
          </p>
          <p xml:id="i-JU45HcU49sLBHNzaPBt4he">
            I det nästan helt ökentäckta Turkmenistan baseras ekonomin på
            mestadels gas och olja. Landet är en av världens största producenter
            av naturgas, som utvinns ur fält på land och ute i Kaspiska havet.
            För att bryta sitt beroende till det forna Sovjet exporterar man
            gas även till Iran, Kina och Turkiet. En ledning håller även på
            att byggas till Afghanistan, Pakistan och Indien. Fram till 2019
            hade alla medborgare i Turkmenistan fri tillgång till el, gas
            och vatten, och överskottsel kunde exporteras till Turkiet, Iran
            och Afghanistan. Samtidigt har utvinningen skapat stora miljöproblem
            vid Kaspiska havet. Säl- och störbeståndet, den senare som fiskas
            för kaviar, har minskat kraftigt p.g.a. utsläpp, vilket även skapat
            stora mängder orenat avloppsvatten som FN:s miljöprogram Unep
            har varnat för.
          </p>
          <p xml:id="i-SyTXYay6oQX9aRRoHcN8gP">
            I EU:s strategi för Centralasien ligger stor vikt vid de mänskliga
            rättigheternas implementering, vilket bör fortsätta. Samtidigt
            brister EU:s strategi vad gäller den miljöförstöring som pågår
            i regionen. Vänsterpartiet menar att konsekvenserna av den miljöförstöring
            som sker vid Kaspiska havet kommer att påverka människor, djur
            och miljön.
          </p>
          <p xml:id="i-QEpNr3FpnVsfpXqtNEqRZ7">
            Sverige bör inom EU:s strategi för Centralasien utöka fokuset
            på att bromsa miljö­förstörande verksamheter. Detta bör riksdagen
            ställa sig bakom och ge regeringen till känna.
          </p>
          <head type="h2" xml:id="i-9musYHRKNg4zAL43igoFAY">
            5.5 Uzbekistan
          </head>
          <p xml:id="i-E1g891tvbBi5JgUQR24X5K">
            Med Islam Karimov som hade makten från självständigheten till
            sin död 2016 var Uzbekistan ett hårt auktoritärt land och situationen
            för de mänskliga rättigheterna fruktansvärd. Av Freedom House
            fick landet varje år mellan 2006 och 2015 sämsta möjliga betyg
            gällande efterlevnad av de mänskliga rättigheterna. I och med
            maktskiftet 2016 har Uzbekistan sett en förbättring efter att
            politiska fångar frigetts, vissa restrik­tioner av yttrandefriheten
            lyfts och statliga institutioner i större utsträckning hålls ansvariga
            för sitt agerande mot befolkningen. Även om detta ingjutit visst
            hopp är situa­tionen för de mänskliga rättigheterna alltjämt svår.
            I Reportrar utan gränsers index för pressfriheten placeras Uzbekistan
            2021 som nummer 157 av 180 länder, knappt märkbart bättre än under
            Karimovs regim åren 1991–2016. Vid det senaste valet i slutet
            av 2019 tilläts endast partier lojala mot det innevarande styret
            ställa upp.
          </p>
          <p xml:id="i-3ZS2R1QhaxM2BM6oyRXkxs">
            Detta bör tas i beaktande vad gäller Sveriges agerande i landet.
            Uzbekistan är det land i Centralasien som Sverige har mest bilateral
            kontakt med, bortsett från handels- och investeringsfrämjandet
            i Kazakstan. Vänsterpartiet ser optimistiskt på Sveriges engagemang
            vad gäller demokrati och respekt för mänskliga rättigheter i den
            bilaterala dialogen. Även handelsfrämjande arbete kan ha potentialen
            att bidra till utveckling så länge det kommer den uzbekiska befolkningen
            till gagn och inte på något sätt sker på bekostnad av de mänskliga
            rättigheterna. Tyvärr kommer rapporter om att så inte är fallet.
            Dagens Nyheter publicerade i maj 2021 uppgifter om att teknik
            utvecklad i Sverige sålts och använts i Uzbekistan för att övervaka
            och censurera hbtq-aktivister och andra människorättsförsvarare
            över internet. Det får inte ske. Organisationer som kämpar för
            hbtq-personers rättigheter är redan bland de grupper som drabbas
            allra hårdast av repressiva lagar och övergrepp.
          </p>
          <p xml:id="i-DYLUAuNjNrGR21Q7jVEspL">
            Sverige bör stoppa svensk export till Uzbekistan och andra auktoritära
            stater av produkter som kan användas för internt förtryck gentemot
            den egna befolkningen. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-XDFMDZfqSYnRvyJhhZ9ecw">
            5.6 Stormakters intressen i Centralasien
          </head>
          <p xml:id="i-5KUnqjopscii7Xxh2MUKMn">
            Genom att vara omgivet av stormakter, inte minst Ryssland och
            Kina, är Centralasien en arena för geopolitik. Vare sig det handlar
            om att kunna utvinna naturresurser, skapa handelsrutter eller
            rena militära intressen kommer både Ryssland och Kina att vara
            beroende, eller göra sig beroende, av den centralasiatiska regionen
            en lång tid framöver.
          </p>
          <p xml:id="i-QiBSL8qfU5DyMPxsaioib3">
            Ryssland anser sig själv ha rätt till en exklusiv intressesfär
            i regionen. De forna sovjetrepublikerna används av Ryssland som
            en militär buffertzon som skyddar Ryss­lands kärnland från större
            markstridsattacker. Storleken på länderna gör det samtidigt svårt
            för Ryssland självt att intervenera militärt i Centralasien. I
            stället har man stöd­installationer för kärnvapen som är viktiga
            för Rysslands ambitioner som kärnvapen­makt, och som avser att
            avskräcka andra stater från att agera i regionen. Men trots det
            är Ryssland inte längre den mest engagerade externa globala aktören
            i Centralasien – Kinas inflytande växer, genom helt andra strategier,
            på Rysslands bekostnad.
          </p>
          <p xml:id="i-VturwttnM2bXHRzpxMjGXF">
            Kinas engagemang i Centralasien riktas emot infrastruktur och
            energi, där det enorma projektet Belt and Road Initiative (BRI)
            tar det mesta av uppmärksamheten. BRI är världshistoriens största
            infrastrukturprojekt och innefattar vägar, järnvägar, flygplatser,
            hamnar, dammar och elförsörjning som byggs av Kina. Vid första
            anblicken tycks tanken från kinesiskt håll vara att skapa handelsvägar
            mellan Eurasien och Europa. Men vid en mer kritisk granskning
            blottar sig Kinas imperialistiska anspråk.
          </p>
          <p xml:id="i-XGHVkigjd1DonDZu8D8FGL">
            Av de centralasiatiska länderna är det framför allt Kazakstan
            som påverkas av BRI; redan 2013 började Kina bygga strategiskt
            viktiga vägar och järnvägar genom landet. Även i Kirgizistan,
            Tadzjikistan och Uzbekistan utförs en mängd olika infrastruktur­projekt.
            Världsfacket ITUC har varnat för arbetsförhållandena när dessa
            projekt genom­förs. Fackliga organisationer eller någon form av
            kollektiva förhandlingar är i en svag position gentemot Kina,
            som hellre tar med sig och anställer människor från Kina än från
            det land projektet byggs i. Kinesiska arbetare får också i regel
            högre lön än lokal­anställda, vilket skapar klyftor i de etniska
            och kulturella relationerna.
          </p>
          <p xml:id="i-PPCUvy1E3b4HW1WLMAbSC1">
            Samtidigt framställer Kina gärna BRI som ett utvecklingsprojekt.
            De centralasiatiska länderna sägs få förbättrad infrastruktur
            samtidigt som de påstås gynnas av en ökad handel med Kina. Denna
            retorik anser Vänsterpartiet ska lyssnas till varsamt. Kinas respektlöshet
            mot demokrati, mänskliga rättigheter och rättsstatsprincipen inom
            sina åtaganden i världen bör alltid kritiseras. Det är inte heller
            så att BRI är ett välvilligt filantropiskt projekt i Centralasien;
            snarare agerar Kina som stormakt utifrån sina egna intressen för
            att utvidga sin ekonomiska dominans och tvinga de centralasiatiska
            länder­nas ekonomier in i en beroendeställning gentemot Kina.
            Samtidigt får Kina större till­gång till regionens naturresurser.
            En sådan imperialistisk agenda motverkar försök till en inkluderande
            utveckling i Centralasien för ekonomiska och sociala fri- och
            rättig­heter. Vänsterpartiet står fullständigt emot imperialism,
            vare sig den utförs av Kina eller USA, och anser att Sverige ska
            stötta de länder som utsätts.
          </p>
          <p xml:id="i-VhkQRquk69dXFce7P4Lfyw">
            Sverige bör som enskilt land såväl som inom EU och FN stödja
            de länder som hamnar i en beroendeställning till Kina p.g.a. infrastrukturprojektet
            Belt and Road Initiative. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-8wVB7kgHPaZQWeAK2ZZaaQ">
            6 Afghanistan och Centralasien
          </head>
          <p xml:id="i-8Fjxw8y1fBbeAuLjKrhECP">
            Talibanernas övertagande av makten i Afghanistan placerar länderna
            i Centralasien i en kritisk position. Flyktingströmmar, spridningen
            av islamistisk extremism och regional­politisk instabilitet anses
            nu öka. Det gäller främst Tadzjikistan, Turkmenistan och Uzbekistan
            som delar landsgräns med Afghanistan. Att det postsovjetiska Centralasien
            och Afghanistan hänger ihop har bekräftats av den senaste händelseutvecklingen.
            Även Iran har en lång landgräns mot Afghanistan och har länge
            varit mottagare av flyktingar från den shiamuslimska minoriteten
            i Afghanistan.
          </p>
          <p xml:id="i-W266a4bfp1uSrJFryBBTcN">
            Sveriges engagemang i Afghanistan är också beroende av en förståelse
            av Central­asien och hur de olika länderna påverkar varandra.
            Inte minst vid gränsområden kan oroligheter och konflikter blossa
            upp. Tadzjikisk militär har exempelvis ökat antalet soldater vid
            gränsen mot Afghanistan. I takt med att talibanerna skördar militära
            framgångar i norra Afghanistan flyr allt fler soldater till grannlandet
            i norr. Ryssland och Kina har också ökat sin militära närvaro
            i Centralasien och Afghanistan, inte minst efter det militära
            vakuum USA lämnat, efter sitt tillbakadragande. Att utländsk militär
            närvaro, vare sig det gäller Ryssland, Kina eller USA, skulle
            förbättra säkerheten för människor i Centralasien och Afghanistan
            går att ifrågasätta och bestrida.
          </p>
          <p xml:id="i-NHhswMYXJhvYdrCt6LNRn4">
            Även Sveriges militära närvaro i Afghanistan bör ifrågasättas.
            Vänsterpartiet anser att Sveriges militära insatser i Afghanistan
            kritiskt ska granskas. En vitbok om den svenska militära närvaron
            i Afghanistan skulle vara ett sätt att öppet redovisa och utvär­dera
            såväl den militära insatsen som Sveriges stöd till polisutbildning
            och utvecklings­bistånd samt politiskt och diplomatiskt arbete.
            I synnerhet är det viktigt att ytterligare utvärdera hur Sveriges
            olika insatser samverkat med varandra, det som genom åren kallats
            civil-militär samverkan.
          </p>
          <p xml:id="i-JxnJxQhyueHt41wb5MC4Nt">
            En oberoende kommission bör tillsättas med uppdraget att ta fram
            en vitbok om den samlade svenska insatsen i Afghanistan 2002–2021.
            Detta bör riksdagen ställa sig bakom och ge regeringen till känna.
          </p>
          <p xml:id="i-RBgNuthPzLXu68WXPLN5J8">
            Det vilar även ett uppenbart ansvar på Sverige att nu äntligen
            bevilja uppehålls­tillstånd till afghanska medborgare i Sverige,
            oavsett tidigare beslut. Säkerhetsläget i Afghanistan kommer inte
            att förbättras den närmsta tiden, och afghanska asylsökande måste
            få en trygg och säker framtid i Sverige. Därför måste Sverige
            också utöka antalet kvotflyktingar för att skydda försvarare av
            mänskliga rättigheter, kvinnorättsaktivister, journalister, tolkar
            m.fl., från talibanernas regim. Mer om Vänsterpartiets migrations­politik
            finns i vår motion Svensk migrationspolitik (2021/22:2594).
          </p>
        </div>
        <div type="motSignatures">
          <list>
            <item xml:id="i-371Heu9wrE6PFdpnLuSRSK">
              Håkan Svenneling (V)
            </item>
            <item xml:id="i-DXG5tSjbBaPdp1ktwWiCFa">
              Hanna Gunnarsson (V)
            </item>
            <item xml:id="i-LBFT6ZXyjUPLT7n87C4UvR">
              Jens Holm (V)
            </item>
            <item xml:id="i-X8b1ovXaJq61PsoPCg2Q7f">
              Lotta Johnsson Fornarve (V)
            </item>
            <item xml:id="i-GVSFjysWrtTsK99jHkZzui">
              Yasmine Posio (V)
            </item>
            <item xml:id="i-HBmk4VCstZcknqx6XUfh83">
              Elin Segerlind (V)
            </item>
            <item xml:id="i-RmX67gjSDoHHmWmU1x5Uir">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
