<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-03480">
  <teiHeader>
    <fileDesc>
      <titleStmt>
        <title>En socialtjänst att lita på</title>
        <author corresp="i-HjPigHCUUbP6JJ2YrjUvgj">av Michael Anefur m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3480 av Michael Anefur m.fl. (KD)</title>
          <idno type="rdwebb">H8023480</idno>
          <rs type="number">3480</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8023480/text</ref>
          <ref type="dokument_url_html">http://data.riksdagen.se/dokument/H8023480</ref>
          <ref type="dokumentstatus_url_xml">http://data.riksdagen.se/dokumentstatus/H8023480</ref>
          <ref type="docx">http://data.riksdagen.se/fil/21C79E0F-35A8-4344-B6BC-3729F1DD11AA</ref>
          <ref type="pdf">http://data.riksdagen.se/fil/A20C40D4-D22C-4D61-83DB-82B8567D2CB6</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HjPigHCUUbP6JJ2YrjUvgj</idno>
            <name>Michael Anefur</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-JLXuQC8Bjt8suyRFj6kC3h</idno>
            <name>Gudrun Brunegård</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-3RrVAzQkLE6w7QECSeDNvN" type="signed"/>
        <correspContext corresp="i-3RrVAzQkLE6w7QECSeDNvN">
          <note type="signatory" corresp="i-HjPigHCUUbP6JJ2YrjUvgj"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-JLXuQC8Bjt8suyRFj6kC3h"/>
          <note type="signatory" corresp="i-KHxTD13x4T7QRobXtjMm4K"/>
        </correspContext>
        <correspAction xml:id="i-3gXn698Eo6ZvoF1ZeGavKU" type="submitted">
          <date when="2020-10-06"/>
          <time when="15:13:43"/>
        </correspAction>
        <correspAction xml:id="i-RiExpQ7EnFv5A6rPZSpt7R" type="reviewed">
          <date when="2020-10-06"/>
          <time when="19:45:47"/>
        </correspAction>
        <correspAction xml:id="i-SpUjWfavkNeCv95ymy5VBp" type="referred">
          <date when="2020-10-14"/>
        </correspAction>
        <correspAction xml:id="i-X79bxAa6hmUbVHxJqGdgYn" type="assigned">
          <date when="2021-11-18"/>
          <time when="16:40:31"/>
        </correspAction>
        <correspContext corresp="i-X79bxAa6hmUbVHxJqGdgYn">
          <ref type="assignedTo">Socialutskottet</ref>
        </correspContext>
        <correspAction xml:id="i-DdyJnjrxpsfRdWUpWivWGQ" type="behandlas_i"/>
        <correspContext corresp="i-DdyJnjrxpsfRdWUpWivWGQ">
          <ref type="uppgift">2020/21:CU6</ref>
          <ref type="ref_dok_id">H801CU6</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU6</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-U8wTDqnuBY51jqHHoTB7bc" type="behandlas_i"/>
        <correspContext corresp="i-U8wTDqnuBY51jqHHoTB7bc">
          <ref type="uppgift">2020/21:SoU13</ref>
          <ref type="ref_dok_id">H801SoU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU13</ref>
          <ref type="ref_dok_titel">Frågor om psykisk hälsa</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UHcZtJfEsGDrD13gxzuidd" type="behandlas_i"/>
        <correspContext corresp="i-UHcZtJfEsGDrD13gxzuidd">
          <ref type="uppgift">2020/21:SoU20</ref>
          <ref type="ref_dok_id">H801SoU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU20</ref>
          <ref type="ref_dok_titel">Alkohol-, narkotika-, dopnings-, tobaks- och spelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SUbirXWUVZ8okvRityxxR3" type="behandlas_i"/>
        <correspContext corresp="i-SUbirXWUVZ8okvRityxxR3">
          <ref type="uppgift">2020/21:SoU19</ref>
          <ref type="ref_dok_id">H801SoU19</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU19</ref>
          <ref type="ref_dok_titel">Frågor om placerade barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RwSYb1xy3M8cYnoH61UuGh" type="behandlas_i"/>
        <correspContext corresp="i-RwSYb1xy3M8cYnoH61UuGh">
          <ref type="uppgift">2020/21:JuU35</ref>
          <ref type="ref_dok_id">H801JuU35</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU35</ref>
          <ref type="ref_dok_titel">Barn som bevittnar brott</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YUJm1GcNWJLUF96XukH5at" type="behandlas_i"/>
        <correspContext corresp="i-YUJm1GcNWJLUF96XukH5at">
          <ref type="uppgift">2020/21:JuU27</ref>
          <ref type="ref_dok_id">H801JuU27</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU27</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5F5MnHUijK4qKTuZLcrZRg" type="behandlas_i"/>
        <correspContext corresp="i-5F5MnHUijK4qKTuZLcrZRg">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AdkAGKb1ofSybNqfwVa6He" type="behandlas_i"/>
        <correspContext corresp="i-AdkAGKb1ofSybNqfwVa6He">
          <ref type="uppgift">2020/21:CU16</ref>
          <ref type="ref_dok_id">H801CU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU16</ref>
          <ref type="ref_dok_titel">Modernare regler för bekräftelse av föräldraskap, faderskapsundersökningar och för att åstadkomma könsneutral föräldraskapspresumtion</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CXLVPyFxsyEhPNUmrTc2Sd" type="behandlas_i"/>
        <correspContext corresp="i-CXLVPyFxsyEhPNUmrTc2Sd">
          <ref type="uppgift">2020/21:UbU14</ref>
          <ref type="ref_dok_id">H801UbU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU14</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Btu3YJJdsYDE4LxZb5s4uE" type="behandlas_i"/>
        <correspContext corresp="i-Btu3YJJdsYDE4LxZb5s4uE">
          <ref type="uppgift">2020/21:KrU8</ref>
          <ref type="ref_dok_id">H801KrU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU8</ref>
          <ref type="ref_dok_titel">Ungdomspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Np45D9UQbbZqga9MVFtMgp" type="motHeader">
        <div xml:id="i-GQHy5P3xQ2jZoFqBfvZpoU" type="motTitle">
          Motion till riksdagen 2020/21:3480 av Michael Anefur m.fl. (KD)
          En socialtjänst att lita på
        </div>
      </div>
      <div xml:id="i-DJjRPQVeKKpYrd7CL2MECW" type="motBody">
        <div xml:id="i-2GKSadZJ6FBGCGKs9TFcqW" type="motProposal" subtype="förslag">
          <head xml:id="i-HfjbFfz7aiHvNtmxQLcBte">
            Förslag till riksdagsbeslut
          </head>
          <list xml:id="i-2yP6WVm2CYq6skg9n2BCKu" style="ol">
            <item xml:id="i-Jx7xmVsWUEAfyqNMJsLfSS">
              Riksdagen ställer sig bakom det som anförs i motionen om att
              stärka socialsekreterarens kompetens och ansvar och tillkännager
              detta för regeringen.
            </item>
            <item xml:id="i-TpT8q5XRr6JoBm2SRDPbg2">
              Riksdagen ställer sig bakom det som anförs i motionen om att
              identifiera och implementera insatser som syftar till att stärka
              kvaliteten inom den sociala barn- och ungdomsvården och tillkännager
              detta för regeringen.
            </item>
            <item xml:id="i-U9CsHCtGPYBpiqoHgyv8t7">
              Riksdagen ställer sig bakom det som anförs i motionen om ett
              nationellt kunskapscentrum för den sociala barn- och ungdomsvården
              och tillkännager detta för regeringen.
            </item>
            <item xml:id="i-QVg55VZppg8ZQqF1UAUtaM">
              Riksdagen ställer sig bakom det som anförs i motionen om uppföljning
              av förverkligandet av barnkonventionen som svensk lag och årliga
              rapporter till riksdagen om hur genomförandet sker och tillkännager
              detta för regeringen.
            </item>
            <item xml:id="i-TodNXPG64esv72mki5ui8F">
              Riksdagen ställer sig bakom det som anförs i motionen om att
              regeringen på lämpligt sätt bör uppmärksamma Janusz Korczaks arbete
              och påverkan på FN-deklarationen om barns rättigheter och tillkännager
              detta för regeringen.
            </item>
            <item xml:id="i-FHf3S9ctePysgUtmJ1Vqev">
              Riksdagen ställer sig bakom det som anförs i motionen om att
              införa ett fritidskort för barn och tillkännager detta för regeringen.
            </item>
            <item xml:id="i-PPAHKBznoZuEzu3BGSgJXT">
              Riksdagen ställer sig bakom det som anförs i motionen om att
              stärka kommunernas ansvar för barn som omhändertagits och drabbats
              av vanvård, och detta tillkännager riksdagen för regeringen.
            </item>
            <item xml:id="i-JMQZLnT8w8K1EN6BHdq9Qw">
              Riksdagen ställer sig bakom det som anförs i motionen om förbättrade
              förutsättningar och villkor för familjehem och jourhem och tillkännager
              detta för regeringen.
            </item>
            <item xml:id="i-QVMPTbGgHrDS6dHuLRTpaa">
              Riksdagen ställer sig bakom det som anförs i motionen om att
              se över frågan hur man undviker sammanbrott som resulterar i omplacering
              av barn och tillkännager detta för regeringen.
            </item>
            <item xml:id="i-RFdqPj2ZB2qiYWWqG58FrU">
              Riksdagen ställer sig bakom det som anförs i motionen om att
              möjliggöra förlängd familjehemsplacering vid gymnasiestudier och
              tillkännager detta för regeringen.
            </item>
            <item xml:id="i-DVx1QDUgCUxDe8Bkp5m5ht">
              Riksdagen ställer sig bakom det som anförs i motionen om att
              vårdnadsöverflyttning bör övervägas årligen och tillkännager detta
              för regeringen.
            </item>
            <item xml:id="i-4Ntd4FfnTHk6VxWzA52bXd">
              Riksdagen ställer sig bakom det som anförs i motionen om att
              adoption ska övervägas när en placering har pågått en viss tid
              och tillkännager detta för regeringen.
            </item>
            <item xml:id="i-FdVRzpekcQXDqFd8D9fsW8">
              Riksdagen ställer sig bakom det som anförs i motionen om att
              säkerställa psykiatrisk kompetens och användandet av evidensbaserade
              behandlingsmetoder inom Statens institutionsstyrelse (Sis) och
              tillkännager detta för regeringen.
            </item>
            <item xml:id="i-T1MdRmGrCqUCkThsNtGbpe">
              Riksdagen ställer sig bakom det som anförs i motionen om att
              avskiljningar enbart ska göras när det är nödvändigt för att skydda
              det enskilda barnet eller andra personer och tillkännager detta
              för regeringen.
            </item>
            <item xml:id="i-Kmk5bVx8MWLBvb94Jj6pGw">
              Riksdagen ställer sig bakom det som anförs i motionen om att
              det ska tydliggöras i lagstiftningen att legitimerad hälso- och
              sjukvårdspersonal ska ansvara för fortlöpande uppsikt under avskiljning
              och närvara vid bältesläggning och tillkännager detta för regeringen.
            </item>
            <item xml:id="i-9VxVeRua87zGca1qtrBjpS">
              Riksdagen ställer sig bakom det som anförs i motionen om att
              fastspänning med bälte av patienter under 18 år på sikt ska tas
              bort och att det ska vara obligatoriska uppföljningssamtal efter
              varje avslutad tvångsåtgärd och tillkännager detta för regeringen.
            </item>
            <item xml:id="i-4nXrJrXmqi3Y7xep2o6aSX">
              Riksdagen ställer sig bakom det som anförs i motionen om lagändringar
              som gör att visitationer kan göras i betydligt fler fall än i
              dag och tillkännager detta för regeringen.
            </item>
            <item xml:id="i-Cz8RTC6qfy1D5zBLSChyMC">
              Riksdagen ställer sig bakom det som anförs i motionen om att
              tillgång till mobiler eller andra digitala tjänster bör kunna
              begränsas avsevärt och inte behöva omprövas var fjortonde dag
              och tillkännager detta för regeringen.
            </item>
            <item xml:id="i-RU7tqDJkvbVHXNtBJTmu9y">
              Riksdagen ställer sig bakom det som anförs i motionen om att
              eftervård i olika form bör finnas som en möjlighet i syfte att
              säkerställa att de motivationsprogram och behandlingsprogram som
              genomförs under den slutna ungdomsvården kan fullföljas även då
              LSU-vården upphör och tillkännager detta för regeringen.
            </item>
            <item xml:id="i-MLZ94vPWJj7wuaQHPddtqX">
              Riksdagen ställer sig bakom det som anförs i motionen om att
              utreda ansvar och samarbetsformer mellan Sis och Kriminalvården
              när det gäller unga gängkriminella och tillkännager detta för
              regeringen.
            </item>
            <item xml:id="i-AmLKgJ79mYAjsCvLmFtKLG">
              Riksdagen ställer sig bakom det som anförs i motionen om att
              inrätta boenden för barn och ungdomar med svår samsjuklighet mellan
              psykisk sjukdom och missbruksproblematik med hälso- och sjukvården
              som huvudman och tillkännager detta för regeringen.
            </item>
            <item xml:id="i-EGyTULHMKZsncMeezcGFQ">
              Riksdagen ställer sig bakom det som anförs i motionen om att
              öka rekryteringen av familjehem av god kvalitet och tillkännager
              detta för regeringen.
            </item>
            <item xml:id="i-RjTRpwbbPh4bpBA7Rxz1UV">
              Riksdagen ställer sig bakom det som anförs i motionen om att
              införa ett nationellt register över familjehem och tillkännager
              detta för regeringen.
            </item>
            <item xml:id="i-VKxPm9LQHbPHMi6LivJsCv">
              Riksdagen ställer sig bakom det som anförs i motionen om att
              sekretesslagstiftningen bör förändras så att berörda myndigheter
              inom barnahusen kan samarbeta utan hinder av sekretess och tillkännager
              detta för regeringen.
            </item>
            <item xml:id="i-XFKKaKB7YvVieuhYqwhu8E">
              Riksdagen ställer sig bakom det som anförs i motionen om att
              synliggöra barn i rättsprocessen samt barn som bevittnat våld
              i hemmet, och detta tillkännager riksdagen för regeringen.
            </item>
            <item xml:id="i-LB74ctAzmVFrwYUdkWjpDB">
              Riksdagen ställer sig bakom det som anförs i motionen om att
              förskolepersonal ska få genomgå utbildning i arbetssätt som stärker
              barns integritet i syfte att förebygga sexuella övergrepp och
              tillkännager detta för regeringen.
            </item>
            <item xml:id="i-FyAdE25t6jFL9ptpMdFziH">
              Riksdagen ställer sig bakom det som anförs i motionen om barn
              som anhöriga och tillkännager detta för regeringen.
            </item>
            <item xml:id="i-75W957de4FVSyH8SphhCh1">
              Riksdagen ställer sig bakom det som anförs i motionen om kunskapshöjande
              insatser inom socialtjänsten och tillkännager detta för regeringen.
            </item>
            <item xml:id="i-WCgYbsdjXt1Z4mnHJFMcT1">
              Riksdagen ställer sig bakom det som anförs i motionen om SSPF-samverkan
              och tillkännager detta för regeringen.
            </item>
            <item xml:id="i-Q9j6xy5DB46ejXejh3zVxA">
              Riksdagen ställer sig bakom det som anförs i motionen om att
              kommunerna ska vara skyldiga att erbjuda minst två föräldrastödsprogram
              under barnens uppväxt och tillkännager detta för regeringen.
            </item>
            <item xml:id="i-URsv5SxwwLYoZEBS3uc4B5">
              Riksdagen ställer sig bakom det som anförs i motionen om att
              sänka trösklarna för familjerådgivning genom att införa en familjerådgivningscheck
              och tillkännager detta för regeringen.
            </item>
            <item xml:id="i-DK2JS36nE2veJQtb8J78LE">
              Riksdagen ställer sig bakom det som anförs i motionen om att
              det bör finnas minst en familjecentral i varje kommun och tillkännager
              detta för regeringen.
            </item>
            <item xml:id="i-UJismogz8RA5jsGhX8bU6g">
              Riksdagen ställer sig bakom det som anförs i motionen om att
              ogifta par ska kunna bekräfta faderskapet på samma sätt som i
              dag men redan under graviditeten och tillkännager detta för regeringen.
            </item>
            <item xml:id="i-81zDeGp4ZWNZtHKuqKJ9zP">
              Riksdagen ställer sig bakom det som anförs i motionen om vikten
              av att alla vårdnadshavare erbjuds samarbetssamtal vid en separation
              och tillkännager detta för regeringen.
            </item>
            <item xml:id="i-QU5pb7u5x4wffLLbaAbMPM">
              Riksdagen ställer sig bakom det som anförs i motionen om ett
              narkotikafritt samhälle och tillkännager detta för regeringen.
            </item>
            <item xml:id="i-AbvBUKhYprBayKZHVCoxEK">
              Riksdagen ställer sig bakom det som anförs i motionen om ett
              nationellt kunskapscentrum för frågor om oönskad sexualitet och
              prevention av sexuellt våld och tillkännager detta för regeringen.
            </item>
            <item xml:id="i-Mj6zAuKhmjf8rWLB3Q5X5Y">
              Riksdagen ställer sig bakom det som anförs i motionen om att
              Socialstyrelsen bör ges i uppdrag att utarbeta regler för hur
              Bostad först ska vara den primära insatsen för hemlösa/bostadslösa
              personer med samtidig beroendesjukdom och tillkännager detta för
              regeringen.
            </item>
            <item xml:id="i-NvKCCXmr76wJfCeTjcAnVg">
              Riksdagen ställer sig bakom det som anförs i motionen om att
              kommunerna bör införa eller utvidga användandet av modellen Bostad
              först och tillkännager detta för regeringen.
            </item>
          </list>
        </div>
        <div xml:id="i-KXHcy1RXZfcs3XGVK7HAgk" type="motContent">
          <head xml:id="i-Etbxxwpgj8bsuK77TNfMhj" type="h1">
            Inledning
          </head>
          <p xml:id="i-YLpqyaBFq4mPFy76ELiR4Z">
            De sociala nätverken skapas av människor tillsammans. De är en
            naturlig och avgörande del av våra liv. Dessa sociala nätverk
            framstår som särskilt betydelsefulla när människor drabbas av
            svårigheter av olika slag. Välfärdssamhället ska bygga på att
            enskilda och grupper av människor som familj, grannar och föreningar
            i första hand ges möjlighet att ta ett stort ansvar för den nära
            omgivningen. Med subsidiaritetsprincipen, det vill säga att beslut
            fattas på lägsta möjliga nivå, som grund ska det offentliga stödja
            de naturliga nätverken. Men det offentliga har det yttersta ansvaret
            för att alla ska kunna leva ett tryggt och värdigt liv. Offentlig,
            ideell och privat verksamhet ska komplettera varandra.
          </p>
          <p xml:id="i-Eq3Mz8AJKbERuo9No6bFJY">
            Målet för Kristdemokraternas socialpolitik är att stödja gemenskaperna
            och de en­skilda människorna till egen försörjning och god omvårdnad
            och möjliggöra aktivt del­tagande i samhället. Socialtjänsten
            har därför en vid och fundamental uppgift inom det offentliga.
            Socialtjänsten har det yttersta ansvaret för att människor i kommunerna
            ska ha det bra, tak över huvudet och mat på bordet. Uppdraget
            är dock vidare än så och handlar om att ge trygghet socialt och
            ekonomiskt och arbeta för goda levnadsvillkor och delaktighet
            i samhällslivet. Socialtjänsten har således ett brett områdesansvar
            som ska ses både geografiskt och innehållsmässigt. Det ställer
            stora krav och är en av kommunens huvuduppgifter.
          </p>
          <p xml:id="i-TSCxeAgd8D1xRvSZyWL3XN">
            De senaste åren har socialtjänsten präglats av ett allt större
            uppdrag genom att fler människor behöver hjälp under en del av
            livet. Samtidigt har personalbristen blivit akut inom flera områden
            och såväl kontinuitet som kvalitet påverkas. Kommunerna har ansvar
            för socialtjänsten, och även om de generella statsbidragen blivit
            större upplever de flesta kommuner ett allt större tryck genom
            personalbrist och ökade kostnader som inte möts av tillräckligt
            ökade statsbidrag. I sammanhanget bör påtalas att kommuner och
            regioner främst är beroende av att antalet arbetade timmar ökar.
            Genom en hållbar tillväxt med fler jobb ges kommuner och regioner
            uthålliga möjligheter att anställa och behålla personal. Det är
            på det sättet välfärden långsiktigt säkras i ekonomiska termer.
            Men det krävs också reformer som påverkar förutsättningarna för
            verksamheten och uppdraget. Den kraftiga ekonomiska nedgång som
            drabbat oss till följd av pandemin gör att staten behöver bidra
            med ökat generellt stöd och varje kommun har att prioritera så
            att ekonomiska resurser används till att klara kärnuppdragen.
          </p>
          <p xml:id="i-4cbwnUc2Jpp41fTAEbJJvE">
            Om socialtjänsten tillåts försämras genom brist på personal och
            ekonomiska resurser när uppdraget ökar uppstår ett välfärdssvek.
            Människor har på goda grunder rätt att förvänta sig att socialtjänsten
            klarar sitt uppdrag som yttersta skyddsnät och att den kan ge
            stöd och hjälp till den som inte klarar sig själv. Vi ser de problem
            som finns och föreslår reformer som leder till att människor kan
            lita på att välfärden fungerar.
          </p>
          <head xml:id="i-E9QtCQcyYRt6TA9X8k1UcN" type="h1">
            Socialtjänstens medarbetare
          </head>
          <p xml:id="i-FQHNUVKE6zaP1V5zGpePm8">
            Socialtjänsten och dess medarbetare utför ett viktigare och svårare
            arbete än de får erkännande för. Att ytterligare stärka professionens
            ställning, kompetens och auktoritet i det arbetet är därför en
            viktig politisk uppgift.
          </p>
          <head xml:id="i-KvWwkoJhiVFBmxSxvN13pZ" type="h2">
            Stärk socialsekreterarens kompetens och ansvar
          </head>
          <p xml:id="i-99vM9ENwxDHR1eGXEqgB4p">
            Genom stöd och handledning och möjligheter till specialist- och
            vidareutbildning stärks kompetensen hos personalen i den sociala
            barn- och ungdomsvården. Vi stödjer den satsning som regeringen
            nu gör i syfte att förbättra socialtjänstens arbete med barnären­den
            genom att öka bemanningen, kompetensen och kvaliteten inom äldreomsorgen.
            Motsvarande satsning behöver utvecklas för socialsekreterare inom
            övrig del av social­tjänsten.
          </p>
          <p xml:id="i-JvFsXQHMQ1oaBH84UAj3Pr">
            En god tillgång till handläggare med rätt kompetens är viktigt
            för dem som behöver stöd och hjälp från socialtjänsten. Myndigheten
            för vård- och omsorgsanalys kom i sin rapport fram till att bemanningsläget
            i socialtjänsten har förbättrats och det har skett en generationsväxling.
            På längre sikt väntar dock utmaningar. En utmaning är att då en
            stor del av handläggarna är unga och oerfarna ställs ytterligare
            krav på stöd och kompetens­utveckling.
            <ref xml:id="i-5ckrHYsVaeMGG9794Wgydz" target="i-FdCaW66ooDdN9bnF26zbXp">
              [1]
            </ref>
          </p>
          <p xml:id="i-6oZfzGku71qzh46XKs5C4Q">
            För att socialtjänsten ska fungera på ett bra sätt är det avgörande
            att personalen kon­tinuerligt får del av kompetenshöjande insatser.
            Likaså är det viktigt att socialtjänstens olika arbetsinsatser
            grundar sig i metoder som är beprövade och fungerar. Här krävs
            forskning om redan etablerade arbetssätt samt utveckling av nya
            metoder, vilket tydligt påvisas av Socialstyrelsens skrivning:
            ”Kommunerna behöver stärka sina förutsättning­ar att genomföra
            rättssäkra barnutredningar och uppföljningar av insatser till
            barn. En fjärdedel av handläggarna har mindre än ett års erfarenhet
            av barnutredningar och andel­en handläggare med mer än fem års
            erfarenhet har minskat med 14 procentenheter mellan 2014 och 2019.”
            <ref xml:id="i-X8z2mnLDeZTTeJSWgU3tDi" target="i-SC5CZwtDsq3sSw1VKBJqRu">
              [2]
            </ref>
            Vi anser därmed att det finns behov av att stärka socialsekreterarens
            kompetens och ansvar. Vi anslår medel till en nationell samordning
            och stöd av social­tjänstens arbete med barn och unga (10 miljoner
            kronor per år 2021–2023) och gör en satsning på kunskapshöjande
            insatser och metodstöd inom socialtjänsten om 230 miljo­ner kronor
            2021 och 180 miljoner kronor 2022.
          </p>
          <head xml:id="i-2KaYvjkcG2GijYNZdToqQZ" type="h2">
            Ett nationellt socialtjänstcentrum
          </head>
          <p xml:id="i-4snz5YqYgECNqydHxLZ5N5">
            Socialtjänsten är med självklarhet lokal. Det är i kommunen som
            socialtjänsten har att ta områdesansvar och bedöma insatserna
            utifrån förutsättningarna. Samtidigt finns i många fall behov
            av kunskapsinsamling och forum för spridning av densamma. Då kan
            ett nationellt kompetenscentrum vara ett gott stöd för socialtjänsten.
            Nationellt kompetens­centrum anhöriga (NkA) är ett gott exempel
            på vad ett nationellt kompetenscentrum kan medföra för såväl professionen
            som, i detta fall, anhöriga och deras närstående.
          </p>
          <p xml:id="i-Fvy3Sy2thbbmcPUZHWXZ59">
            Kristdemokraterna föreslår att regeringen utreder hur ett motsvarande
            kunskapscent­rum kan inrättas för den sociala barn- och ungdomsvården.
            Den nationella organisatio­nen ska fungera som ett kompetenscentrum
            med fokus på hur särskilda behov kan mötas på bästa sätt. Exempelvis
            har utvecklingen med unga gängkriminella ställt stora krav på
            socialtjänsten runt om i landet och kunskapsinhämtning och kunskapsspridning
            kan vara till stor nytta för hela landet om det görs samlat.
          </p>
          <head xml:id="i-4KKN9XRe4qdh7Le7sBCCa3" type="h1">
            Barn
          </head>
          <head xml:id="i-LH4g8PoLbdJonKTrW2V8bh" type="h2">
            Barnkonventionen som svensk lag
          </head>
          <p xml:id="i-2xWaVycKtvjqdjSJ4a5RN3">
            Kristdemokraterna var ett av de allra första partierna att förespråka
            att barnkonven­tionen införlivas i svensk lag enligt norsk modell.
            Nu är beslutet fattat av Sveriges riks­dag och de första stegen
            kan påbörjas i arbetet för att ge barn bättre skydd och rättig­heter.
          </p>
          <p xml:id="i-N5hjnJRp8ETj12JoVcMuuU">
            Samtidigt räcker det inte med att barnkonventionens rättsliga
            ställning stärks. För att vi ska kunna efterleva barnkonventionen
            behövs ett perspektivskifte till barnens perspek­tiv och att detta
            genomsyrar allt offentligt arbete som rör barn direkt eller indirekt.
            Inte minst är det viktigt för att barns rättigheter inte ska fortsätta
            stå tillbaka när konflikter mellan barns och vuxnas intressen
            oundvikligen uppstår. Det är viktigt att följa upp hur tillämpningen
            av barnkonventionen som lag efterlevs. Vi föreslår att regeringen
            på lämpligt sätt följer upp arbetet med att förverkliga barnkonventionen
            och årligen rappor­terar till riksdagen hur genomförandet sker.
          </p>
          <p xml:id="i-VSFauMVGkNunqUW4XTTCZt">
            Janusz Korczaks banbrytande tankar och sätt att se på barnen
            och lärande var väl­känt redan under hans levnadstid. Utan Korczak
            hade sannolikt FN:s konvention om barnets rättigheter sett annorlunda
            ut. Det finns anledning att uppmärksamma Korczak under 2020 då
            barnkonventionen blir lag. Vi vill att regeringen på lämpligt
            sätt upp­märksammar Janusz Korczaks arbete och påverkan på den
            kommande FN-deklarationen om barns rättigheter.
          </p>
          <head xml:id="i-YaTcbacYHsh4yNniwy2pt8" type="h2">
            Barn i ekonomisk utsatthet
          </head>
          <head xml:id="i-HpvhksvwmcCjpmj4dSSWDt" type="h3">
            Fritidskort för barn
          </head>
          <p xml:id="i-uBzJZgWKVEwwC5nRRETH1">
            Den psykiska hälsan har försämrats vilket påverkar barns framtidsutsikter.
            Orsakerna kring detta skiftar men sammantaget finns anledning
            att arbeta för en bättre psykisk hälsa i ett brett perspektiv.
            Barn rör sig allt mindre – trots att vi vet mer om hälsokonse­kvenserna
            av stillasittandet: barnets muskler, hjärta, motorik, balans,
            BMI, sömnkvalitet och koncentrationsförmåga försämras.
          </p>
          <p xml:id="i-PBwkpZeK1ZRioP2vPFfoZh">
            Enligt en rapport från Folkhälsomyndigheten 2019 är det bland
            de 15-åriga tjejerna nu bara ungefär nio procent som rör sig tillräckligt,
            och enligt samma rapport följer såväl fysisk som psykisk ohälsa
            i stillasittandets spår.
            <ref xml:id="i-FuFvaqd2HUwQXW5m41bkg6" target="i-EfFRsDYpVQipS94wEPAN22">
              [3]
            </ref>
            Barn blir lugnare, får mindre ångest och oro, blir mer nöjda
            med sig själva och skolresultat kan förbättras med mer motion.
            De som söker till barn- och ungdomspsykiatrin (bup) med lindrig
            psykisk ohälsa får där alltid frågor om hur mycket de rör sig
            och hur de sover – får man ordning på det så räcker det för många
            för att må bättre.
          </p>
          <p xml:id="i-TzfxhNAuE14LDpuXtJUFTs">
            Stiftelsen Friends årsrapport för 2020
            <ref xml:id="i-16k94ZUdXAsSBKqqakNQk2" target="i-MqsSGbdNJcSsX57NLiGxRh">
              [4]
            </ref>
            visar också en utbredd ensamhet bland många barn och unga. Bland
            elever i åk 3–6 känner sig mer än en fjärdedel ensamma i skolan.
            Sexton procent av eleverna i åk 6–9 svarar att de känner sig ensamma
            i skolan. Många barn vittnar i kontakt med organisationer som
            Bris att de upplever att deras föräldrar eller vuxna på skolan
            inte har tid för dem. Också när det gäller ensamhet finns en koppling
            till psykisk ohälsa och forskning från Örebro universitet visar
            att högstadie­ungdomar som känner sig ensamma löper väsentligt
            högre risk att få underkända betyg.
            <ref xml:id="i-K9joWRXJB6gfNkAUSw19qX" target="i-a1LfueVZFQF3nrhCDFk9N">
              [5]
            </ref>
          </p>
          <p xml:id="i-WB5Qv1L8ouMFdWJ6QaadH2">
            Många barn finns dessutom i en ekonomisk utsatthet som leder
            till segregation och ohälsa. Det finns klara samband mellan ekonomisk
            utsatthet och klart sämre hälsoutveck­ling i allmänhet, men även
            en tydlig koppling till ökad psykisk ohälsa.
          </p>
          <p xml:id="i-CJDreaQ6tufaiKWLXsGtW8">
            Allt detta har samhällsekonomiska effekter som är betydande –
            hälsoeffekterna slår rakt in i den primär- och sekundärkommunala
            ekonomin.
          </p>
          <p xml:id="i-Bq27MxfDPEcSchjTxNXgfi">
            Men flera av de här problemen hänger faktiskt samman i en lösning:
            civilsamhällets idrottsklubbar och andra föreningar och församlingar,
            som spelar en central roll för att mota dessa problem. Men civilsamhället
            skulle kunna göra långt mer med rätt förutsätt­ningar. Om fler
            barn skulle få möjlighet att delta i idrott, i lägerverksamhet
            eller barnkör skulle effekterna vara betydande.
          </p>
          <p xml:id="i-8cHCJzkaSueLcUqfmci1B8">
            Utifrån SCB:s statistik över barns levnadsförhållanden kan konstateras
            att barn i ekonomiskt utsatta hushåll, barn till ensamstående
            föräldrar, barn med utlandsfödda föräldrar och barn i arbetarhushåll
            har en mindre aktiv fritid med lägre deltagande i organiserade
            fritidsaktiviteter än andra barn. De går därmed miste om integrerande
            mötesplatser där de träffar andra barn, idrottssammanhang där
            träning ger både kort­siktiga och långsiktiga hälsofördelar och
            sammanhang med närvarande vuxna som främjar gemenskap och motverkar
            ensamhet. En förklaring till detta kan vara att barns fritidsaktiviteter
            är dyra.
          </p>
          <p xml:id="i-3zMtLLam87nRots5aEWCd5">
            Kristdemokraterna anser att det nu behövs en bred reform som
            stimulerar fler barn till rörelse och föreningsengagemang, med
            ett särskilt fokus på de barn som finns i ekonomisk utsatthet.
            Vi avsätter därför drygt 800 miljoner per år 2021–2023 inom utgiftsområde
            9 för att införa ett fritidskort till alla barn mellan årskurs
            2 och 9. Kortet är laddat med ett ekonomiskt stöd för deltagaravgifter
            i ledarledda aktiviteter i det svenska föreningslivet, samt kulturskolan.
            Stödets storlek kommer variera utifrån hus­hållets ekonomi. De
            flesta barn kommer få minst 500 kronor i stöd per år, men för
            de som finns i hushåll i ekonomisk utsatthet (där hushållet uppbär
            bostadsbidrag eller ekonomiskt bistånd) kommer ett betydligt större
            stöd – 2 400 kronor per år – finnas laddat på kortet. Detta för
            att alla barn ska få goda möjligheter att delta i idrott eller
            annan föreningsverksamhet.
          </p>
          <p xml:id="i-9LHzNaC67CARcAZeTynSrB">
            Kortet kan, i ett enkelt administrativt system, användas hos
            de föreningar som är godkända bidragsmottagare av offentliga medel
            – till en början alla föreningar som får LOK-stöd, alla civilsamhällesorganisationer
            som får stöd av Myndigheten för ungdoms- och civilsamhällesfrågor
            samt alla kommunala kulturskolor, med kriteriet att dessa aktiviteter
            är riktade till rätt åldersgrupp och att aktiviteterna är regelbundna
            och ledar­ledda samt främjar ett aktivt deltagande i samhällets
            gemenskap. Myndigheten bör samtidigt få i uppdrag att utveckla
            ett system för att fler aktörer ska kunna godkännas och anslutas
            till kortet.
          </p>
          <p xml:id="i-Bp1yuvGZKU4ic6cgRfK5gd">
            Barn i ekonomisk utsatthet känner alltför ofta och tidigt stort
            ansvar för familjens ekonomi och när fritidsaktiviteterna konkurrerar
            med övriga behov i hushållskassan så slutar många med sin träning
            eller annan fritidsaktivitet. Den insikten är viktig. Genom Kristdemokraternas
            fritidskort kommer nästan en miljon barn att få stöd för aktiv
            och meningsfull fritid, varav det större stödet ges till ca 150
            000 barn.
          </p>
          <head xml:id="i-6QuBvo9xnArpCNiwivaa8F" type="h3">
            Höjt barnrelaterat bostadsbidrag
          </head>
          <p xml:id="i-8zJhMJHpqumCeH7P3H3u2b">
            Kristdemokraterna fortsätter att prioritera de familjer som lever
            i ekonomisk utsatthet. Bostadsbidraget är det familjepolitiska
            stöd som bäst når barnhushåll med låg ekono­misk standard. Av
            de drygt 165 000 hushåll som mottog bostadsbidrag i december 2019
            var fyra femtedelar barnhushåll. Av de barnfamiljer som fick bostadsbidrag
            var drygt 57 procent ensamstående kvinnor. Bostadsbidraget är
            alltså av särskilt stor betydelse för ensamstående kvinnor som
            ofta lever under knappa ekonomiska omständigheter.
          </p>
          <p xml:id="i-YC1zXPqSyhQgrLfesA2aNt">
            Bostadsbidraget har under en längre tid släpat efter. Antalet
            hushåll med bostads­bidrag har minskat sedan slutet av 1990-talet
            och förklaringarna är främst regeländringar 1997 och att inkomsterna
            stigit samtidigt som inkomstgränserna för bidraget har varit oförändrade.
            Enligt Riksrevisionens rapport om bostadsbidraget har främst ensamstå­ende
            med barn halkat efter.
          </p>
          <p xml:id="i-VPxekTNu4vt9xAmVkNys4C">
            För att stötta de sämst ställda barnfamiljerna vill Kristdemokraterna
            höja det barn­relaterade bostadsbidraget med 200 kronor per månad
            för ett barn, 400 kronor för två barn och 600 kronor för tre eller
            fler barn. Genom förbättringarna i bostadsbidraget får familjer
            med lägre inkomster ett stöd ända tills barnen blir 18 år. Vi
            föreslår även att inkomsttaket i bostadsbidraget höjs med 30 000
            kronor, vilket gör att färre behöver söka försörjningsstöd. För
            detta avsätter vi sammanlagt 940 miljoner kronor 2021 och 880
            miljoner kronor per år 2022–2023.
          </p>
          <head xml:id="i-Vsy5Zmk2QhJSJoWWTbkFVd" type="h2">
            Barn som inte längre kan bo hemma
          </head>
          <p xml:id="i-KtirKJNX9us5YsP6J5HSPU">
            Alla barn har rätt till en trygg uppväxt. För de flesta barn
            i vårt land utgör föräldrarna och familjen tryggheten i tillvaron.
            Kristdemokraterna anser att barn har rätt till båda sina föräldrar
            och att ändringar av gällande rätt och praxis ska ta sitt uttryck
            i barnets bästa. När omsorgen sviktar och familjens nätverk inte
            räcker till har kommunernas socialtjänst det yttersta ansvaret
            att se till att barn som far illa får en så trygg uppväxt som
            möjligt. När det offentliga tar på sig föräldraansvaret är staten
            skyldig att ge barnet särskilt skydd och stöd.
          </p>
          <p xml:id="i-7tchBJG6BvKgu5J3VCBUbC">
            Kristdemokraterna genomförde under den dåvarande alliansregeringen
            flera omfat­tande reformer för att såväl stödja föräldrar som
            stärka stödet och skyddet för barn som far illa. Förbättringar
            har genomförts men mycket återstår för att vi ska ha en social
            barn- och ungdomsvård av god kvalitet som sätter barnets bästa
            i främsta rummet.
          </p>
          <p xml:id="i-2TTqEEsPp8F2kwNSueiDzt">
            Kristdemokraterna ligger bakom den förra regeringens initiativ
            till att starta ”Barn­tjänsten på nätet” som ska vara en pedagogisk
            presentation av bestämmelserna i social­tjänstlagen, SoL, och
            lagen om vård av unga, LVU. Därigenom kan barn, föräldrar och
            organisationer enkelt få reda på hur lagstiftning och regelverk
            kring barn i utsatthet ser ut. Den heter idag ”Koll på soc” (kollpasoc.se).
          </p>
          <head xml:id="i-NPz1wEveimYNRvupNLrGhK" type="h3">
            Förbättrade förutsättningar för barn i samhällets vård
          </head>
          <p xml:id="i-TGPLmu3FxShSBawBrKi4FE">
            När en orosanmälan görs eller när socialtjänsten på annat sätt
            uppmärksammas på risker för barnet startar en mycket viktig process
            där många är inblandade. Barns bästa ska sättas i främsta rummet
            i alla de insatser som görs. Barnets biologiska föräldrar behöver
            stöd utifrån sina förutsättningar. Socialtjänstens medarbetare
            ska utifrån detta skyndsamt utreda på vilket sätt stöd och insatser
            ska ges. Det är därför av största vikt att socialsekre­terarna
            har goda kunskaper och kontinuerlig möjlighet till kompetensutveckling
            för att klara det som krävs vid samhällsvård. Socialstyrelsen
            har en bred palett av kunskapsstöd till socialtjänsten men för
            att det ska kunna implementeras och användas utifrån indivi­duella
            bedömningar måste varje socialsekreterare ha tid för kunskapsinhämtning
            och kollegiala samtal. Det är därför av stor vikt för den sociala
            barn- och ungdomsvården att socialsekreterarna har arbetsvillkor
            som möjliggör detta.
          </p>
          <p xml:id="i-X7HLabnzdJEktxvCgG54Tw">
            Familjehem, jourhem och kontaktfamiljer/kontaktpersoner har en
            oerhört viktig upp­gift för barn och ungdomar som behöver omsorg
            och trygghet utanför den familj som de fötts in i. Socialstyrelsens
            rapport för 2019 visar att ca 31 100 unga fick en insats med heldygnsomsorg
            varav 66 % fick vården i familjehem. Ca 34 600 fick en behovsprövad
            öppenvårdsinsats. De flesta insatserna skedde på frivillighetens
            grund.
          </p>
          <p xml:id="i-L7zh3MUaf81NnKGL66ycMs">
            Kristdemokraterna har tidigare drivit igenom förbättringar på
            detta område. Det handlar om att familjehemmen ska ges den utbildning
            som behövs, att verka för att de barn och unga som placerats i
            ett familjehem, jourhem eller hem för vård eller boende (HVB)
            får hälso- och sjukvård och att en särskild socialsekreterare
            ska ansvara för kon­takterna med barnet eller den unge. Den särskilt
            utsedda socialsekreteraren ska besöka barnet regelbundet och i
            den omfattning som är lämplig utifrån barnets och den unges behov
            och önskemål. För att stärka kvaliteten i verksamheten har socialnämnden
            ett ansvar att se till att det finns rutiner för att förebygga,
            upptäcka och åtgärda risker och missförhållanden. Ytterligare
            reformer behövs för att säkerställa att familjehem och hem för
            vård eller boende håller högsta möjliga kvalitet.
          </p>
          <p xml:id="i-Xt4eF1XqZHvh6J6fTzXh91">
            Familjehemsplacering är oftast det bästa alternativet. Men en
            rapport från Inspek­tionen för vård och omsorg (Ivo) konstaterar
            2017 att familjehemsplacerade barn och unga oftare har större
            risk för psykisk och somatisk ohälsa när de blir vuxna. Därför
            är socialtjänstens arbete med familjehemsplaceringar och uppföljningar
            av detsamma oerhört angeläget.
          </p>
          <p xml:id="i-14girwCawnQau554hnNLCK">
            I Sverige har vanvård av barn som omhändertagits uppmärksammats
            genom olika utredningar, vilket också i vissa fall lett fram till
            statlig ersättning enligt förordning 2012:666. Men övergrepp och
            vanvård mot barn som omhändertagits av sociala myn­digheter förekommer
            fortfarande, trots den lagstadgade tillsynen. Att utkräva ansvar
            från sociala myndigheter eller socialnämnd för att barn som omhändertagits
            utsätts för övergrepp är i praktiken mycket svårt idag. Det förekommer
            brister i utredningar som i slutändan drabbar det enskilda barnet
            utan att någon ställs till svars. Kristdemokraterna anser att
            det bör övervägas om huruvida ett barn eller en ungdom som omhändertagits
            av sociala myndigheter och drabbas av vanvård eller andra övergrepp
            i ökad utsträck­ning ska kunna få skadestånd av det offentliga.
          </p>
          <p xml:id="i-Nd8yDPAjLCcmJt98Veiywn">
            Kristdemokraterna föreslår att ett nationellt register upprättas
            över familjehem. Av registret bör det även framgå om det har förekommit
            missförhållanden från familjehem­mens sida för att undvika att
            placering sker i dessa hem.
          </p>
          <head xml:id="i-LbWG98gkUWKSQTDT6W51Qp" type="h3">
            Förstärkning av familjehem och jourhem
          </head>
          <p xml:id="i-AhctBf4A9wYV4Ps4rx8dXN">
            Kristdemokraterna anser att det är av största vikt att skapa
            goda villkor och förutsätt­ningar för familje- och jourhem samt
            att säkra att kvaliteten är så god som den någonsin kan vara.
            De ekonomiska förstärkningar av familjehemmen som föreslås i budgetpropo­sitionen
            är angelägna och svarar delvis mot de krav Kristdemokraterna tidigare
            ställt. Familjehemmen utgör en mycket viktig resurs för att kunna
            ge barn och unga en möjlig­het att hitta rätt i sitt liv. Familjehem
            är en vanlig familj (kan se olika ut, finns inget krav på att
            det ska vara en kärnfamilj) som erbjuder sig att under kortare
            eller längre tid åta sig att ge kärlek och trygghet till ett barn
            eller en ung människa. I en akut situation där ett barn/en ungdom
            far illa handlar det om att snabbt, oftast mycket snabbt, hitta
            ett alternativt boende. Det är då jourhem blir helt avgörande.
          </p>
          <p xml:id="i-6RhkTEheZBwdqdRKoPRqax">
            Fler familjehem av god kvalitet behöver rekryteras. Men då måste
            villkoren och förutsättningarna för denna viktiga samhällsinsats
            förbättras. Det finns ett flertal frågor som behöver utredas i
            detta sammanhang, bland annat vad gäller rätt till tjänstledighet
            och villkoren för ersättning från socialförsäkringarna.
          </p>
          <head xml:id="i-TMsBzSRaU3aNtgV7FgK6Yb" type="h3">
            Möjliggör förlängd familjehemsplacering vid gymnasiestudier
          </head>
          <p xml:id="i-548rCZaCQVZRhr8pHd1a15">
            När barn som är familjehemsplacerade fyller 18 år förlorar de
            ofta sitt familjehem efter­som de då blir myndiga. För vissa av
            dessa unga vuxna fungerar övergången bra, men många hamnar i en
            stor kris. Det är ofta unga som har en mycket tuff barndom bakom
            sig, med trauman, separationer och övergrepp, och de har ofta
            inget skyddsnät att falla tillbaka på. De måste på egen hand söka
            bostad, kunna försörja sig och ta hand om sig själva – samtidigt
            som de ska klara sina studier på gymnasiet. Flera av dessa ungdomar
            blir aktualiserade hos psykiatrin i och med denna kris.
          </p>
          <p xml:id="i-Ma1NnE75kMNwrRin5WZGuZ">
            I dag har vårdnadshavare i en ”vanlig” familj försörjningsplikt
            till dess att barnet fyller 18 år, och om ungdomen studerar på
            gymnasienivå eller motsvarande kvarstår försörjningsplikten upp
            till 21-årsdagen. Vi föreslår att unga som före 18-årsdagen har
            varit familjehemsplacerade ska få vara kvar i familjen efter myndighetsdagen
            om de själva önskar det, till dess att de har slutfört sin gymnasieutbildning.
          </p>
          <head xml:id="i-Ps1MZeTYhimTCzJRYrbNc2" type="h3">
            Undvik omplacering av barn
          </head>
          <p xml:id="i-EhdwXLPu1EwUcPk3zZqHAp">
            Inga barn ska behöva omplaceras på grund av att vuxna inte kan
            hålla sams. Anknytning bör väga tyngre i ärenden som gäller placerade
            barn, särskilt i frågan om var ett barn ska bo. Domstolarna måste
            bli bättre på att beakta barnets perspektiv. En översyn bör göras
            kring familjehemmens uppdrag och hur sammanbrott som resulterar
            i omplacering av barn kan undvikas.
          </p>
          <head xml:id="i-8Ngor5HRQQCVLMR3fADktn" type="h3">
            Överväg vårdnadsöverflyttning oftare och tidigare
          </head>
          <p xml:id="i-4VEQB8PZ2VpX53F1V5xNEs">
            Det offentligas ansvar är särskilt stort för barn som har placerats
            utanför sin egen familj. Det är angeläget att stabilitet och långsiktighet
            kan säkerställas för placerade barn. Vårdnadsöverflyttning och
            möjligheten till adoption ska därför övervägas när placer­ingen
            pågått en viss tid. Det är uppenbart att barn som placerats anknyter
            mer till sin nya familj ju längre tid som gått. När lång tid passerat
            och barnet känner sig som en i familjen måste detta beaktas tydligt
            när frågan om överflyttning ska avgöras. För mycket små barn kan
            detta handla om ett år.
          </p>
          <p xml:id="i-B2VuRwg352aYAwQCvGD8ZD">
            Vårdnadsöverflyttning bör därför övervägas årligen och barnet
            ska ha tillgång till ett offentligt biträde. Vikten av barns anknytning
            och barnets ålder samt möjlighet att uttala sin önskan behöver
            vara vägledande vid bedömningen av vårdnadsöverflyttning.
          </p>
          <p xml:id="i-RJU1VDV9qGzoRmRcC5dhSL">
            Även om man slentrianmässigt säger att blod är tjockare än vatten
            så gäller detta inte alltid. Barn ska exempelvis inte behöva växa
            upp med en aktivt missbrukande förälder eller utsättas för vanvård.
            Vid alla sociala insatser som berör barn ska barnet ha rätt att
            framföra sin åsikt och det ska vara en del av beslutsunderlaget.
          </p>
          <head xml:id="i-CnvKkDipmWj1ykrw2WJpLg" type="h3">
            Stärkt kompetens och säkerhet vid Statens institutionsstyrelse
            (Sis)
          </head>
          <p xml:id="i-XuH8BxYhyHYiV9gjfQ8DGn">
            Statens institutionsstyrelse (Sis) har boenden för barn och ungdomar
            som är dömda för brottslighet samt unga som av olika skäl inte
            bedömts kunna fungera i ett familjehem eller på ett HVB-hem. Syftet
            med vistelsen är att det ska vara en temporär lösning vilket ofrånkomligen
            leder till ett uppbrott. De barn som är placerade på boenden som
            drivs av Sis har många gånger en komplex situation och de är i
            behov av omfattande stöd. De ofta tuffa förhållanden som råder
            på Sis-boenden kan vara direkt olämpliga för många barn och ungdomar.
            Det är därför viktigt att bara de unga som behöver den typ av
            stöd som kan erbjudas på Sis-hem blir placerade där. Goda förutsättningar
            för och tillräckligt med platser vid familjehem och HVB-hem blir
            därmed viktigt för att undvika onödiga placeringar hos Sis.
          </p>
          <p xml:id="i-GEYznqyWYfo2RcCPvnQCQa">
            Unga som placeras kan ha ett utåtagerande beteende eller ha ett
            våldskapital som gör att det krävs särskilda förutsättningar för
            att vården ska fungera. För att kunna hantera de svåra situationer
            som då kan uppstå är det av största vikt att personaltätheten
            är god och att personalen har den specifika kompetens som behövs.
            Vidare krävs att boenden har de säkerhetsmässiga förutsättningar
            som behövs. Det är uppenbart utifrån de uppfölj­ningar som görs
            av Ivo att så inte alltid är fallet. Den sociala barn- och ungdomsvården
            har haft svårigheter under flera år, vilket olika myndigheter
            och aktörer bekräftar. Enligt Ivos senaste rapport har myndigheten
            funnit brister i 67 procent av de tillsynsärenden som gjorts under
            2017 och 2018, 549 ärenden av totalt 819. De vanligaste bristerna
            inne­fattar att personal saknar nödvändig kunskap, att det finns
            brister vid inskrivning, genom­förande och uppföljning av stöd,
            vård och behandling samt brister i funktionsnedsatta barns och
            ungas rätt till delaktighet. Utöver detta förekommer det våld,
            kränkningar och övergrepp, av både medboende och personal. Andelen
            brister är högst vid HVB och stödboenden, och lägst vid de särskilda
            ungdomshemmen.
            <ref xml:id="i-2dCKXivnZNg639MusjdWvW" target="i-UJBiq9XHEbY3JZrvJz6VNx">
              [6]
            </ref>
          </p>
          <p xml:id="i-Wn2eo2Nn7LxmSYmT4EUjwR">
            Det har dessutom uppdagats att det förekommer oegentligheter
            som inte noterats i myndighetens inspektioner. Bland annat har
            det rapporterats om avskiljningar som gjorts i stor omfattning
            och i strid med de rutiner och kriterier som ska uppnås för att
            överensstämma med lagen. Det är Kristdemokraternas uppfattning
            att avskiljningar enbart ska göras när det är nödvändigt för att
            skydda det enskilda barnet eller andra personer. Formen för avskiljningen
            ska vara så lite begränsande som möjligt och det ska aldrig accepteras
            att ett barn med tvång fråntas möjlighet till mänsklig kontakt.
            Total isolering är därmed helt oacceptabelt. I en följdmotion
            i riksdagen
            <ref xml:id="i-D2zTqnWjhtUThsEw7eNqoi" target="i-QLMScK17vvbkiC1Bqqqhht">
              [7]
            </ref>
            i våras krävde vi att det ska tydliggöras i lagstiftningen att
            legitimerad hälso- och sjukvårdspersonal ska ansvara för fortlöpande
            uppsikt under avskiljning och närvara vid bältesläggning. Det
            är något vi fortsatt driver. Det har även uppmärksammats att fel
            typ av nedläggning använts som riskerat att allvarligt skada barnet/ungdomen.
            Vi inser att det ibland behövs fysisk nedläggning för att i speciella
            situationer skydda såväl barnet/ungdomen som personalen, men nedläggningen
            ska då utföras enligt metoder som inte riskerar att med­föra allvarliga
            skador. Vidare anser vi att fastspänning med bälte av patienter
            under 18 år på sikt ska tas bort och att det ska vara obligatoriska
            uppföljningssamtal efter varje avslutad tvångsåtgärd. Regeringen
            bör snarast återkomma till riksdagen med en hand­lingsplan för
            att långsiktigt säkerställa tillräcklig och ändamålsenlig kompetens
            hos per­sonal inom Sis verksamhet. Det är inte minst viktigt att
            säkerställa att det finns kompe­tens för att behandla psykisk
            sjukdom och missbruksproblematik/beroendesjukdom ut­ifrån evidensbaserade
            metoder.
          </p>
          <p xml:id="i-Ft9rL4y2X95L7HGbK1LSnX">
            För de barn och unga som behöver stå under särskilt noggrann
            tillsyn för att vården ska kunna genomföras är en skyndsam placering
            på Statens institutionsstyrelse (Sis) i många fall det enda alternativet.
            Efterfrågan på platser har ökat och för Kristdemokra­terna är
            det prioriterat att öka antalet platser samt att öka kvaliteten
            och personalens kompetens. Vidare måste Sis förstärka skalskyddet
            genom fungerande säkerhetsanord­ningar. Lagändringar bör också
            övervägas.
          </p>
          <p xml:id="i-FHjuQttKntfJpydrKwMHK4">
            Vi kan idag se att Sis får ta emot alltfler unga som kommer från
            olika kriminella gängmiljöer. Detta är en företeelse som är relativt
            ny men ökande, och för att möta detta måste Sis utveckla nya arbetsmetoder
            för att relevant kunna möta den unge och ha den säkerhets som
            krävs. Detta är ett arbete som måste bedrivas långsiktigt och
            som kom­mer att kosta pengar. Regeringen behöver föreslå lagändringar
            som gör att visitationer kan göras i betydligt fler fall än idag.
            Men även för att tillgång till mobiler eller andra digitala tjänster
            ska kunna begränsas avsevärt och inte behöva omprövas var fjortonde
            dag. Det borde kunna ske åtminstone månadsvis om situationen är
            sådan att det är mer lämpligt.
          </p>
          <p xml:id="i-GSeJTQcgDUyqDohzedMZ4g">
            Den unge som dömts till sluten ungdomsvård och under tiden fyller
            18 år kommer att lämna samhällsvården efter att vanligtvis fyra
            år genomförts utan krav på eftervård eller uppföljning. Vi menar
            att eftervård i olika former bör finnas som en möjlighet i syfte
            att säkerställa att de motivationsprogram och behandlingsprogram
            som genomförs under den slutna ungdomsvården kan fullföljas även
            då LSU-vården upphör.
          </p>
          <p xml:id="i-HQrP8nJf6JcZ3bUKH7mnFF">
            Ansvarsfrågor och samarbetet mellan Sis och Kriminalvården behöver
            utredas mot bakgrund av att allt fler unga med stort våldskapital
            döms till längre straff med sluten ungdomsvård. Unga med stort
            våldskapital placeras också med stöd av LVU och även där behöver
            situationen övervägas. Oavsett huvudman måste säkerhet, kompetens
            och möjlighet till skarpa åtgärder förstärkas för att klara den
            aktuella situationen.
          </p>
          <p xml:id="i-2QpXc73Nxkx1Hduc4VauXo">
            Hur en framtida gränsdragning ska se ut behöver analyseras så
            att den svarar mot dagens situation och de kommande lagändringar
            som aviserats avseende borttagen ungdomsrabatt och längre straff.
          </p>
          <p xml:id="i-H7MACmoPGFA9Hutai7jzqf">
            ”Hälso- och sjukvård ingår i SiS uppdrag när det gäller elevhälsan,
            men myndig­heten bedriver utöver det även viss annan hälso- och
            sjukvård enligt gällande lagar och föreskrifter”, enligt utdrag
            från Sis hemsida. Det vi vet är att ett mycket stort antal barn/unga
            som vårdas enligt LVU förutom sociala vårdbehov också har psykiatriska
            vårdbehov som behöver tillgodoses samtidigt. Enligt Socialstyrelsen
            kan andelen med både sociala och psykiatriska vårdbehov vara så
            stor som 70 procent.
          </p>
          <p xml:id="i-QFStob16yyBcpwdzMeAazV">
            Sis har dock inte något egentligt uppdrag att bedriva psykiatrisk
            vård. Den sjuk­vårdspersonal som finns anställd av Sis är sjuksköterskor.
            För att kunna möta varje barns/ungdoms behov, vilket är Sis uppdrag,
            är det förvånansvärt att Sis inte har ett klart uttalat vårduppdrag
            och att de inte har rätt att anställa läkare. Eftersom 70 % av
            placerade barn/unga har psykiatriska vårdbehov måste både lagstiftning
            och regler­ingsbrev ändras så att Sis får förstärka sin organisation
            med lämplig och ändamålsenlig läkarresurs och annan medicinsk
            kompetens. Sis tillförs 50 miljoner för att stärka kompetensen
            och säkerheten 2021–2023.
          </p>
          <head xml:id="i-QrR4HLBESen5fWfb7PGTv" type="h3">
            Boende för barn och ungdomar med samsjuklighet
          </head>
          <p xml:id="i-TTdBoXXHNoe2EzoUY6TyKm">
            Det är angeläget att skyndsamt inrätta en ny boende- och vårdform
            för barn och ung­domar med samsjuklighet mellan svår psykisk sjukdom
            och missbruksproblematik/ beroendesjukdom. Dessa unga hamnar idag
            ofta mellan stolarna och bollas runt mellan Sis-hem, psykiatrin
            och/eller beroendevården. Kristdemokraterna har förväntningar
            på att den pågående Samsjuklighetsutredningen, som tillsattes
            av regeringen efter ett till­kännagivande från en enig riksdag
            2019, kommer lämna förslag inom detta område. Direktivet till
            utredningen är att skapa bättre förutsättningar för att barn och
            vuxna med allvarliga beroendeproblem och samtidig psykisk ohälsa
            ska kunna få en samordnad, behovsanpassad och patientcentrerad
            vård och omsorg som är av hög kvalitet och som kan erbjudas på
            lika villkor i hela landet. Kristdemokraterna kommer följa frågan
            noga.
          </p>
          <head xml:id="i-AEeaCxndGqD9LVtURw5WV8" type="h3">
            Familjehem – lämpligast boende för ensamkommande
          </head>
          <p xml:id="i-HL3uyLeE8N89irsSMKg7zu">
            Kristdemokraterna anser att fler ensamkommande barn och ungdomar
            i första hand ska placeras i familjehem. För de barn och unga
            som ändå inte kan beredas plats i ett familjehem är det viktigt
            att kommunen kan erbjuda annat lämpligt boende. Den nya typen
            av boende, stödboende för unga mellan 16 och 20 år, som infördes
            under 2016 är mycket välkommen. Det nya stödboendet är i första
            hand tänkt för unga personer 18 år och äldre men kan, om särskilda
            skäl finns, även omfatta barn och ungdomar i åldern 16–17 år.
            Kommunernas socialnämnder ska ha ett övergripande ansvar, och
            en noggrann bedömning ska göras utifrån det enskilda barnets eller
            den unges behov. När den unge fyller 18 år bör den ha möjlighet
            att bo kvar i den kommun där de har etablerat sig.
          </p>
          <head xml:id="i-42tY2WXDamDm4F8wXVHHMK" type="h2">
            Barn som har utsatts för brott
          </head>
          <p xml:id="i-MFen46AhnWP3zgYS9jDX3G">
            I de flesta fall är föräldrarna barnets bästa skydd. Tyvärr gäller
            det inte alla barn. Därför arbetar Kristdemokraterna brett för
            att stärka det rättsliga skyddet för barn som utsätts för brott,
            men även för barn som bevittnar brott, exempelvis vid våld i nära
            relationer.
          </p>
          <head xml:id="i-JWJNWRuSFxeK59S6td7Apq" type="h3">
            Fler och bättre barnahus
          </head>
          <p xml:id="i-FJSsQ3imA7T3ApJSvHax3n">
            Barn som själv utsatts för eller bevittnat våld eller sexuella
            övergrepp är i ett oerhört underläge, särskilt om brottet begåtts
            av någon närstående. Samhället måste bli bättre på att lyssna
            på signaler från barn som far illa och vara berett att agera.
            Samarbetet mellan rättsväsendet, sjukvården och socialtjänsten
            måste fungera så att inte det utsatta barnet hamnar mellan stolarna.
            Barnahus är ett samarbete mellan myndigheter kring barn som utsatts
            för brott. Polis, socialtjänst, psykolog, åklagare och läkare
            är samlokaliserade. Barnet får vara i en barnvänlig miljö vid
            förhör eller undersökningar. Polisförhören brukar hållas av en
            särskilt utbildad person, och åklagare, socialtjänst med flera
            följer förhöret så att barnet inte behöver berätta sin historia
            fler gånger än nödvändigt. Därför är barnahus något som ska finnas
            tillgängligt över hela landet. Vi kristdemokrater är glada för
            att vårt förslag bifölls i riksdagen (2019/20:JuU29) i april i
            år just gällande att tillgängliggöra barnahus över hela landet.
          </p>
          <p xml:id="i-4JtW8Bk7DuMY4KoQSaXqE6">
            Barnahus finns på många platser i landet, men de fungerar olika
            bra, inte minst när det gäller tolkningen av respektive myndighets
            sekretesslagstiftning. Vissa barnahus verkar ha löst sekretessfrågan
            på ett funktionellt sätt medan andra barnahus tolkar sekretessreglerna
            på ett mer bokstavsbundet sätt, vilket riskerar att samarbetet
            mellan de olika parterna inte kan fungera på avsett sätt. För
            att komma tillrätta med detta måste regeringen snarast inleda
            en översyn av sekretesslagstiftningen som säkerställer att de
            olika parterna i barnahusen kan samarbeta fullt ut för den unges
            skull. En förändring av sekretesslagstiftningen skulle också vara
            välkommet på fler områden där olika myndig­heter samverkar kring
            barn som exempelvis riskerar att hamna i kriminalitet.
          </p>
          <head xml:id="i-U8YUJMXWbQYnZP12LinHP8" type="h3">
            Barnets rättigheter i rättsprocessen måste stärkas
          </head>
          <p xml:id="i-VG4jhR8HAt2dJzReEEKWhQ">
            Vi vill att en särskild företrädare införs för barn som utsatts
            för brott av en vårdnads­havare för att barnet ska kunna förhöras
            av polis och eventuellt läkarundersökas utan vårdnadshavarens
            vetskap, detta för att undvika påverkan på barnet. Företrädaren
            kan exempelvis vara åklagaren i målet.
          </p>
          <p xml:id="i-3fLsjpMBh5uyo6foAc1vPh">
            Barn som utsatts för brott med fängelse i straffskalan ska också
            få rätt till målsägande­biträde. Rättsprocessen ska göras så lindrig
            som möjligt. Därför måste även alla yrkes­grupper inom rättsväsendet
            som möter barn utbildas. Domare och åklagare som handhar mål som
            rör övergrepp på barn ska ha specialkompetens för det.
          </p>
          <p xml:id="i-FbK5M8rBqKtmCHM9y3f47S">
            Även då barnet inte har varit det primära offret för brottet
            så kan barnet i allra högsta grad vara ett offer. Särskilt när
            det gäller våld i hemmet. Barn som bevittnat våld i hem­met måste
            därför synliggöras i rättsprocessen på ett bättre sätt. Uppgifter
            om barnets namn, personnummer och var det befunnit sig under misshandeln
            redogörs inte alltid idag, vilket gör det svårt att hjälpa barnet.
            Barnet betraktas därmed inte som en egen person med egna rättigheter
            i målet.
          </p>
          <head xml:id="i-2Up9ZfKSQ7468MXWGwHB6K" type="h3">
            Förebygg övergrepp mot barn
          </head>
          <p xml:id="i-LwRda71homReTJkms1sRVs">
            Det förebyggande arbetet för att förhindra övergrepp mot barn
            behöver förstärkas. Inte sällan är det någon närstående som är
            utövaren. Möjligheten att tidigt upptäcka över­grepp mot barn
            beror i stor utsträckning på om barnet eller andra i barnets närhet
            vågar berätta. Ett led i att stärka barnens egen rätt till sin
            kropp är att förskolor arbetar med­vetet med frågorna, att man
            på ett tydligt sätt som är anpassat för barnen informerar dem
            om gränser och hur viktigt det är att säga till när något är fel.
            Därför anslår Kristdemo­kraterna 70 miljoner kronor per år 2021–2023
            (under utgiftsområde 16) som förskolor kan ansöka om för att personalen
            ska få genomgå utbildning och införa arbetssätt som stärker barns
            integritet och motverkar sexuella övergrepp.
          </p>
          <head xml:id="i-LQXpeWCibzFqUnnRHfffnJ" type="h3">
            Säker skolgång för barn i skyddat boende
          </head>
          <p xml:id="i-hcYgfKVVZPYLxbUxsYm2d">
            Barn vars föräldrar har skyddat boende har givetvis skolplikt
            och rätt till fortsatt skol­gång. Men det ställer särskilda krav
            på den skola där barnet går. Såväl hemkommun som vistelsekommun
            har ett särskilt ansvar att beakta dessa barns situationer. Det
            handlar om många olika situationer som måste hanteras utifrån
            barnets behov av skydd. Uppföljning och kunskapsspridning om goda
            metoder behöver utvecklas.
          </p>
          <head xml:id="i-FgFP8v8qRnhyKHL8m97z2M" type="h1">
            Barn som anhöriga
          </head>
          <p xml:id="i-2RMuXQUhSrUFrs1GEzCKPr">
            Inte minst barn som anhöriga behöver uppmärksammas mer än vad
            som görs idag. Barn omfattas av den paragraf i socialtjänstlagen
            som lyder: ”Socialnämnden ska erbjuda stöd för att underlätta
            för de personer som vårdar en närstående som är långvarigt sjuk
            eller äldre eller som stödjer en närstående som har funktionshinder”
            (5 kap. 10 § socialtjänstlagen). Sedan 2017 gäller också att hälso-
            och sjukvården har ansvar för att särskilt beakta barns behov
            av information, råd och stöd om barnets förälder eller någon annan
            vuxen som barnet varaktigt bor tillsammans med har en psykisk
            störning eller psykisk funktionsnedsättning, har en allvarlig
            fysisk sjukdom eller skada eller har ett missbruk av alkohol,
            annat beroendeframkallande medel eller spel om pengar eller oväntat
            avlider. Även om det har blivit bättre så är det inte alltid barn
            erbjuds det stöd de kan behöva utifrån sin ålder. Att barnkonventionen
            inkorporerades i svensk lagstift­ning den 1 januari 2020 är ett
            viktigt led i att stärka konventionens rättsliga ställning. Men
            det kommer inte att räcka. Det behövs ett perspektivskifte i vård
            och omsorg i hur barns rättigheter tas tillvara. Inte minst är
            det viktigt när barnets intressen och rättigheter står emot de
            vuxnas.
          </p>
          <head xml:id="i-Px4nda9vTWetNVfxbLDoS7" type="h1">
            Sociala utfallskontrakt
          </head>
          <p xml:id="i-9Didg1afjxcjZiUBm3x3Sm">
            Kommuner och regioner brottas i dag med ett växande utanförskap,
            integrationsutma­ningar och ett alltmer utmanande tryck på välfärden.
            Samtidigt finns det externa aktörer som vill vara med och bidra
            med kapital till sociala investeringar och effektiva lösningar
            på samhällsproblem. En variant av detta är sociala utfallskontrakt,
            en lösning som prövats framgångsrikt i främst Storbritannien och
            USA.
            <ref xml:id="i-En4k8hMq3zqESS95rfLSzV" target="i-DoD6EVJZkojvCV8PxsxgUp">
              [8]
            </ref>
            I sociala utfallskontrakt investerar en extern finansiär pengar
            i ett offentligt socialt projekt för att uppnå definierade mål
            som motsvarar mänskliga och ekonomiska vinster för den offentliga
            parten. Denna modell för att genomföra sociala investeringar är
            utvecklad utifrån internationellt testade modeller för utfallsbaserad
            finansiering.
          </p>
          <p xml:id="i-6LBcJP6NUxLsz9SdNoD5fZ">
            Ett socialt utfallskontrakt börjar med att en offentlig part
            (kommun och region) identifierar ett problem i samhället som de
            vill lösa genom att investera i det identifi­erade området. Förhoppningen
            är att detta ska leda till framtida kostnadsbesparingar för den
            offentliga parten. Steg två är att hitta extern finansiering för
            projektet, vilket görs genom att locka kapital från privata aktörer.
            Således står inte skattebetalarna för inve­steringen. Steg tre
            är sedan att formulera målen och vilka utfall som förväntas för
            att projektet ska anses som lyckat. Utifrån forskning och beprövad
            metodik tas ett åtgärds­program fram för att möta det identifierade
            problemet.
          </p>
          <p xml:id="i-A3USPprmacACxoQXYJBUNc">
            I det sista steget sker en utvärdering för att klargöra om projektet
            skapat sociala för­bättringar och, i så fall, ekonomiska besparingar
            för den offentliga parten. Om utvärder­ingen kan påvisa att kostnaderna
            för området minskat, återbetalas delar eller hela beloppet till
            finansiären. Uppstår långsiktiga vinster kommer också finansiären
            att få avkastning i likhet med de besparingar projektet inbringat
            till den offentliga parten. Tidigare utfalls­kontrakt har exempelvis
            syftat till att minska risken för att barn och ungdomar ska hamna
            hos socialtjänsten eller i fängelse. Även folkhälsoförbättrande
            projekt för att minska pro­blem med astma har genomförts.
          </p>
          <p xml:id="i-XqfS1ULyNvcFVQ2xACQihV">
            Forskningen pekar på vikten av preventiva insatser i tidiga skeenden,
            eftersom det finns tydliga orsakssamband mellan problem i tidig
            ålder och problem senare i livet. Varje år i utanförskap kostar
            stora summor för de, ofta många, myndigheter som är involverade
            i varje människa i utanförskap. Behovet och de positiva offentligfinansiella
            effekterna är därför potentiellt enorma om utfallskontrakten används
            i tid.
            <ref xml:id="i-XHGmsDj5GxQzhjbx19zxEj" target="i-65g42rrHFAi1JazkHBZJTx">
              [9]
            </ref>
          </p>
          <p xml:id="i-UEjttdmFtcjuueiH1Z5KQX">
            Många kommuner använder sig i dag av sociala investeringsfonder
            för att använda riktade pengar till projekt av socialt förbättrande
            karaktär. Lågt räknat har var femte kommun och fyra regioner hittills
            infört sociala investeringsfonder som främst är avsed­da för projekt
            inom skola, socialtjänst och arbetsmarknad – några kommuner fokuserar
            även på folkhälsa och kultur/fritid.
            <ref xml:id="i-QzVwZv69NtSWgWND7zGuiK" target="i-8v8qSiceyGLErmr4GLcJg5">
              [10]
            </ref>
          </p>
          <p xml:id="i-9aP4qw7a1xJSMTAbGMafaX">
            Inom ramen för denna vilja kan en lösning med sociala utfallskontrakt
            både kom­plettera och förbättra kommunens finansiering av dessa
            projekt. Men framväxten av sociala utfallskontrakt har varit svag.
            I Sverige var Norrköpings kommun först med att lansera ett socialt
            utfallskontrakt med en extern finansiär.
            <ref xml:id="i-6CdSRrACu9mDPxcrBqn1gj" target="i-G43uXTqqsyaup9ux96JrsV">
              [11]
            </ref>
            Därefter har två projekt startats 2018 i Botkyrka kommun och
            i Örnsköldsviks kommun med externa leveran­törer, Aino Health
            i Botkyrka, och Previa i Örnsköldsvik.
            <ref xml:id="i-H5mcGixDt42pe9j4CZHyAt" target="i-WgFXjX1AXgqoWvi4C3mz8H">
              [12]
            </ref>
          </p>
          <p xml:id="i-ApPkV3GMcowtJoYJJ5ZXY5">
            Utmaningarna och orsaken till den dåliga framväxten av sociala
            utfallskontrakt ligger dels i bristen på kunskap i användningen
            av sociala investeringsfonder hos de offentliga aktörerna. I en
            undersökning av Sveriges Kommuner och Regioner (SKR) framgår att
            många kommuner efterfrågar stöd och vägledning för utformningen
            av denna typ av projekt. Det kommuner och regioner främst efterfrågar
            är kunskap kring metodik för uppföljning och utvärdering, samt
            metodik för vinst–förlust-kalkyler och sammanställningar av evidensbaserade
            program.
          </p>
          <p xml:id="i-RPAosGiSVSHM2tbysV4y1x">
            Problemet ligger också i att relationen mellan risk och avkastning
            för den externa finansiären ofta är blygsam i den här typen av
            sociala investeringar. Exempelvis be­räknas avkastningen i exemplet
            med Norrköpings kommun bli mellan 5 och 8 procent för den externa
            finansiären, förutsatt att effekterna blir likt beräknat. Samtidigt
            är för­lusten ofta mellan –60 och –100 procent. För att öka förekomsten
            av sociala utfalls­kontrakt behövs därför satsningar för att lösa
            både kunskapsbrist och den bristfälliga viljan att investera.
            Kristdemokraterna anser därför att det bör tas fram en nationell
            strategi för att möta behoven och underlätta framväxten av sociala
            utfallskontrakt samt införas en nationell fond för att höja attraktionen
            i att investera. Vi anslår medel för detta i utgiftsområde 16
            för åren 2022 och 2023.
          </p>
          <head xml:id="i-HddeWbCYnC5ArGr3Y1wsDi" type="h1">
            Sociala brottsförebyggande insatser
          </head>
          <p xml:id="i-N5kkuCRTfjLbvx35TR3jLs">
            För att bekämpa gängkriminaliteten krävs stora satsningar på
            hela rättsväsendet, ökade befogenheter för polisen och insatser
            som gör att fler vittnar. Men för att knäcka gäng­kriminaliteten
            behövs satsningar på det förebyggande arbetet. Därför satsar Kristdemo­kraterna
            på sociala åtgärder. Människor som senare i livet begår brott
            visar ofta upp tidiga varningstecken. De har ofta kontakt med
            socialtjänsten i tidig ålder. De måste fångas upp innan det gått
            för långt och de gått in på brottets bana. Därför behöver socialtjänsten
            stärkas.
          </p>
          <p xml:id="i-MhkB3DFw6WkwJfRUL7BEyD">
            I dag finns dock uppenbara brister. Hög personalomsättning, brist
            på socialsekre­terare och ökad arbetsbelastning är några av områdena
            som socialtjänsten har problem med. Medarbetarna inom socialtjänsten
            behöver bättre stöd och resurser för att kunna utföra sitt arbete
            på bästa sätt. Det krävs också en samlad riktning på arbetet,
            med stöd från nationell nivå, såsom enhetliga modeller och metoder
            för det sociala arbetet med barn och unga, dels för att säkerställa
            att evidensbaserade arbetssätt används, dels för att öka jämlikheten
            i landet. Ett stort fokus bör läggas på att utveckla kompetensen
            om barn med neuropsykiatrisk funktionsnedsättning, för att säkerställa
            rätten till god och likvär­dig vård mellan barn vars svårigheter
            beror på sociala grunder och barn vars svårigheter beror på neuropsykiatriska
            funktionshinder.
          </p>
          <p xml:id="i-DzicbYnRakEM9wUhHz8Yg5">
            Socialtjänsten behöver stärka arbetet med att identifiera barn
            som är i riskzonen och deras familjer så att åtgärder kan sättas
            in i ett tidigt skede. För att kunna bedriva ett effektivt arbete
            i dessa avseenden behöver socialtjänsten finnas tillgänglig dygnet
            runt.
          </p>
          <p xml:id="i-og3Nua7CAmxYxB6M7LqQN">
            Socialtjänsten har det yttersta ansvaret för att den enskilde
            får det stöd och den hjälp som den behöver. Det ligger i varje
            kommuns ansvar att verka för att barn och unga växer upp i trygga
            förhållanden. För att kunna utföra sitt arbete ska socialtjänsten
            även samverka med bland annat hälso- och sjukvården, skolan och
            polisen.
          </p>
          <p xml:id="i-WtYXvtpEB45WetjYruB8Ca">
            Både när det gäller att arbeta mot psykisk ohälsa och kriminalitet
            bland unga ligger ett stort ansvar på socialtjänstens medarbetare.
            Exempelvis påverkar socialtjänsten dom­stolarnas påföljdsval och
            sitter därför på stort inflytande för den unge och för hur sam­hället
            förebygger och motverkar ungdomsbrottslighet. Dock visar studier
            på att social­tjänstens roll i påföljdssystemet för unga många
            gånger leder till godtycke, oförutsäg­barhet och bristande behandling.
            I en nyligen publicerad forskningsrapport pekar socialtjänstens
            medarbetare på en egen bristfällig kompetens i kombination med
            hög arbetsbelastning och bristfällig kompetensutveckling. Det
            ser också väldigt olika ut i olika delar av landet. Forskningen
            i socialt arbete, som har varit eftersatt, bör öka.
          </p>
          <p xml:id="i-PRYP9ys5SaDwFekmY9QwRL">
            Att socialtjänsten fungerar väl och sätter in rätt åtgärder är
            avgörande när det gäller barn som begår brott och barn som riskerar
            att dras in i kriminella miljöer. Därför satsar Kristdemokraterna
            230 miljoner kronor år 2021 och 160 miljoner kronor år 2022 för
            stöd till socialtjänstens arbete med barn och unga. Satsningen
            ska gå till att genomföra kunskapshöjande insatser bland socialtjänstens
            personal och ta fram metodstöd för att säkerställa likvärdighet
            i tillämpningen av lagen. Insatsen för att öka kunskapen ska även
            kunna gå till personer som arbetar med personer med neuropsykiatrisk
            funktions­nedsättning.
          </p>
          <head xml:id="i-23gNEdjRppeiuzeRzY3tpL" type="h2">
            Statligt stöd för samverkan mellan skola, socialtjänst, polis
            och fritid
          </head>
          <p xml:id="i-9gXTA7Lgin2nUDRGWTpZW4">
            SSPF är en samverkansmodell mellan skola, socialkontor, polis
            och fritid. Syftet är att förhindra att barn hamnar i eller fortsätter
            med kriminellt beteende och/eller drogmiss­bruk. Genom att samla
            och samordna resurser kring barn ska vi agera snabbt och skapa
            gemensamma lösningar. Resurser kring barn innebär både barnets
            familj och det pro­fessionella nätverket. Målet är att bryta ett
            negativt mönster.
          </p>
          <p xml:id="i-NQPu96VNzRnrRhs29V3VA4">
            Barn så unga som tio kan idag bli aktuella för insatser om de
            har missbruksproblem och/eller uppvisar ett kriminellt beteende.
            Det handlar om barn som vistas i riskmiljöer där missbruk och
            kriminalitet finns, barn som kommer hem efter att ha varit omhänder­tagna,
            barn för vilka tidigare insatser inte har fungerat och som tidigare
            nämnts barn som uppvisar missbruksproblem eller kriminellt beteende.
          </p>
          <p xml:id="i-6mZ5uFferz36iB5DjCkPgb">
            SSPF finns på flera håll i landet. Arbetet kan se lite olika
            ut, så även resurstilldel­ningen. Vi föreslår därför medel för
            att stimulera SSPF-samverkan på fler platser och att det kan fördjupas
            där det redan är igång. Därför satsar vi 10 miljoner årligen på
            att stärka SSPF-samverkan.
          </p>
          <head xml:id="i-D2TEZYRowM7sxwm8SkUb38" type="h1">
            Föräldrastöd
          </head>
          <p xml:id="i-CY3RjwnFse2N7aAUTjsvdo">
            Politiken ska stödja familjer. Familjen är den grundläggande
            gemenskapen i samhället och därför ska familjebildning och familjesammanhållning
            underlättas och uppmuntras. Familjens integritet ska respekteras
            och föräldraansvaret ska tydliggöras och uppmunt­ras. Även om
            en parrelation ibland inte fungerar är det gemensamma ansvaret
            för barnet livslångt. Familjesituationen har stor betydelse för
            människors välfärd, hälsa och trygg­het. Konflikter i familjen
            påverkar barnens hälsa och därför är det viktigt med förebyg­gande
            åtgärder. Föräldrastödsstrategin från 2009 som Kristdemokraterna
            införde har ersatts av en föräldraskapsstrategi. Det är bra att
            detta viktiga arbete fortsätter. Myndig­heten för familjerätt
            och föräldraskapsstöd (MFoF) har i juli lämnat en intressant del­rapport
            kring strategin. Kristdemokraterna tycker att det finns mycket
            mer som kan göras.
          </p>
          <head xml:id="i-KDKJZEoMgEYrTRe8srXiFL" type="h2">
            Familjecentral och öppen förskola
          </head>
          <p xml:id="i-ETaJtZhBvu9NcT8fQxxYya">
            Familjecentraler är ett kristdemokratiskt initiativ och det är
            glädjande att det startas på allt fler ställen i Sverige. Genom
            familjecentraler blir barn- och familjeperspektivet centralt framför
            verksamhetsperspektiven (Bulling and Berg, 2018). Syftet är att
            arbeta förebyggande bland barn och familjer för att erbjuda en
            mötesplats. Samarbete mellan kommuner och region med personal
            från mödravård, barnavård, öppen förskola och socialtjänst främjar
            en god hälsa och stärker det sociala nätverket runt barn och föräldrar.
          </p>
          <p xml:id="i-DqJXGiFmnVHMi9dnoFRLoU">
            Kristdemokraterna vill se minst en familjecentral och fler öppna
            förskolor i varje kommun. Familjecentralerna erbjuder en mötesplats
            och stärker det sociala nätverket runt barn och föräldrar. Genom
            familjecentralerna ges socialtjänsten en tidig möjlighet att få
            kontakt med utsatta och hjälpbehövande familjer. Familjecentralerna
            skapar värdefulla kontaktnät, och självinitierade och självdrivna
            nätverksgrupper bildas ofta utifrån deltagarnas behov och önskemål.
          </p>
          <p xml:id="i-9f3b7pvj1ggjjst5VvYtP9">
            Samverkan mellan många yrkeskategorier kring barn och barnfamiljer
            förbättrar de olika professionernas förutsättningar att upptäcka
            och tillgodose behov bland barnfamil­jer. I Sörmland är anmälningar
            till socialtjänsten och samverkan med socialtjänsten är mer förekommande
            vid familjecentraler än på barnavårdscentraler (BVC). Likaså erbjuds
            barn vid familjecentraler teambesök med läkare och sjuksköterskor
            i högre grad än vid BVC. Nationella jämförelser har också visat
            att föräldrar får bättre stöd vid familjecentraler än vid BVC
            (Fabian, Sarkadi &amp; Wallby, 2013). En kartläggning gällan­de
            frågan om våld i Sörmland visade att fler barnhälsovårdssjuksköterskor
            som arbetade vid familjecentraler frågade om våld, jämfört med
            barnhälsovårdssjuksköterskor vid BVC (Nimborg, Skålen, 2017).
          </p>
          <p xml:id="i-Ur5NYzDTRQjW1VpotKhvjR">
            Den samverkan som sker naturligt vid familjecentraler innebär
            också att man har större möjlighet att skräddarsy lösningar för
            ett specifikt behov. Personal vid familje­centraler utvecklar
            ett beteende som visar en avancerad samarbetsprocess, teamtänkande
            och samverkande färdigheter (Nylén, 2018). En familjecentral skapar
            också en mötes­plats för familjer i ett bostadsområde. Forskning
            visar att vänner och socialt nätverk är väsentligt för barns hälsa.
            Att barns hälsa hänger samman med hur familjen och då speciellt
            mamman mår vet man också. Genom familjecentralerna byggs en struktur
            för att stärka kända friskfaktorer för de yngre barnen.
          </p>
          <p xml:id="i-VXijv3XLw2x4fVqcmshR2M">
            Forskning visar också på en ökad arbetshälsa hos professionen
            vid familjecentraler (Håkan Sandberg, 1997; H. Sandberg, 2010).
            Samverkan förtydligar yrkesrollerna. En ökad kunskap om respektive
            professions kompetens gör att varje profession gör det de är bäst
            på. Arbetsmiljön förbättras hos respektive verksamhet och det
            är lättare att rekrytera personal till tjänster som det annars
            är svårt att hitta legitimerad personal till. Verksamheten startas
            utifrån ett behov och ur ett underifrånperspektiv.
          </p>
          <p xml:id="i-A4hYY9zaMtbSo2M158X3HC">
            Vi är också mycket positiva till att det finns en öppen förskola
            i anslutning till familjecentralen. Enligt Skolverkets statistik
            ingick 52 procent av de öppna förskolorna (237 stycken) i en familjecentral
            hösten 2019. Det är 4 procentenheter fler än föregående år. Detta
            är mycket positivt. Hösten 2019 fanns det totalt 501 öppna förskoloret
            Det är en ökning med 6 verksamheter jämfört med föregående år.
            <ref xml:id="i-R3abwwzV8RLumz1aFR7PWP" target="i-TsoEeByx46xMMyDeSJ68Jv">
              [13]
            </ref>
            Samtidigt finns det flera orter där öppen förskoleverksamhet
            helt saknas eller inte räcker till för alla barn. Drygt var fjärde
            kommun (72 kommuner) saknar helt öppen förskola, enligt Skolverket.
            Det är vanligast med öppna förskolor i storstadsområden och större
            städer. Det är en oroväck­ande nedmontering av familjestödet i
            en tid då allt fler föräldrar uttrycker behov av stöd. Även om
            det har skett en liten ökning av verksamheter under föregående
            år vill Krist­demokraterna att antalet öppna förskolor ökar ännu
            mer.
          </p>
          <head xml:id="i-SkwjBop3mogufMWZKUuq8E" type="h2">
            Föräldrastöd och föräldrautbildning
          </head>
          <p xml:id="i-AvMC1emn3FdvLJeaM39n8P">
            Föräldrarna är de viktigaste personerna i ett barns liv. Det
            finns situationer då föräldrar upplever svårigheter i sitt föräldraskap
            eller har behov av stöd för att hantera nya situa­tioner. Det
            offentliga ska inte ta över föräldrarnas roll. Däremot ska det
            offentliga erbjuda stöd och hjälp i föräldrarnas viktiga uppgift.
            Stöd till föräldrarna är också ett stöd till barnen.
          </p>
          <p xml:id="i-Kya8t7K2eujtX2FaoRYP26">
            En stor del av dagens föräldrastödinsatser fokuserar på de mindre
            barnen och ny­blivna föräldrar. Detta är en riktig prioritering
            eftersom forskning talar till förmån för tidiga insatser. Samtidigt
            ser vi ökande problem med psykisk ohälsa och oro bland våra tonåringar.
            Även lite större barn och tonåringar är i behov av sina föräldrars
            tid och uppmärksamhet.
          </p>
          <p xml:id="i-7bNnGTH8w94BnfU2diZ7Ah">
            Det finns en efterfrågan bland föräldrar att kunna få prata och
            rådgöra med någon om föräldrarollen och barnets utveckling. I
            en tonårings liv finns många möjligheter till besvikelser. Det
            kan handla om kärlek som tar slut eller att ungdomen inte trivs
            med sig själv eller sin omgivning. Mycket av detta är naturligt
            och inte psykisk ohälsa. Att känna besvikelse, att ibland känna
            sig utanför och att livet är jobbigt i största allmänhet är en
            del av varje människas liv som de allra flesta klarar av antingen
            på egen hand eller genom stöd av sitt närmsta nätverk. Men ibland
            behövs det externt stöd och idag motsvarar det befintliga utbudet
            av stöd inte behovet, särskilt inte vad gäller stödet till föräldrar
            med tonårsbarn.
          </p>
          <p xml:id="i-86ArxgRFGaMwgyWiPC9kqG">
            Kristdemokraterna har därför föreslagit att öka tillgången till
            föräldrautbildning genom att göra det obligatoriskt för kommunerna
            att erbjuda två föräldrastödsprogram under barnets uppväxt: ett
            när barnet är mindre och ett när barnet är i tonåren. När riks­dagen
            antog M/KD-budgeten i december 2018 infördes ett första steg –
            ett obligatorium för alla kommuner att erbjuda föräldrastöd under
            barnens uppväxt, men tyvärr tog nu­varande S/MP-regering och dess
            samarbetspartier C och L bort denna reform innan den hunnit genomföras.
            Kristdemokraterna avsätter därför 176 miljoner kronor per år 2021–2023
            för detta ändamål inom utgiftsområde 9.
          </p>
          <p xml:id="i-QVeixXkCPruVzUktFC1s6h">
            Folkhälsomyndighetens hälsoekonomiska beräkningar visar att det
            är kostnadseffek­tivt att satsa på föräldrastöd. Varje satsad
            krona på strukturerade föräldrastödsprogram ger två kronor tillbaka
            inom ett till två år. Även studier som två nationalekonomer ge­nomfört
            för Idéer för livet visar på de såväl mänskliga som ekonomiska
            fördelarna med att satsa på tidiga insatser, fasta prioriteringar,
            långsiktighet och strukturell samverkan för att barn inte ska
            hamna i utanförskap. Föräldrarna är i detta sammanhang centrala,
            enligt författarna.
          </p>
          <head xml:id="i-EM8HySc4K8Hkdp6dRFbjLn" type="h2">
            Familjerådgivning och familjerådgivningscheckar
          </head>
          <p xml:id="i-VaED1WJmFsyoitK3d9bqBg">
            Kristdemokraterna medverkade under regeringstiden 1991–1994 till
            förstärkt familje­rådgivning och numera är varje kommun skyldig
            att erbjuda familjerådgivning. Sedan 2004 har antalet ärenden
            och besök till familjerådgivningen ökat med 19–21 procent. Under
            2019 pågick totalt drygt 39 000 ärenden, en ökning från 2018,
            <ref xml:id="i-8B3yCbcBBV8hxMmGwE3q1C" target="i-4XDDgCRJnJVBQ9H2UHJBCs">
              [14]
            </ref>
            och ett stort antal barn berördes av dessa ärenden. Nästan hälften
            av samtalen handlade om att lösa pro­blem i parrelationen.
          </p>
          <p xml:id="i-Pbf9zh83tZpJr7sWaiinVK">
            Grundtanken med familjerådgivning är att skapa en verksamhet
            med låga trösklar dit människor med förtroende och i skydd av
            en absolut sekretess kan vända sig med sina mest privata relationsproblem.
            Syftet är att bistå par så att de kan hantera sina konflik­ter,
            problem och krissituationer på sådant sätt att de vill fortsätta
            leva tillsammans. För dem som väljer att separera kan rådgivningen
            vara ett sätt att få hjälp med att hantera konflikter och att
            underlätta samarbete och ett gemensamt föräldraskap även om de
            lever på skilda håll. Det finns svensk forskning och utvärdering
            som visar att familje­rådgivning har en positiv effekt på den
            självrapporterade kvaliteten i parförhållanden.
          </p>
          <p xml:id="i-RJQrzHGtoPzTZDeSqhTK8t">
            Enligt Socialstyrelsen visar studier att familjerådgivningen
            kan bidra till förbättrade parrelationer, ett funktionellt familjeklimat
            samt förbättrad hälsa. Satsningar på familje­rådgivning och föräldrastöd
            är således bra sätt att främja familjestabilitet och att för­bättra
            situationen för barnen. Familjerådgivning och föräldrastöd är
            förebyggande barnavårdsarbete. Kristdemokraterna ser därför mycket
            positivt på att MFoF har inlett en kartläggning av familjerådgivningen
            i syfte att få aktuell kunskap när det gäller stödets tillgänglighet.
          </p>
          <p xml:id="i-JYc3PVjpdSDVHY3B21h8CL">
            Familjerådgivningen fungerar bäst i ett tidigt skede innan alltför
            stora låsningar upp­står. Familjerådgivningen måste därför avdramatiseras
            exempelvis genom att denna möjlighet introduceras på ett tidigt
            stadium. När ett par blir föräldrar för första gången vill vi
            därför att de får en gratischeck till familjerådgivningen som
            de kan nyttja om de vill eller har behov. Tillsammans med denna
            check ska information finnas som beskri­ver vad familjerådgivningen
            kan erbjuda. Vi avsätter 80 miljoner kronor för detta ända­mål
            per år 2021–2023 inom utgiftsområde 9.
          </p>
          <p xml:id="i-CEVo8CT7kzLEVNFC5hrywV">
            Eftersom familjerådgivningen är inriktad på att ge stöd i krissituationer
            är det viktigt att väntetiderna inte får vara alltför långa. Vi
            vill därför införa en familjerådgivnings­peng som ger föräldrarna
            möjlighet att välja mellan privata och kommunala vårdgivare i
            flera kommuner. Valfrihetssystem finns i några kommuner som har
            lett till ökat antal familjerådgivare och således bättre tillgänglighet.
          </p>
          <p xml:id="i-DDVfUPtuzHQRDD2oEWZeSc">
            En annan viktig fråga ur ett tillgänglighetsperspektiv är avgifterna
            till familjerådgiv­ningen. Enligt lagstiftningen får kommunerna
            ta ut avgifter, men de bör läggas på en sådan nivå att de inte
            avhåller enskilda från att vända sig till den kommunala familje­rådgivningen.
            Avgifterna varierar dock starkt mellan olika kommuner från helt
            avgifts­fritt till 500 kronor. Avgiften har sannolikt en inverkan
            på efterfrågan och därmed till­gängligheten, i synnerhet för familjer
            med lägre inkomster. För att sänka trösklarna till familjerådgivningen
            föreslår vi därför att kommunerna maximalt ska ta 300 kronor för
            ett besök hos familjerådgivningen. Det motsvarar en genomsnittlig
            kostnad för t.ex. besök hos en specialistläkare i allmänmedicin
            i Västra Götaland. Frågan bör utredas vidare.
          </p>
          <head xml:id="i-LTk8pqogAAkCZSAJuHj77j" type="h1">
            Familjerättsliga frågor
          </head>
          <p xml:id="i-KLCc78Rp67FSD6EtWy5sqy">
            Det går inte alltid att undvika separationer och skilsmässor
            mellan föräldrar. Det finns förhållanden som inte fungerar, där
            det bästa för alla inblandade parter är att föräldrarna går skilda
            vägar. Men föräldraskapet och ansvaret för barnen kvarstår även
            efter en separation. För barnet är det, i de allra flesta fall,
            det bästa att ha en relation till båda sina föräldrar även om
            de inte lever tillsammans. Forskningen är entydig – vårdnads­tvister
            och svåra konflikter är aldrig gynnsamma för barn. Sett ur barnets
            perspektiv finns det starka skäl för att förebygga eller dämpa
            konflikter mellan separerande eller särlevande föräldrar.
          </p>
          <head xml:id="i-EnGHxXUUBaMPgoZ92Ebb2r" type="h2">
            Faderskapsbekräftelse och gemensam vårdnad före barnets födelse
          </head>
          <p xml:id="i-BxUYme6anPc6vT4RL1PT7y">
            Kristdemokraterna anser att det är angeläget att båda föräldrarna
            är delaktiga i barnets förhållanden och tar ansvar för barnet.
            Gemensam vårdnad spelar en stor roll när det gäller att utöka
            möjligheterna för barn att skapa en relation till båda sina föräldrar
            och att i vid mening främja barnets bästa. I de allra flesta fall
            är gemensam vårdnad ur barnets synvinkel en mycket bra vårdnadsform.
            Detta gäller oavsett om föräldrarna är gifta eller ogifta och
            oavsett om de bor tillsammans eller om de bor isär. Enligt Social­styrelsens
            statistik anmäler också en mycket hög andel av de ogifta föräldrarna
            att de vill ha gemensam vårdnad, även de som lever isär.
          </p>
          <p xml:id="i-A9WPJBW8nN6FKjPHYDn4Lo">
            För gifta föräldrar finns det i dag en faderskapspresumtion –
            mannen förutsätts vara far till barnet. För sammanboende föräldrar
            finns det ett praktiskt hinder för faderskaps­presumtion eftersom
            det inte finns någon helt entydig och för alla synlig markering
            i fråga om att ett samboförhållande föreligger. För föräldrar
            som inte är gifta, kan idag faderskapet bekräftas först efter
            förlossningen, genom att ansöka om gemensam vårdnad genom registrering
            hos Skatteverket eller till socialnämnden.
          </p>
          <p xml:id="i-J6WXdB1LNMH4PhqmsmNgZr">
            Kristdemokraterna föreslår att bekräftelse av faderskapet ska
            kunna ske för ogifta som är överens om det, på samma sätt som
            i dag, men redan under graviditeten vilket även skulle innebära
            att den gemensamma vårdnaden kan registreras innan barnet är fött.
          </p>
          <head xml:id="i-LGHEjhtFiBaYwmVQTAKCXX" type="h2">
            Vikten av samarbetssamtal vid separation
          </head>
          <p xml:id="i-8f7CYUw4HRjRKMNYNXTqwX">
            Vid separation eller skilsmässa är det viktigt att utifrån en
            helhetssyn på barnets situa­tion ge föräldrarna hjälp och stöd
            att fatta beslut som sätter barnets bästa i främsta rummet. Tyvärr
            finns alltför många exempel på att föräldrarnas konflikter går
            ut över barnen. Enligt socialtjänstlagen är kommunerna skyldiga
            att erbjuda de föräldrar som så önskar möjlighet till samarbetssamtal.
            Syftet med samtalen är att underlätta samförstånds­lösningar så
            att föräldrarna kan lösa eventuella tvister utanför domstol samt
            att föräld­rarna ska kunna enas i frågor om barnet och förbättra
            förmågan att samarbeta efter en separation.
          </p>
          <p xml:id="i-QoqDVyKNawPpbuukgpEoMg">
            Till skillnad från familjerådgivningssamtal ligger fokus i samarbetssamtalen
            inte på relationen i sig utan på parterna som föräldrar och på
            barnens situation. Samarbetssam­talen är frivilliga och avgiftsfria
            för föräldrarna. Idag inbegriper dessa samtal, efter ett förtydligande
            från den tidigare alliansregeringen, mer ekonomiska frågor. Behovet
            av information, kunskap och stöd i dessa frågor är stort. Det
            är därför viktigt att de samar­betssamtal om vårdnad, boende och
            umgänge som oftast sker i familjerättens regi även behandlar ekonomiska
            frågor om barnet. Genom att erbjuda alla föräldrar ett samarbets­samtal
            vid separation är det vår övertygelse att fler föräldrar kan få
            hjälp att hitta konstruktiva lösningar och se till barnets bästa
            istället för att ta frågan till domstol.
          </p>
          <head xml:id="i-Mhb267mo6WTGzykDsMmthW" type="h2">
            Lagen om gemensam vårdnad
          </head>
          <p xml:id="i-HYkBvr1V7feuprabd3Q238">
            Barnets bästa ska alltid vara utgångspunkten när det handlar
            om hur vårdnaden ska delas upp mellan föräldrar efter en skilsmässa.
            Rättsförhållandet mellan barn och föräldrar regleras i föräldrabalken.
            De senaste decennierna har regelverket för när föräldrar separerar
            och föräldrarna inte kan komma överens om hur deras barn ska ha
            det genomgått betydande förändringar.
          </p>
          <p xml:id="i-XXJVckLRHDtjWydNy13it7">
            De senaste större ändringarna i vårdnadsreglerna trädde i kraft
            2006. Syftet med ändringarna var framför allt att förstärka barnperspektivet
            i lagstiftningen. De innebar bland annat att betydelsen av barnets
            bästa kommer till klarare uttryck i lagen och att barnets bästa
            ska vara avgörande för alla beslut om vårdnad, boende och umgänge.
            Socialnämnden och domstolen ska vid bedömningen av barnets bästa
            fästa särskild upp­märksamhet vid risken att barnet eller någon
            annan i familjen utsätts för övergrepp eller att barnet olovligen
            förs bort, hålls kvar eller annars far illa. Ändringarna innebar
            även att det har införts en generell skyldighet för domstolen
            att, om det är lämpligt, verka för samförståndslösningar i indispositiva
            tvistemål. Det betyder att domstolen, i mål om vårdnad, boende
            och umgänge, ska verka för att föräldrarna når en samförståndslösning
            som är förenlig med barnets bästa. Domstolen ska också kunna ge
            en medlare i uppdrag att försöka få föräldrarna att nå en samförståndslösning
            till barnets bästa.
          </p>
          <p xml:id="i-52fAEcyoBvVStamNwXSXmR">
            Antalet vårdnadsmål ökade efter 2006 på ett oroväckande sätt
            och en utredning till­sattes för att utvärdera vårdnadsreformen.
            Utredningen, som blev klar 2017, konstate­rade att vårdnadsreformen
            har fallit väl ut och att barnrättsperspektivet hade stärkts.
            Samtidigt föreslogs en hel del förbättringar som Kristdemokraterna
            ställer sig positiva till, bland annat att föräldrar som överväger
            att inleda en tvist om barn först ska vända sig till socialnämnden
            för ett obligatoriskt informationssamtal där man informeras om
            vad en domstolsprocess innebär samt alternativa sätt att lösa
            konflikten. Dessutom före­slås att barnets rätt till relevant
            information och rätt att fritt uttrycka sina åsikter och få dem
            beaktade tydliggörs i föräldrabalken.
          </p>
          <p xml:id="i-AhHeS1xzMHgQ5VVe8qNNEJ">
            Regeringen har dock ännu inte lämnat något förslag med anledning
            av utredningens slutsatser. Utöver utredningens förslag vill Kristdemokraterna
            även att barnens rättig­heter i en vårdnadstvist stärks genom
            rätten till ett juridiskt ombud. Alla yrkesgrupper inom rättsväsendet
            som möter barn ska dessutom utbildas.
          </p>
          <p xml:id="i-NFD9poPh2mccrvLKWiAN5a">
            MFoF har tittat på hur man kan förebygga konflikter mellan föräldrar.
            Bäst är det om man kan samordna insatser från olika aktörer såsom
            kommunal familjerätt, individ- och familjeomsorg, skola och sjukvård.
            Allmänna Barnhuset har bedrivit en försöks­verksamhet med detta
            innehåll som är bra att tillvarata. MFoF har fått i uppdrag att
            analysera kommuners behov av stöd för samverkan i familjerättsliga
            ärenden. Därför har en kartläggning bland landets kommuner påbörjats.
            Uppdraget ska redovisas i mars 2021 och Kristdemokraterna avser
            att noga följa slutsatserna från denna kartläggning.
          </p>
          <p xml:id="i-WiZvEGYeDxn5sdrBLCjnCQ">
            Jämställdhetsmyndigheten har också fått i uppdrag att gå igenom
            domar i mål om vårdnad, boende eller umgänge och kartlägga i vilken
            utsträckning och på vilket sätt uppgifter om våld eller andra
            övergrepp från en förälder beaktas i domarna. Kristdemo­kraterna
            är positiva till detta eftersom det finns uppgifter om hur barn
            tvingas att ha umgänge med förälder där våld eller övergrepp kan
            ha förekommit, vilket i sådant fall är mycket oroväckande.
          </p>
          <head xml:id="i-XbuyPriVnkYHSpyFN36Qaz" type="h2">
            Två vårdnadshavare – inte fler
          </head>
          <p xml:id="i-Mk18taWstFNf3U4RWTyV7i">
            Det förekommer att frågan om att möjliggöra fler vårdnadshavare
            diskuteras. Krist­demokraterna tycker att det är viktigt och bra
            för barnen att ha nära relationer till andra vuxna än sina föräldrar,
            såsom far- och morföräldrar, syskon till föräldrarna eller andra
            närstående. Det är dock inte detsamma som att ha flera vårdnadshavare.
          </p>
          <p xml:id="i-RqNzeo3k62JtkqpbNL2yL7">
            Vårdnadshavare beslutar i frågor som rör barnets personliga förhållanden,
            till exem­pel om barnet ska utredas och behandlas, i vilken skola
            barnet ska gå eller var barnet ska bo. Vårdnadshavarna måste fatta
            viktiga beslut gemensamt. Att ha fler än två vård­nadshavare riskerar
            därför att öka antalet konflikter över olika beslut som ska fattas
            och medföra att barnet därmed inte får sina behov tillgodosedda,
            exempelvis i fråga om sjuk­vårdande behandlingar. Det riskerar
            också att leda till ännu fler svåra vårdnadstvister, som redan
            i dag är ett stort problem som påverkar barns hälsa och utveckling
            negativt. Vi anser därför att barn fortsatt inte ska ha fler än
            två vårdnadshavare. När det gäller lagar och regelverk på familjepolitikens
            område anser Kristdemokraterna att det är barnens behov och rätt
            till sina föräldrar som ska vara utgångspunkten.
          </p>
          <head xml:id="i-NKLNN8jc9bazd2VDdXECpb" type="h1">
            Nationellt kunskapscentrum
          </head>
          <p xml:id="i-ThyeH5uTGWsFV1VpPCNJLP">
            2019 utvärderade Myndigheten för vårdanalys det arbete som bedrivs
            av Preventell, hjälplinjen mot oönskad sexualitet. Utvärderingen
            visar att Anova, ett centrum för forskning, klinisk utredning
            och behandling inom andrologi, sexualmedicin och trans­medicin
            vid Karolinska universitetssjukhuset, som driver bland annat Preventell
            upp­fyller sitt syfte. Myndigheten rekommenderar att ett nationellt
            kunskapscentrum för frågor om oönskad sexualitet och prevention
            av sexuellt våld inrättas. Kristdemokra­terna delar den uppfattningen.
          </p>
          <p xml:id="i-G7jscGoL5xPN9eWY93ijmT">
            De undersökningar som gjorts i den nationella trygghetsundersökningen
            visar på en alarmerande ökning av utsattheten för sexualbrott.
            Mellan 2006 och 2012 låg andelen av svenskarna som utsatts för
            sexualbrott på omkring 1,5 procent. Sedan dess har den ökat till
            6 procent 2018. Ökningen tog fart innan mycket av den mediala
            uppmärksamhet som präglat senare år, med metoo-rörelsen och uppmärksammade
            övergrepp i badhus och på festivaler i Sverige. All ökning kan
            förstås inte härledas till personer med exempelvis tvångsmässig
            sexualitet. Men att komma åt dessa personer innan de begår övergrepp
            vore mycket värdefullt.
          </p>
          <p xml:id="i-5xyWJbULSEKmQCKSghN6Vp">
            2011 genomförde Statens beredning för medicinsk utvärdering en
            studie som drog slutsatsen att ”det finns en stor brist på kunskap
            om effektiva medicinska och psyko­logiska behandlingsmetoder för
            personer som begått sexuella övergrepp mot barn”. Även detta är
            något som hjälplinjen Preventell arbetar med. De som själva är
            oroliga över att de har en oönskad sexualitet måste kunna få hjälp.
            För dem måste tröskeln för att söka hjälp vara låg, så att man
            kan få behandling innan man börjar begå brott. Preventell, som
            är en hjälplinje vid oönskad sexualitet, spelar här en viktig
            roll.
          </p>
          <p xml:id="i-WU2K5asFgRw8ipjspS6KML">
            Men arbetet behöver systematiseras ytterligare. Därför föreslår
            Kristdemokraterna ett nationellt kunskapscentrum för frågor om
            oönskad sexualitet och prevention av sexuellt våld. För detta
            avsätter vi fem miljoner kronor om året.
          </p>
          <head xml:id="i-Q3KBRiXAsAjrrS49oNM9dM" type="h1">
            Personer med funktionsnedsättning
          </head>
          <p xml:id="i-G9pmPnWSawMpbhKNSMs2gd">
            Personer med funktionsnedsättning kan få stöd och service enligt
            lagen om stöd och service till vissa funktionshindrade (LSS) och
            stöd kan också ges utifrån socialtjänst­lagen. Det finns därför
            ett omfattande ansvar hos kommunens socialtjänst rörande stöd
            till personer med funktionsnedsättning, såsom personlig assistans,
            avlösning, hjälp i hemmet, bostad med särskild service, bostadsanpassningsbidrag
            och färdtjänst. Krist­demokraterna vill ha ett samhälle som ser,
            bejakar och inkluderar alla människor. Mer om detta finns i vår
            motion rörande personer med funktionsnedsättning.
          </p>
          <head xml:id="i-D9ZRwnoSfRpt71nd394D1i" type="h1">
            Äldre
          </head>
          <p xml:id="i-Jv6rvp3VXJmw7d78Ef9fYB">
            Ett samhälle där alla kan åldras i trygghet och värdighet är
            ett angeläget mål för Krist­demokraterna. Äldre personer är en
            tillgång för hela samhället. Äldreomsorgen omfattas av socialtjänstens
            breda ansvar. Kommunen har ansvar för att hjälpa äldre att kunna
            bo kvar hemma men även erbjuda anpassade boenden när detta inte
            är möjligt längre. Kommunens hjälp innefattar stödinsatser som
            hemtjänst, ledsagning, äldreboenden och mötesplatser. Mer om Kristdemokraternas
            politik rörande stöd och omsorg till äldre finns att läsa i vår
            äldreomsorgsmotion.
          </p>
          <head xml:id="i-H9pKwppvXU3omerHhKSiwn" type="h1">
            Missbruksproblematik
          </head>
          <p xml:id="i-Ums5SLrnpLFrD8Epfk41vw">
            Kristdemokraterna vill att alla människor ska kunna växa upp
            och leva utan risk att skadas på grund av eget eller andras bruk
            av alkohol, narkotika, doping och tobak eller spelmissbruk (ANDTS).
            Den nuvarande ANDT-strategin löper ut vid årets slut och vi ser
            fram emot att regeringen inom kort kommer presentera en ny strategi
            där Kristdemo­kraterna anser att även spel om pengar ska ingå.
            Kristdemokraternas samlade politik inom området för alkohol, narkotika,
            doping, tobak och spel om pengar återfinns i vår kommittémotion
            om ANDTS.
          </p>
          <head xml:id="i-J7t6qWADtc8cUfjBh3EWRk" type="h2">
            Förebyggande arbete
          </head>
          <p xml:id="i-8szYV1jmWCZyauVqrZ8ayX">
            Kommunen har en viktig roll i det ANDTS-förebyggande arbetet.
            Även om det är glädjande att alkoholkonsumtionen minskar bland
            skolungdomar är det alltjämt viktigt att prioritera det alkoholpreventiva
            arbetet bland unga eftersom de personer som de facto debuterar
            tidigt inte sällan har ett riskbrytande beteende kring alkohol
            och droger samt lider av psykisk ohälsa. Det är också värt att
            notera att äldres alkoholkonsumtion har ökat under de senaste
            åren och därav vikten av att identifiera effektiva insatser för
            att motverka och förebygga riskkonsumtion bland äldre. Likaså
            är det viktigt att arbeta förebyggande kring narkotika, doping
            och spel om pengar.
          </p>
          <p xml:id="i-UygKJ128n63Uq24j7NwNFY">
            Kristdemokraterna ser det civila samhället som en stor resurs
            i det förebyggande folkhälsoarbetet. Så även inom ANDTS-området
            där det civila samhället fyller en viktig uppgift genom att stödja
            personer som själva har missbruksproblematik eller lider av beroendesjukdom
            genom exempelvis vård och behandling men också genom att vara
            till stöd för anhöriga och genom att erbjuda alkohol- och drogfria
            mötesplatser. Det civila samhället har sammantaget en viktig roll
            i att uppfylla delar av målen i ANDTS-strategin men också i det
            förebyggande arbetet riktat exempelvis mot ungdomar som riskerar
            att hamna i kriminella miljöer. Kristdemokraterna avsätter därför
            10 miljoner kronor inom utgiftsområde 9 för att stödja det civila
            samhällets verksamhet inom ANDTS.
          </p>
          <p xml:id="i-QfpLabcuFT7JwvgpmjTXLm">
            Det finns flera ANDT-förebyggande metoder som utvecklats och
            visats vara fram­gångsrika och det är avgörande att de används
            brett över landet. I det arbetet är organi­sationen Stockholm
            förebygger alkohol- och drogproblem (STAD) en viktig aktör. För
            att kunna sprida, implementera och kvalitetssäkra preventiva metoder
            behöver kommu­ner och regioner utbildning och ett nationellt stöd,
            vilket i dag saknas. Kristdemokra­terna vill därför inrätta ett
            nationellt kompetenscentrum utifrån STAD:s organisation med detta
            uppdrag och avsätter 15 miljoner kronor per år 2021–2023 för detta
            ändamål inom utgiftsområde 9.
          </p>
          <head xml:id="i-JZHaPRiA94ww6SSgQ2n211" type="h2">
            Vård och behandling
          </head>
          <p xml:id="i-W3exmWUZGsAjYVEgLX3cCP">
            Idag är det ett delat huvudmannaskap för missbruks- och beroendevården
            och både kommunen och regionen har viktiga uppgifter. Men trots
            insatser för att förbättra sam­verkan mellan de båda huvudmännen
            är det dessvärre många människor som inom dagens organisation
            hamnar mellan stolarna och inte får den hjälp de behöver för att
            komma ur sin missbruksproblematik och beroendesjukdom. Beroende
            är en sjukdom och ska precis som andra sjukdomar behandlas inom
            sjukvården. Kristdemokraterna anser därför att det är angeläget
            att sjukvården får ensamt huvudansvar för missbruks- och beroendevården.
            Detta har Kristdemokraterna drivit i riksdagen och det var gläd­jande
            att en enig riksdag 2019 ställde sig bakom tillkännagivandet att
            det ska vara en huvudman som ansvarar för vård och behandling
            av personer som lider av beroende­sjukdom och annan psykisk ohälsa.
            Kristdemokraterna välkomnar att regeringen nyligen tillsatte Samsjuklighetsutredningen
            utifrån tillkännagivandet.
          </p>
          <p xml:id="i-HpBbrMxD1VZUWz9SVmkkxf">
            Genom att låta regionerna och hälso- och sjukvårdslagen bli styrande
            även inom beroendevården kan tillgängligheten till vård och behandling
            säkras för denna patient­grupp. Samtidigt är det viktigt att tillförsäkra
            att de personer med missbruks- eller be­roendeproblematik som
            är i behov av sociala insatser garanteras det även när den regio­nala
            sjukvården är ensam huvudman för missbruks- och beroendevården.
            Samverkan måste fortsatt ske mellan kommun och region, men när
            det är en aktör som har huvud­ansvaret minskar risken för att
            personer hamnar mellan stolarna och blir utan vård och behandling.
            Det är avgörande med en sammanhållen vårdkedja från tidig upptäckt,
            via vård och behandling, till boende, fritid och arbete. Här har
            kommunens socialtjänst en viktig roll i att säkerställa att det
            sociala stödet utgår från den enskilda personens behov och situation.
            Det är också viktigt att den enskilde är delaktig i planeringen
            av insatserna.
          </p>
          <head xml:id="i-GbJCBKnYTRgAH6gLCxbGX1" type="h1">
            Våld i nära relationer
          </head>
          <p xml:id="i-2poDwtr8m9xjA5aYtZw4ci">
            Det är av stor vikt att kvinnor som utsätts för misshandel, både
            fysiskt och psykiskt, har möjlighet att lämna hemmet och relationen.
            Det är avgörande för att många ska våga, kunna och ta steget ur
            ett negativt förhållande att det finns en säker plats att under
            en tid komma till. En plats som ger fysisk trygghet för kvinnan
            och eventuella barn samtidigt som man får möta både professionell
            hjälp och kvinnor som också utsatts för kvinno­fridsbrott. Vi
            anser att det är bra att regeringen tidigare ökat stödet till
            kvinnojourer (senast 2018) och även i år förstärker arbetet hos
            Socialstyrelsen för att motverka våld i nära relationer. Dock
            finns det även män som utsätts för våld i sin relation och därför
            anser vi att detta stöd även ska användas för att stötta mansjourer.
            Vi vet att antalet kvinnor som utsätt för våld i nära relationer
            är fler än män som utsätts men oaktat detta behövs även mansjourer.
          </p>
          <p xml:id="i-4NmWX9vJ7Bj2MZ92DaVHeV">
            Kristdemokraterna anser att det är viktigt att kunskap om våld
            i nära relationer finns hos de handläggare som är i position att
            genomföra utredningar gällande detta område, för att de ska kunna
            utföras med god kvalitet. Kunskap om olika former av våld och
            dess konsekvenser och att göra riskbedömningar är viktigt enligt
            Socialstyrelsen. Det är glädjande att, som 2019 års resultat visar,
            de flesta av kommunerna uppger att de har genomfört fortbildning
            för handläggare om våld i nära relationer det senaste året. Hela
            95 procent av kommunerna har genomfört utbildning till handläggare
            som utreder våldsutsatta vuxna och 92 procent har genomfört utbildning
            för de handläggare som utreder barn som utsatts för eller bevittnat
            våld. Det är en ökning sedan 2016 med 11 respektive 13 procent.
            <ref xml:id="i-Kpp459qpPqgbL3yPiEt7Dv" target="i-Wr7JB6SFABPPoHkpDg75vN">
              [15]
            </ref>
          </p>
          <head xml:id="i-Ao9Txi7RU1nHwcNmcMdJbe" type="h1">
            Hemlöshet
          </head>
          <p xml:id="i-2fACSodw3npswXYbeNWvH4">
            Bland de ekonomiskt och socialt mest utsatta i vårt samhälle
            finns de hemlösa. Krist­demokraterna arbetade i regeringsställning
            2006–2014 målmedvetet med att stärka kun­skapen om och hjälpinsatserna
            till hemlösa och de som ligger i riskzonen för hemlöshet. Den
            hemlöshetssamordnare som utsågs av alliansregeringen arbetade
            för att främja ett mer aktivt arbete och sprida fungerande metoder
            mot hemlöshet i kommunerna. En slut­sats från arbetet är att alla
            kommuner i vilka det finns hemlöshet bland personer med beroendesjukdom
            bör arbeta utifrån den evidensbaserade modellen ”Bostad först”.
            Mer detaljer om modellen beskrivs nedan. Kristdemokraterna vill
            fortsätta arbetet mot hem­löshet. Tyvärr verkar inte regeringen
            ha samma ambition, för i budgeten för 2021 nämns inte Bostad först
            alls och de pengar som anslagits tidigare har mestadels använts
            till traditionella (ofta icke-fungerande) boendelösningar.
          </p>
          <p xml:id="i-64n6fm48tMnsrp4va281nr">
            Inte minst måste avhysningar av barnfamiljer förebyggas så långt
            det är möjligt. Ytterligare åtgärder är att ställa krav på att
            de allmännyttiga bostadsbolagen avsätter 5 % av all nybyggnation
            för sociala ändamål. Dessa 5 % behöver inte nödvändigtvis erbjudas
            i det nybyggda utan kan med fördel hämtas från det befintliga
            beståndet. Samma krav bör ställas på privata aktörer när de får
            tilldelning av kommunal mark. Detta handlingssätt skulle öka tillgången
            på sociala bostäder vilket idag är en verklig bristvara.
          </p>
          <head xml:id="i-4M622z35MJUurbV8ewiBXn" type="h2">
            Bostad först – evidensbaserat och ekonomiskt effektivt
          </head>
          <p xml:id="i-Df3oC4QeFT4Xch6doAFywb">
            Under lång tid ansågs missbruk som något som handlade om personlig
            moral, eller snarare brist på densamma. Den allmänna uppfattningen
            var att personen med miss­bruksproblem visst kunde sluta, bara
            viljan fanns. Inte sällan var attityden mycket nedlåtande och
            personen fick ofta rådet att skärpa sig och ”uppföra sig som folk”.
          </p>
          <p xml:id="i-C7pBmMxkQLPuHaH4zwF7wj">
            Självklart fick denna attityd påverkan på hur det offentliga,
            i första hand social­tjänsten, såg på personen med missbruk eller
            beroende. Det handlade ofta om att perso­nen skulle genomgå avgiftning
            och sedan bevisa för myndigheterna att man skärpt sig. Genom att
            uppfylla, ”bevisa”, att man klarat sig utan alkohol eller droger
            under en viss tid kunde man få mer handfast hjälp som korttidsboende,
            försöksboende och kommu­nala andrahandskontrakt. Socialförvaltningarna
            har i mångt och mycket blivit bostads­förmedlare istället för
            socialarbetare. Det finns en uppsjö av hinder för en bostadslös
            person att få tillgång till en bostad. Ett exempel är att försörjningsstöd
            inte räknas som inkomst, och detta gäller även vissa kommunala
            bostadsbolag, vilket omöjliggör ett eget boende. Det ställs upp
            regler om att du inte får ha husdjur och inte får använda alkohol/
            droger i någon form. Socialförvaltningen måste stå som hyresvärd
            och i sin tur hyra ut i andra hand. Du kan som boende tvingas
            acceptera att socialförvaltningen har rätt att på eget bevåg ha
            tillträde till lägenheten utan den boendes tillstånd.
          </p>
          <p xml:id="i-AHqigNu6WfiZzxYwjsccTv">
            Utifrån detta synsätt utvecklades den idag allt igenom dominerande
            trappstegsmo­dellen. Den går i korthet ut på att den missbrukande
            ställs inför ett antal olika ”trapp­steg” som vart och ett innehåller
            olika slags krav som måste klaras av innan nästa trappsteg får
            äntras. Väldigt få missbrukande lyckas med alla dessa ”trappsteg”
            utan misslyckas, och då tvingas man att börja om igen. Var och
            en inser att denna modell leder till det ena misslyckandet efter
            det andra – självförtroendet minskar, de sociala relationerna
            försvinner och inte sällan hamnar man i hemlöshet. Trots att erfarenheten
            visar att ytterst få missbrukande får permanent hjälp av denna
            modell så används den gång på gång, år efter år; det kan inte
            vara rimligt.
          </p>
          <p xml:id="i-28JjUPQdwkKB47QhJcAAGT">
            Idag har vi en annan syn på missbruk. Vi vet att det är en beroendesjukdom
            och inte en svaghet i personligheten. Vi vet att en person med
            beroendesjukdom behöver kvalifi­cerad hjälp under lång tid, men
            vi vet också att en trygg social situation medverkar till bättre
            resultat.
          </p>
          <p xml:id="i-v2MJPSTBGn4jgB3p1JGYH">
            Det är här den evidensbaserade metoden ”Bostad först” kommer
            in i bilden. Ett arbetssätt som tar sin utgångspunkt i att det
            första, och ibland enda, en hemlös behöver är ett eget boende,
            en plats att kalla sitt hem. Egentligen är det självklart att
            om man är bostadslös så är det svårt att klara livet på ett bra
            sätt. Allt vardagligt blir plötsligt stora bekymmer. Var ska jag
            bo i natt? Var ska jag sköta min personliga hygien? Var ska jag
            träffa mina barn? Vart ska min post skickas? Bostad först är precis
            vad namnet säger – man måste börja med bostaden och sedan erbjuda
            den hjälp den boende vill ha och är mottaglig för. De krav som
            ställs är desamma som för alla hyresgäster: betala hyran, sköt
            lägenheten och stör inte dina grannar.
          </p>
          <p xml:id="i-Fc3faP3i73s4eze9ozmHFG">
            Bostad först-modellen används i dag i många länder. Gemensamt
            är att 8 av 10 som fått en lägenhet klarar av att bo kvar i den
            långsiktigt, betalar hyran, sköter lägenheten och stör inte grannarna.
            Detta är ett resultat som aldrig nås i den traditionella trappmo­dellen,
            där endast ett fåtal kommer så långt som till en egen lägenhet.
          </p>
          <p xml:id="i-Y8W6FhqaKQqHGASdTguiqY">
            Bostad först är inte en lösning på alla problem, men däremot
            för många en förut­sättning för att lyckas bli frisk från sin
            beroendesjukdom. Den som får ett Bostad först-boende tenderar
            att minska sitt missbruk, får lättare att behålla sociala relationer
            och blir mer villig att erkänna sina problem och mer motiverad
            att genomgå behandling. Likaså bidrar den egna bostaden till att
            kontakter med barn, släktingar och vänner underlättas och kan
            återupptas, vilket leder till en stabilare social situation.
          </p>
          <p xml:id="i-TKcqeqik1k1FDpcYWMso3V">
            Genom att personen med missbruk eller beroendesjukdom förutom
            lägenhet också erbjuds stöd och hjälp utifrån sina behov så kan
            många återgå till ett liv som är mindre präglat av beroendesjukdomen.
          </p>
          <p xml:id="i-SDeyaBFNdCCR4K2xzBnYnU">
            Utöver det rent mänskliga finns det även en ekonomisk sida som
            klart talar till Bostad försts fördel. I jämförelser med trappstegsmodellen
            blir kostnaden för en person i Bostad först mellan 100 000 och
            200 000 kr lägre per person och år.
            <ref xml:id="i-4y3pbFBUqwKRY2q3UNkWsv" target="i-DtWbYNuo5J4CDpxGorLSn4">
              [16]
            </ref>
            Detta skulle leda till en betydande minskning av samhälleliga
            kostnader.
          </p>
          <p xml:id="i-KSDbDU7kACjF9pzrUCBj3f">
            Kristdemokraterna har lyckats få stöd för vårt förslag om inrättandet
            av en nationell expertgrupp för att vidareutveckla metoden Bostad
            först och bistå kommunerna i deras arbete med att införa Bostad
            först. Detta tillkännagavs regeringen den 10 juni i år. Expertgruppen
            ska också stödja kommunerna i deras arbete med metoden, som tar
            sin utgångspunkt i att det första och ibland enda en hemlös person
            behöver är ett eget boende.
          </p>
          <p xml:id="i-V3QvUDPsgCmpQDxWBMqpcw">
            Kristdemokraterna avsätter 200 miljoner kronor per år 2021–2023
            för att införa Bostad först i hela landet. Fördelningen av dessa
            pengar sker genom att kommuner som inför nya Bostad först-boenden
            efter den 1 januari 2021 kan ansöka om 100 000 kronor för varje
            tillfört boende, vilket motsvarar 1,5–2 års hyra. Vi föreslår
            också att Social­styrelsen ges i uppdrag att utarbeta regler för
            hur Bostad först ska vara den primära insatsen för hemlösa/bostadslösa
            personer med samtidig beroendesjukdom.
          </p>
        </div>
        <div xml:id="i-FMncjkvCjQY9XrLZ5XLHRa" type="signatureBlock">
          <list xml:id="i-P6hhDyTe9Lz6wsxK6vnRKc">
            <item xml:id="i-9KLZ4DtwNFtuqPyc8hZBZV" type="signature">
              Michael Anefur (KD)
            </item>
            <item xml:id="i-TqyLziEshEE1kpJ1EAbM4r" type="signature">
              Acko Ankarberg Johansson (KD)
            </item>
            <item xml:id="i-6ivAixuvezKpZ4Jfc5QPt8" type="signature">
              Pia Steensland (KD)
            </item>
            <item xml:id="i-5rQEjDdr7GacaACiekue42" type="signature">
              Gudrun Brunegård (KD)
            </item>
            <item xml:id="i-8gMtJcEkPgQyHdYT5mLNJD" type="signature">
              Roland Utbult (KD)
            </item>
          </list>
        </div>
        <div xml:id="i-UG33ixBGJGeCZWFNKuxeRK" type="motNotes">
          <noteGrp xml:id="i-9FSGYmzG8e9hqxJDfUZvzk">
            <note xml:id="i-FdCaW66ooDdN9bnF26zbXp">
              [1] Enkät öppna jämförelser socialtjänst, kommunundersökning,
              2016–2020, Socialstyrelsen.
            </note>
            <note xml:id="i-SC5CZwtDsq3sSw1VKBJqRu">
              [2] Öppna jämförelser 2019 – social barn- och ungdomsvård, Socialstyrelsen,
              2019.
            </note>
            <note xml:id="i-EfFRsDYpVQipS94wEPAN22">
              [3] Barns och ungas rörelsemönster, Folkhälsomyndigheten, 2019.
            </note>
            <note xml:id="i-MqsSGbdNJcSsX57NLiGxRh">
              [4] Friendsrappporten 2020, Friends.
            </note>
            <note xml:id="i-a1LfueVZFQF3nrhCDFk9N">
              [5] Godkänd eller icke godkänd – en studie om hur erfarenheter
              av mobbning, skolk och socialt umgänge inverkar på elevers skolprestationer,
              Örebro universitet, 2017.
            </note>
            <note xml:id="i-UJBiq9XHEbY3JZrvJz6VNx">
              [6] Sociala barn- och ungdomsvården, Inspektionen för vård och
              omsorg, februari 2020.
            </note>
            <note xml:id="i-QLMScK17vvbkiC1Bqqqhht">
              [7] Motion 2019/20:3509 av Acko Ankarberg Johansson m.fl. (KD).
            </note>
            <note xml:id="i-DoD6EVJZkojvCV8PxsxgUp">
              [8] Nilsson, Wadeskog, Hök, Sanandaji N: Utanförskapets pris.
              Studentlitteratur.
            </note>
            <note xml:id="i-65g42rrHFAi1JazkHBZJTx">
              [9] Heckman och Carneiro: Human Capital Policy, 2003.
            </note>
            <note xml:id="i-8v8qSiceyGLErmr4GLcJg5">
              [10] Lars Hultkrantz: Sociala investeringsfonder i Sverige –
              fakta och lärdomar. SNS förlag, 2015.
            </note>
            <note xml:id="i-G43uXTqqsyaup9ux96JrsV">
              [11] Norrköpings kommun, Leksell Social Ventures, SKL Uppdrag
              Psykisk Hälsa och Health Navigator: https://www.norrkoping.se/organisation/ekonomi/norrkopings-sociala-investeringsfond.html.
            </note>
            <note xml:id="i-WgFXjX1AXgqoWvi4C3mz8H">
              [12] https://www.uppdragpsykiskhalsa.se/forebygga-och-forkorta-sjukskrivningar/tidiga-insatser-for-minskad-sjukskrivning/sa-funkar-sociala-utfallskontrakt/.
            </note>
            <note xml:id="i-TsoEeByx46xMMyDeSJ68Jv">
              [13] Öppen förskola – Statistik över annan pedagogisk verksamhet
              2019, Skolverket.
            </note>
            <note xml:id="i-4XDDgCRJnJVBQ9H2UHJBCs">
              [14] Statistik om familjerådgivning, Myndigheten för familjerätt
              och föräldraskapsstöd, 2019.
            </note>
            <note xml:id="i-Wr7JB6SFABPPoHkpDg75vN">
              [15] Öppna jämförelser 2019. Våld i nära relationer, Socialstyrelsen
              2019.
            </note>
            <note xml:id="i-DtWbYNuo5J4CDpxGorLSn4">
              [16] Boverkets rapport Vad kostar Bostad Först 2015
            </note>
          </noteGrp>
        </div>
      </div>
    </body>
  </text>
</TEI>
