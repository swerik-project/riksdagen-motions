<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-JuU-02599">
  <teiHeader>
    <fileDesc>
      <titleStmt>
        <title>Stoppa mäns våld mot kvinnor – konkreta åtgärder</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:2599 av Nooshi Dadgostar m.fl. (V)</title>
          <idno type="rdwebb">H9022599</idno>
          <rs type="number">2599</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H9022599/text</ref>
          <ref type="dokument_url_html">http://data.riksdagen.se/dokument/H9022599</ref>
          <ref type="dokumentstatus_url_xml">http://data.riksdagen.se/dokumentstatus/H9022599</ref>
          <ref type="docx">http://data.riksdagen.se/fil/70CB6AB1-84A6-43D9-BCB4-D2691AF2EEF4</ref>
          <ref type="pdf">http://data.riksdagen.se/fil/621B5438-FD51-433B-ACA7-5AA003C4FBE8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Ff3JYSPUpoyaRCzDQ7NKPH" type="signed"/>
        <correspContext corresp="i-Ff3JYSPUpoyaRCzDQ7NKPH">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-PAfMpaW8KP2UfRTBpXARTc"/>
        </correspContext>
        <correspAction xml:id="i-EDh39wzWtyTXjjSWbYRb2G" type="submitted">
          <date when="2021-10-04"/>
          <time when="10:27:30"/>
        </correspAction>
        <correspAction xml:id="i-BxDqiE1M2JnE3GFcMeBGHM" type="reviewed">
          <date when="2021-10-04"/>
          <time when="17:39:36"/>
        </correspAction>
        <correspAction xml:id="i-K8DyAiTZkiCFE6iW9ssZez" type="referred">
          <date when="2021-10-14"/>
        </correspAction>
        <correspAction xml:id="i-Ku4Zx6csG9FPGdrfTHo6nq" type="assigned">
          <date when="2022-10-06"/>
          <time when="12:38:32"/>
        </correspAction>
        <correspContext corresp="i-Ku4Zx6csG9FPGdrfTHo6nq">
          <ref type="assignedTo">Justitieutskottet</ref>
        </correspContext>
        <correspAction xml:id="i-2FNaWq3upeFx676rbgX2fB" type="behandlas_i"/>
        <correspContext corresp="i-2FNaWq3upeFx676rbgX2fB">
          <ref type="uppgift">2021/22:JuU8</ref>
          <ref type="ref_dok_id">H901JuU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU8</ref>
          <ref type="ref_dok_titel">Skärpta straff för våld och andra kränkningar i nära relationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7gUR3eA99RfXkWaWorDPns" type="behandlas_i"/>
        <correspContext corresp="i-7gUR3eA99RfXkWaWorDPns">
          <ref type="uppgift">2021/22:UbU15</ref>
          <ref type="ref_dok_id">H901UbU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU15</ref>
          <ref type="ref_dok_titel">Grundläggande om utbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MibWouLKvvjDGQi4jmKrQ8" type="behandlas_i"/>
        <correspContext corresp="i-MibWouLKvvjDGQi4jmKrQ8">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6hsXwkMkwfRKNv1FimrvGr" type="behandlas_i"/>
        <correspContext corresp="i-6hsXwkMkwfRKNv1FimrvGr">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CZzHpdoYw3jA9xAqNpiBic" type="behandlas_i"/>
        <correspContext corresp="i-CZzHpdoYw3jA9xAqNpiBic">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AgQSiJ64azyMjahQASynR" type="behandlas_i"/>
        <correspContext corresp="i-AgQSiJ64azyMjahQASynR">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:2599 av Nooshi Dadgostar m.fl.
          (V) Stoppa mäns våld mot kvinnor – konkreta åtgärder
        </div>
      </div>
      <div type="motBody">
        <div xml:id="i-9huvQfQxAgpKpLRzkQqGz3" type="TOC">
          <head xml:id="i-Q2JTcCJoK3Gdeq4jxrgnpg">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Mäns våld mot kvinnor
            </item>
            <item style="indent-level: 2">
              3.1 Akut hjälplinje, 115, för kvinnor utsatta för mäns våld
            </item>
            <item style="indent-level: 2">
              3.2 Förundersökningarna i ärenden om mäns våld mot kvinnor och
              barn
            </item>
            <item style="indent-level: 2">
              3.3 Översyn av livsvillkoren för kvinnor med skyddad identitet
            </item>
            <item style="indent-level: 2">
              3.4 Se över möjligheterna till kontaktförbud
            </item>
            <item style="indent-level: 2">
              3.5 Otrohet får inte vara förmildrande omständighet
            </item>
            <item style="indent-level: 2">
              3.6 Topsning av misstänkta gärningsmän vid sexköp
            </item>
            <item style="indent-level: 1">
              4 Handlingsplan mot sexualiserat våld
            </item>
            <item style="indent-level: 1">
              5 Feministiskt självförsvar och problematisering av maskulinitetsnormer
            </item>
            <item style="indent-level: 1">
              6 Psykisk misshandel i nära relationer
            </item>
            <item style="indent-level: 2">
              6.1 Fridskränkningsbrotten
            </item>
            <item style="indent-level: 2">
              6.2 Utred coercive control – kontrollerande eller tvingande beteende
            </item>
            <item style="indent-level: 2">
              6.3 En förändring av våldtäktsbestämmelsen
            </item>
            <item style="indent-level: 2">
              6.4 Hatbrott på grund av kön
            </item>
            <item style="indent-level: 2">
              6.5 Trygghetsteam för våldsutsatta kvinnor
            </item>
            <item style="indent-level: 2">
              6.6 ”Sluta slå!” – uppsökande verksamhet för våldsamma män
            </item>
            <item style="indent-level: 2">
              6.7 Stärkt brottsskadeersättning för kvinnor utsatta för mäns
              våld
            </item>
          </list>
        </div>
        <div type="motProposal" subtype="förslag">
          <head xml:id="i-6PyqDCahvdv3UymF9oSoDw">
            2 Förslag till riksdagsbeslut
          </head>
          <list style="ol">
            <item xml:id="i-49hbHbFNZTYYEtnqhYqGHg">
              Riksdagen ställer sig bakom det som anförs i motionen om att
              regeringen bör ge Polismyndigheten i uppdrag att inrätta en akut
              hjälplinje, 115, för kvinnor utsatta för mäns våld och tillkännager
              detta för regeringen.
            </item>
            <item xml:id="i-QjZJiL9tUYBEmu5wf1aDqw">
              Riksdagen ställer sig bakom det som anförs i motionen om att
              regeringen bör ge Brottsförebyggande rådet i uppdrag att göra
              en bred översyn av hur polis och åklagare bedriver förundersökningar
              i ärenden om mäns våld mot kvinnor, våld mot barn och sexualbrott
              liksom när barn bevittnat våld, i syfte att åtgärda eventuella
              brister och tillkännager detta för regeringen.
            </item>
            <item xml:id="i-Jk2ZjotPKVAYBCdAG1ASCa">
              Riksdagen ställer sig bakom det som anförs i motionen om att
              regeringen bör göra en översyn av livsvillkoren för de kvinnor
              och barn som lever med skyddade personuppgifter i syfte att förbättra
              deras situation och tillkännager detta för regeringen.
            </item>
            <item xml:id="i-6ia8tnXYVPbpahVKaCdHR7">
              Riksdagen ställer sig bakom det som anförs i motionen om att
              regeringen bör ta initiativ till en översyn av tillämpningen av
              lagen (1988:688) om kontaktförbud i ärenden om utsatta kvinnor
              och barn och vid behov återkomma med förslag till åtgärder och
              tillkännager detta för regeringen.
            </item>
            <item xml:id="i-6bAdXR1vArPQLxz7y5n8w1">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att se över lagen
              (1988:688) om kontaktförbud särskilt utifrån utsatta kvinnors
              och barns skyddsbehov och tillkännager detta för regeringen.
            </item>
            <item xml:id="i-PNdi35PZvkMpvRfKgiKJSb">
              Riksdagen ställer sig bakom det som anförs i motionen om att
              regeringen bör tillsätta en utredning av 29 kap. 3 § 1 brottsbalken
              om uppenbart kränkande beteende i syfte att klargöra att otrohet
              inte får beaktas som förmildrande omständighet vid domstolens
              bedömning av straffvärdet och tillkännager detta för regeringen.
            </item>
            <item xml:id="i-SX8CBN5LqyvgS1gww7dzX6">
              Riksdagen ställer sig bakom det som anförs i motionen om att
              regeringen, i samband med att minimistraffet för köp av sexuell
              tjänst höjs från böter till fängelse, bör ge Polismyndigheten
              i uppdrag att verka för att alla gärningspersoner som är misstänkta
              för köp av sexuell tjänst ska topsas och tillkännager detta för
              regeringen.
            </item>
            <item xml:id="i-L8eLb16YfG97VdCw4a3qpe">
              Riksdagen ställer sig bakom det som anförs i motionen om att
              regeringen bör ta initiativ till en nationell handlingsplan mot
              sexualiserat våld och tillkännager detta för regeringen.
            </item>
            <item xml:id="i-Jj6mogSMiEUrvwcRMaBd9c">
              Riksdagen ställer sig bakom det som anförs i motionen om att
              regeringen bör ta initiativ till att alla flickor från årskurs
              7 ska erbjudas feministiskt självförsvar och tillkännager detta
              för regeringen.
            </item>
            <item xml:id="i-KNM1Wygk4cyuy3JwvBxVNR">
              Riksdagen ställer sig bakom det som anförs i motionen om att
              regeringen bör tillsätta en utredning som ser över möjligheten
              att göra psykiskt våld i form av kontrollerande eller tvingande
              beteende tydligt straffbart och tillkännager detta för regeringen.
            </item>
            <item xml:id="i-8Qnjcd4vmCcNycryxQ5wnf">
              Riksdagen ställer sig bakom det som anförs i motionen om att
              regeringen bör tillsätta en utredning av våldtäktsparagrafen,
              6 kap. 1 § brottsbalken, i syfte att det av lagtexten ska framgå
              om brottet begåtts av en man mot en kvinna eller om det varit
              en annan konstellation mellan gärningsperson och offer, utifrån
              att det huvudsakligen är män som våldtar främst kvinnor, och detta
              tillkännager riksdagen för regeringen.
            </item>
            <item xml:id="i-UFzsjR6sx2vJq2cGYmGYFe">
              Riksdagen ställer sig bakom det som anförs i motionen om att
              regeringen bör återkomma till riksdagen med ett lagförslag som
              innebär att straffskärpningsgrunden 29 kap. 2 § 7 brottsbalken
              kompletteras med kön och tillkännager detta för regeringen.
            </item>
            <item xml:id="i-WvSPkA4J827H8NbZpMEdYB">
              Riksdagen ställer sig bakom det som anförs i motionen om att
              regeringen bör ta initiativ till en utveckling av lokala trygghetsteam
              i syfte att stärka skyddet för kvinnor som utsatts för mäns våld,
              och detta tillkännager riksdagen för regeringen.
            </item>
            <item xml:id="i-4GfyCB9uNzNBfu9DJ54iG6">
              Riksdagen ställer sig bakom det som anförs i motionen om att
              regeringen bör ta initiativ till en utveckling av ett ”Sluta slå”-program
              baserat på Domestic Violence Intervention (DVI) i syfte att skydda
              utsatta kvinnor och barn mot våldsamma män och tillkännager detta
              för regeringen.
            </item>
            <item xml:id="i-7TeKbNueB8vH5G89knj4Qj">
              Riksdagen ställer sig bakom det som anförs i motionen om att
              regeringen bör tillsätta en utredning angående ytterligare brottsskadeersättning
              avseende ekonomiska konsekvenser för personer som blivit utsatta
              för sexuellt och fysiskt våld, och detta tillkännager riksdagen
              för regeringen.
            </item>
          </list>
        </div>
        <div type="motContent">
          <head xml:id="i-CKidSHxKAaqWrf6fb5UeD5" type="h1">
            3 Mäns våld mot kvinnor
          </head>
          <p xml:id="i-5sohqe3LXy5KyoeJChuzP6">
            Mäns våld mot kvinnor är ett mycket allvarligt samhällsproblem
            som berör många människors liv och vardag. Det är ett våld som
            pågår mitt ibland oss. Ett våld som vi sällan märker därför att
            såväl förövaren som offret anstränger sig för att dölja det. Våldet
            kan ta sig olika uttryck och ha delvis olika motiv, som det hedersrelaterade
            våldet och förtrycket, vilket vi mer specifikt återkommer till
            i samband med den proposition som väntas i höst om hedersbrott.
            Brottsstatistiken visar att de kvinnor som utsätts för vålds­brott
            ofta är bekanta med eller har en nära relation till den som utpekas
            som gärnings­man. Var fjärde kvinna har någon gång i sitt liv
            utsatts för brott i en nära relation. De har blivit utsatta för
            systematiska kränkningar och förödmjukelser, inskränkningar av
            sin frihet, hot, trakasserier, misshandel och/eller sexualbrott.
            Kvinnor utsätts oftare än män för grovt, upprepat och kontrollerande
            våld från en partner. I jämförelse med män är det också vanligare
            att kvinnor utsätts för sexuellt våld i nära relationer. Även
            i sam­könade par kan det förekomma våld. Det våld som hbtqi-personer
            utsätts för i nära relationer osynliggörs dock ofta och uppmärksammas
            inte i samma utsträckning som andra former av våld i nära relationer.
            Mäns våld mot kvinnor definieras av Världshälso­organisationen
            (WHO) som ett utbrett folkhälsoproblem och en kränkning av de
            mänskliga rättigheterna.
          </p>
          <p xml:id="i-RFHUbbP7RSrSKYUYyV2adG">
            Coronapandemin har medfört att mäns våld mot kvinnor ökat. Orsakerna
            är flera, t.ex. isolering och ekonomiska påfrestningar. År 2020
            anmäldes 16 461 misshandelsfall mot en kvinna i en närstående
            relation jämfört med 14 261 anmälningar 2019. Det inne­bär en
            ökning på 15,4 procent mellan åren 2019 och 2020. Även kvinnojourerna
            vittnar om ett ökat antal kvinnor som söker skydd och stöd hos
            dem.
          </p>
          <p xml:id="i-4mgJAKrQ2soWpyY91mCdtR">
            Det finns en rad olika undersökningar som visar på varierande
            siffror när det gäller mörkertalet för kvinnor som utsatts för
            mäns våld. Till exempel anmäls uppskattningsvis bara runt 10–20
            procent av alla sexualbrott i Sverige (Nationella trygghetsundersökningen,
            NTU). En undersökning från 2014 gjord av European Union Agency
            for Fundamental Rights (Violence against women: an EU-wide survey.
            Results at a glance) visar att 28 procent av kvinnorna i Sverige
            har utsatts för fysiskt eller sexuellt våld av en nuvarande eller
            tidigare partner men att bara 17 procent av kvinnorna polisanmält
            det allvarligaste våld de utsatts för av sin partner eller tidigare
            partner. Inte minst de vittnesmål som framkom under metoo-upproret
            visar att mörkertalet är stort.
          </p>
          <p xml:id="i-HoueYV2eRA1qiBPQ5qU2jn">
            Det sexualiserade våldet, eller det könsbaserade våldet, är en
            samlingsbeteckning på de varierande former av våld som män riktar
            mot kvinnor just för att de är kvinnor. Det är strukturellt och
            systematiskt. Samtidigt är det godtyckligt och oberäkneligt, det
            kan slå till när som helst, var som helst och mot vilken kvinna
            som helst, något som metoo-rörelsen med all tydlighet visade.
            Ibland är förövaren mannen i en nära relation eller en kollega,
            ibland tillhör han familjen eller vänkretsen och andra gånger
            är han en helt främmande man eller, än värre, flera okända män.
            Det sexualiserade våldet är direkt eller indirekt en del av alla
            kvinnors vardag. Flera undersökningar visar att flickor och kvinnor
            medvetet eller omedvetet anpassar sitt liv på olika sätt p.g.a.
            rädsla för att utsättas för våldtäkt och sexuella trakasserier.
            I sin vardag agerar kvinnor utifrån en förståelse av våldsnärvaro,
            dvs. ett underliggande hot om våld mot sin integritet och sina
            kroppar, och förhåller sig därmed till den potentiella risken
            att råka ut för våld. På så sätt påverkar och begränsar våldet
            alla kvinnors liv i olika utsträckning och skapar en otrygghet
            som begränsar varje kvinnas frihet och handlingsutrymme. Kvinnor
            har inga frizoner. Det får även som konsekvens att alla män lätt
            upplevs som potentiella förövare då det i varje given situation
            är omöjligt för en kvinna att i förväg veta vem som är ofarlig
            och vem som vill en illa. Det handlar inte om att kollektivt skuldbelägga
            alla män utan om att våga se den verklighet som råder och förstå
            kvinnors motiverade kollektiva rädsla.
          </p>
          <p xml:id="i-DDdcvwGrpabtjb3FK3KCTh">
            Alla former av våld ska polisanmälas, varje polisanmälan ska
            bemötas med kompe­tens från rättsväsendet. Vänsterpartiet har
            länge lyft frågor om att målsägandebiträden oftare och snabbare
            ska förmedlas till brottsoffer, att också övrigt brottsofferstöd
            behöver stärkas och att kompetensen i rättsväsendet om mäns våld
            mot kvinnor måste utvecklas. Vissa mäns förakt och hat mot kvinnor
            manifesteras genom såväl våld i nära relationer och våldtäkter
            som köp av sexuella tjänster, koppleri och människohandel. Den
            yttersta manifestationen av våldet är när kvinnor misshandlas
            till döds, s.k. femicid. Det finns fortfarande ett genomgående
            problem inom hela rättskedjan när det gäller hanteringen av det
            sexualiserade våldet. Från polisens upptagning av anmälan, beslut
            om kontaktförbud för den våldsamme mannen, säkrande av teknisk
            bevisning och åklagarens utredning till tingsrättens dom. Omedvetna
            fördomar och strukturer gör att kvinnors utsatthet inte tas på
            allvar och synen på kvinnor som brottsoffer gör att ärenden läggs
            på hög i polisens interna prioritering, att förundersökningar
            läggs ned och att domare ställer orimliga krav på brottsoffrets
            beteende för en fällande dom. Alla delar av rättskedjan behöver
            kompetensutvecklas så att lagstiftningen används så som den är
            tänkt. Vänsterpartiet satsar därför 30 miljoner kronor i vår budgetmotion
            för 2022 på ett femicidpaket för polis, åklagare och domare i
            syfte att mäns våld mot kvinnor, sexköp och människohandel för
            sexuella ändamål ska hanteras med ökad våldskompetens, rättssäkerhet
            och seriositet i hela rättskedjan. Kompetensutvecklingen ska också
            inkludera hanteringen av det nya barnfridsbrottet (barn som bevittnat
            brott, som ofta handlar om mäns våld) och möjligheterna att genomföra
            bra barnförhör.
          </p>
          <p xml:id="i-N49n5XW7XonkYYrYxnib7R">
            I denna motion väljer vi främst att fokusera på förslag om rättsväsendets
            hantering av våldet. Vänsterpartiet lägger i andra motioner fram
            fler förslag som syftar till att stärka jämställdheten, att minska
            mäns våld mot kvinnor och att stödja dem som blivit utsatta för
            våldet. Läs mer om vår politik avseende mäns våld mot kvinnor
            i motion 2021/22:2591. I motion 2021/22:455 skriver vi om våra
            åtgärder för brottsoffer.
          </p>
          <head xml:id="i-QfGMJUyYXx1Gj9TiqAjhyW" type="h2">
            3.1 Akut hjälplinje, 115, för kvinnor utsatta för mäns våld
          </head>
          <p xml:id="i-SmpCPJ9WkrJiHj3sJuJMDW">
            Kvinnofridslinjen, Sveriges nationella stödtelefon för våldsutsatta
            kvinnor, drivs av Nationellt centrum för kvinnofrid (NCK). Den
            är bemannad av socionomer och sjuk­sköterskor med kunskap om våld.
            Uppdraget är att lyssna, ge professionellt stöd och informera
            om lokala resurser. Akuta samtal hänvisas dock till 112. Vi vill
            inrätta en särskild akut hjälplinje för kvinnor som utsätts för
            mäns våld. För akut hjälp med specialkompetens ska kvinnor kunna
            ringa 115. Vi föreslår att denna akuta linje ska drivas av Polismyndigheten
            och bemannas av främst poliser, men även socionomer och sjuksköterskor
            som alla har särskild kompetens i att hantera mäns våld mot kvinnor
            samt göra adekvata och akuta riskbedömningar. Vänsterpartiet satsar
            20 miljoner kronor på en akut hjälplinje i vår budgetmotion för
            2022.
          </p>
          <p xml:id="i-GanmjUSbyuBUxEWNFQBXmQ">
            Regeringen bör ge Polismyndigheten i uppdrag att inrätta en akut
            hjälplinje, 115, för kvinnor utsatta för mäns våld. Detta bör
            riksdagen ställa sig bakom och ge regeringen till känna.
          </p>
          <head xml:id="i-VFNpB3vA1tkUUdsCL4CmRS" type="h2">
            3.2 Förundersökningarna i ärenden om mäns våld mot kvinnor och
            barn
          </head>
          <p xml:id="i-YS9rYFV6pS8ZZ2Czu64ZHG">
            Att förundersökningen bedrivs på ett välorganiserat och kompetent
            sätt är ofta avgörande för om ett brott ska leda till fällande
            dom eller inte. Det handlar både om det inledande polisarbetet
            med att höra målsäganden och misstänkt gärningsman och om att
            säkra bevis på den brottsplats som ofta är hemmet, liksom åklagarens
            vidare utredning för att eventuellt kunna väcka åtal. När det
            gäller våld i nära relationer ska även polisen göra en hot- och
            riskbedömning för att se vilka former av skydd den utsatta kvinnan
            behöver, t.ex. kontakt med en kvinnojour eller kontaktförbud.
            Vänsterpartiet har under många år återkommande lyft frågor om
            utbildning och kompetensutveckling av bl.a. poliser och åklagare
            när det gäller det sexualiserade våldet.
          </p>
          <p xml:id="i-Uz7YNT7N2JruRuxchm63YJ">
            En granskning
            <ref target="i-8EGf9dAHcaSfSSzpwgEwyD">
              [1]
            </ref>
            av polisens och åklagarens handläggning av våldsbrott i nära
            relatio­ner och sexualbrott mot vuxna visar att en låg andel av
            de inledande förhören filmas och få brottsplatser dokumenteras
            med foto eller film. Skador eller frånvaron av skador på den misstänkte
            dokumenteras sällan. Vidare används tvångsmedel i förhållandevis
            låg utsträckning och, i förekommande fall, under kort tid. Framställan
            om målsägande­biträde görs förhållandevis sällan och sent i utredningen.
            Vidare har få utredningar lett fram till att åtal väckts. För
            att säkerställa kvaliteten och enhetligheten i utredningar har
            polis och åklagare sedan länge och återkommande tagit fram ett
            gemensamt metodstöd. De åklagarkammare och polisområden som i
            högre utsträckning arbetar efter det nu aktuella metodstödet ”Ett
            utvecklat bästa arbetssätt” har enligt rapporten en högre lagföringsandel
            över tid.
          </p>
          <p xml:id="i-Ty8SuGBb7kcjJqL1voRNZ7">
            Granskningen visar också att stöd och uttalat intresse från åklagarkammar-
            och polisledning för brottstyperna och kvaliteten i utredningsresultatet
            är av avgörande betydelse. Att polis- och åklagarkammarledning
            gör samma prioriteringar, tillskjuter resurser och har en bra
            samverkan är nödvändigt för att nå goda lagföringsresultat.
          </p>
          <p xml:id="i-MGGstH6dExqpnt4ra9gjvn">
            När det gäller brott som begås mot barns liv, hälsa, frihet eller
            frid och som kan ge fängelse i mer än sex månader gäller särskilda
            krav på en skyndsam utredning enligt 2 a § förundersökningskungörelsen.
            Om det finns ett barnahus på orten håller polisen förhören där
            om det är möjligt. I annat fall hålls förhören i för barn särskilt
            anpassade förhörsrum hos polisen. Förhör med barn ska hållas av
            särskilt utbildad förhörsledare. Förhör med barn under 15 år dokumenteras
            på video för att barnet inte ska behöva närvara och lämna sin
            berättelse vid en rättegång. I stället spelas förhören upp för
            rätten. Tidigare undersökningar av polisens och åklagares hantering
            av förundersökningar där barn blivit utsatta för våld och övergrepp
            lyfter fram en rad brister, t.ex. när det gäller att hålla den
            lagstadgade tidsfristen.
            <ref target="i-NHhK4eueRuM9c9NMt7mxuu">
              [2]
            </ref>
            Barnens utsatthet som brottsoffer är nu än mer angelägen att
            beakta efter att det blivit brottsligt att låta barn bevittna
            våld.
          </p>
          <p xml:id="i-YYBJSzhHTUGhoD8tkUJSmQ">
            Vänsterpartiet anser att det är dags att göra en bred och genomgripande
            översyn av hur polis och åklagare arbetar med förundersökningar
            i ärenden där kvinnor och barn utsatts för våld i nära relationer
            och/eller sexuella övergrepp liksom när barn bevittnat våld. Syftet
            med denna genomlysning bör vara att ta fram åtgärder för att komma
            till rätta med de brister som översynen visar på.
          </p>
          <p xml:id="i-VgvJ1Qut9Bpo8j6ofXNfXw">
            Läs mer om våra förslag för barn som blivit utsatta för eller
            bevittnat våld i motionen Upprättelse för brottsoffer (2021/22:455).
          </p>
          <p xml:id="i-3qrJyRWdWBrvsHAvTSxyGk">
            Regeringen bör ge Brottsförebyggande rådet i uppdrag att göra
            en bred översyn av hur polis och åklagare bedriver förundersökningar
            i ärenden om mäns våld mot kvinnor, våld mot barn och sexualbrott
            liksom när barn bevittnat våld, i syfte att åtgärda eventu­ella
            brister. Detta bör riksdagen ställa sig bakom och ge regeringen
            till känna.
          </p>
          <head xml:id="i-XDK7X2XLty3g4AoCviGFcn" type="h2">
            3.3 Översyn av livsvillkoren för kvinnor med skyddad identitet
          </head>
          <p xml:id="i-QAuV8Cyyed4NPnLz6d8kGx">
            Många av de problem som drabbar våldsutsatta kvinnor och barn
            är komplexa. Detta gäller särskilt för de kvinnor och barn som
            tvingas leva under skyddad identitet. Inte sällan uppstår en rad
            problem i vardagslivet för dessa kvinnor som måste fly från när­stående
            män. Det kan handla om att kvinnan ofta får förseningsavgifter
            då räkningarna kommer till hennes adress för sent eftersom posten
            vidarebefordras via Skatteverket. Det kan vara problem med att
            ha bank-id för att bankerna inte kan hantera kvinnornas personuppgifter
            på ett tillfredsställande sätt och därmed inte garanterar deras
            säkerhet. Redan att använda kreditkort kan innebära risk att ”avslöjas”.
            För att få teckna hem­försäkring kräver försäkringsbolagen att
            kvinnan uppger sin faktiska adress, alltså inte sin kvarskrivningsadress
            som ju är ett skattekontor. Kvinnor med skyddad identitet tar
            alltså risken att lämna ut sin fysiska adress om de skaffar hemförsäkring,
            vilket Skatte­verket avråder ifrån. Detta är bara några exempel
            på problem; fler tillkommer om kvinnan har barn tillsammans med
            den våldsamme mannen. Vi vill ha därför en översyn av livsvillkoren
            för de kvinnor och barn som lever med skyddade personuppgifter
            i syfte att förbättra deras situation.
          </p>
          <p xml:id="i-KakmhWkkFx6hwn988C4tAh">
            Regeringen bör göra en översyn av livsvillkoren för de kvinnor
            och barn som lever med skyddade personuppgifter i syfte att förbättra
            deras situation. Detta bör riksdagen ställa sig bakom och ge regeringen
            till känna.
          </p>
          <head xml:id="i-B9Pr2iCDw96J2wjTTZK7Jd" type="h2">
            3.4 Se över möjligheterna till kontaktförbud
          </head>
          <p xml:id="i-5nctaWk4LvtYHWeWxpAwbT">
            Enligt lag (1988:688) om kontaktförbud får förbud meddelas för
            en person att besöka eller på annat sätt ta kontakt med en annan
            person eller att följa efter denna person. Kontaktförbud får meddelas
            om det p.g.a. särskilda omständigheter finns risk för att den
            mot vilken förbudet avses gälla kommer att begå brott mot, förfölja
            eller på annat sätt allvarligt trakassera den som förbudet avses
            skydda. Kontaktförbud kan meddelas avseende gemensam bostad. Vidare
            kan ett kontaktförbud utvidgas till ett förbud att uppehålla sig
            i närheten av en annan persons bostad eller arbetsplats eller
            annat ställe där den personen brukar vistas, s.k. utvidgat kontaktförbud.
            Ett beslut om utvidgat kontaktförbud ska förenas med villkor om
            elektronisk övervakning, om den mot vilken förbudet gäller har
            överträtt ett tidigare kontaktförbud och det inte finns särskilda
            skäl mot det. Den som har överträtt ett utvidgat kontaktförbud
            får meddelas förbud att uppe­hålla sig inom ett ännu större område,
            s.k. särskilt utvidgat kontaktförbud. Förbudet får omfatta ett
            eller flera områden i anslutning till sådana platser där den andra
            personen har sin bostad eller arbetsplats eller annars brukar
            vistas. Ett beslut om särskilt utvidgat kontaktförbud ska förenas
            med villkor om elektronisk övervakning, om det inte finns särskilda
            skäl mot det. Den som bryter mot ett kontaktförbud med villkor
            om elektro­nisk övervakning döms för överträdelse av kontaktförbud
            med elektronisk övervakning till fängelse i högst två år. Den
            som i övrigt bryter mot ett kontaktförbud döms för överträdelse
            av kontaktförbud till böter eller fängelse i högst ett år.
          </p>
          <p xml:id="i-WG9FM4c1SyVz9UcE7fEBpD">
            Reglerna om kontaktförbud är särskilt relevanta när det gäller
            män som utövat eller riskerar att utöva våld mot närstående kvinnor.
            Dessvärre har bestämmelserna inte alltid tillämpats som tänkt,
            vilket medfört att skyddet för utsatta kvinnor och barn fortsatt
            brister. Även om lagen inte ställer något krav på att den som
            omfattas av kontaktförbud tidigare har dömts för brott, så tolkas
            lagen ofta så. Riksorganisationen för tjejjourer och kvinnojourer
            i Sverige (Roks) skriver t.ex. i sitt remissvar på utredningen
            inför den senaste ändringen av lagen om kontakförbud
            <ref target="i-YPXPgqjknqPbSiJXtTdr98">
              [3]
            </ref>
            att tidigare brott tvärtom är en förutsätt­ning för att få ett
            kontaktförbud beviljat. Roks anser att lagen förlorat sitt preventiva
            syfte, dvs. att förhindra att något brott alls begås. Det är Roks
            uppfattning att om en kvinna ansöker om kontaktförbud måste myndigheterna
            ta ansökan på största allvar. Om fler kvinnor som ansökt hade
            fått kontaktförbud beviljat, så hade t.o.m. mord kunnat förhindras.
            Roks har även synpunkter på bestämmelsen om kontaktförbud för
            gemensam bostad. De beklagar att integritetskränkningen för mannen
            i praktiken har fått gå före kvinnors och barns säkerhet. Vänsterpartiet
            instämmer i det beklagandet.
          </p>
          <p xml:id="i-3SXbfmSiBAzmTWSUp8PNaw">
            Utredningen SOU 2020:57 Ett särskilt hedersbrott har bl.a. sett
            över frågan om utvidgat kontaktförbud med elektronisk övervakning
            ska kunna meddelas som en förstahandsåtgärd. Vidare har utredningen
            sett över straffskalan för överträdelse av kontaktförbud och om
            det geografiska området vid särskilt utvidgat kontaktförbud ska
            ändras. Sammantaget gör utredningen bedömningen att bestämmelsen
            om särskilt utvidgat kontaktförbud inte bör ändras med avseende
            på det geografiska området. Utredningen anför bl.a. att kontaktförbudet
            skulle bli för omfattande om det gällde en hel kommun och därmed
            strida mot det allmänna proportionalitetskravet i straffrätten.
            Kommuner är också olika stora, vilket enligt utredningen är skäl
            för att inte knyta ett kontaktförbud till kommunbegreppet (SOU
            2020:57 s. 275). Vidare kommer utredningen fram till att det inte
            bör införas en möjlighet att meddela ett interimistiskt kontaktförbud,
            dvs. ett tillfälligt kontaktförbud som gäller temporärt under
            handläggningstiden. Unizon (riksförbund för kvinnojourer, tjejjourer
            och ungdomsjourer) har kritiserat detta i sitt remissvar på utredningen
            och poängterar att möjligheten till ett interimistiskt kontakt­förbud
            skulle stärka skyddet för utsatta kvinnor och barn.
          </p>
          <p xml:id="i-uUYYApmZnt3iujcXNB42D">
            Regeringen har i prop. 2020/21:217 Skärpta straff för våld och
            andra kränkningar i nära relationer föreslagit vissa förändringar
            av reglerna om kontaktförbud. Ett beslut om utvidgat kontaktförbud
            ska enligt förslaget kunna förenas med villkor om elektronisk
            övervakning även om den mot vilken förbudet gäller inte tidigare
            har överträtt ett kontaktförbud. Vidare föreslår regeringen att
            straffskalan för överträdelse av kontakt­förbud utan elektronisk
            övervakning skärps så att böter tas bort ur straffskalan. Straffet
            blir då fängelse i högst ett år. Förslaget innebär även att det
            ska bli lättare att meddela kontaktförbud avseende gemensam bostad,
            vilket är ytterst viktigt för utsatta kvinnor och barn. Vidare
            föreslår regeringen att det s.k. väsentlighetskravet för att meddela
            särskilt utvidgat kontaktförbud ska tas bort. Vänsterpartiet är
            positivt till dessa förslag. Dock bedömer regeringen att bestämmelsen
            om särskilt utvidgat kontaktförbud inte bör ändras i fråga om
            geografiskt område eller omfattning, vilket vi anser är en stor
            brist. Regeringens förslag som syftar till att utsatta kvinnor
            inte ska behöva lämna sin bostad riskerar därigenom att leda till
            att kvinnan i praktiken inte kan röra sig fritt i närområdet.
            Kombinationen av ett kontaktförbud avseende den gemensamma bostaden
            och ett kontaktförbud som gäller för ett större geografiskt område
            än i dag skulle avsevärt stärka skyddet för utsatta kvinnor och
            barn.
          </p>
          <p xml:id="i-H5GbkfbW6GagnwjnyMf2fT">
            Vänsterpartiet anser att det är djupt otillfredsställande att
            bra bestämmelser, som syftar till att stärka trygghet och säkerhet
            för utsatta kvinnor och barn och att förhindra allvarlig brottslighet,
            inte tillämpas som det är tänkt. De fall där kvinnor dödats av
            närstående män under våren 2021 visar tydligt på behovet av en
            användning av kontakt­förbud i preventivt syfte. Vänsterpartiet
            anser att utredningen SOU 2020:57 inte utrett frågan om kontaktförbud
            i förhållande till kvinnors och barns skydd från våldsutövande
            män tillräckligt ordentligt. Vi saknar t.ex. en genomgång av hur
            reglerna om kontakt­förbud tillämpas i praktiken. Vi vill även
            se över bestämmelsen om ett särskilt utvidgat kontaktförbud. Vi
            är särskilt oroade över att barn sällan tycks få skydd av kontakt­förbud.
            Det är inte rimligt att utsatta kvinnor och barn får sin frihet
            begränsad och får leva i ständig ovisshet om de ska stöta ihop
            med en våldsam man eller inte. Vi vill därför att det ska bli
            möjligt att redan vid första beslutet om ett utvidgat kontaktförbud
            förbjuda en person att vistas inom ett större område, t.ex. en
            kommun, en del av en kommun eller en stadsdel i en större stad.
            Även frågan om ett interimistiskt kontakt­förbud bör ses över
            av den nya utredningen.
          </p>
          <p xml:id="i-YHEtZjCxF8CoTVgzmer8pd">
            Regeringen bör ta initiativ till en översyn av tillämpningen
            av lag (1988:688) om kontaktförbud i ärenden om utsatta kvinnor
            och barn och vid behov återkomma med förslag till åtgärder. Detta
            bör riksdagen ställa sig bakom och ge regeringen till känna.
          </p>
          <p xml:id="i-JAdvKkbdBcGwCLGvcJAGvb">
            Regeringen bör tillsätta en utredning i syfte att se över lag
            (1988:688) om kontakt­förbud särskilt utifrån utsatta kvinnors
            och barns skyddsbehov. Detta bör riksdagen ställa sig bakom och
            ge regeringen till känna.
          </p>
          <head xml:id="i-CCgSoq223bXsu8QfNNuhjP" type="h2">
            3.5 Otrohet får inte vara förmildrande omständighet
          </head>
          <p xml:id="i-G6ZRp6R2K6sCuVhFYjUbLY">
            I 29 kap. 3 § brottsbalken (BrB) finns en bestämmelse om s.k.
            strafflindringsgrunder. Enligt första punkten ska det särskilt
            beaktas om ett brott föranletts av någon annans uppenbart kränkande
            beteende vid bedömningen av straffvärdet. Genom en lagändring
            2010
            <ref target="i-JtP4rWRqfEwyKTkuVTbhrE">
              [4]
            </ref>
            ändrades bestämmelsen. Syftet med regeringens förslag var att
            både försvårande och förmildrande omständigheter skulle ges ett
            ökat genomslag vid straffvärdebedöm­ningen av brott i allmänhet.
            Första punkten i bestämmelsen ändrades, så att brottet i stället
            för att ha föranletts av någon annans grovt kränkande beteende
            anges det i stället att beteendet ska ha varit uppenbart kränkande.
          </p>
          <p xml:id="i-CPWe661Jfvvig1qUurgj54">
            Regeringen menade att en provokation bör kunna beaktas även när
            den varit av mindre styrka än vad som tidigare förutsatts. Enligt
            regeringen måste det dock krävas att beteendet objektivt sett
            utgjort en provokation (s. 29 prop. 2009/10:147).
          </p>
          <p xml:id="i-H2MG8jgiYYYq3ptw2KH6m7">
            Dessvärre har ändringen 2010 medfört att målsägandens otrohet
            mot den tilltalade kommit att beaktas som förmildrande omständighet
            i fall rörande t.ex. misshandel. Fall där misshandel har föregåtts
            av otrohet eller omoraliskt beteende från brottsoffret har även
            historiskt sett behandlats mildare. Men i och med lagändringen
            2010 har det blivit tydligt i lagstiftningen att även provokationer
            av mindre styrka omfattas av den aktuella strafflindringsgrunden.
            Studentuppsatsen ”Otrohet som förmildrande omständighet” innehåller
            en genomgång av rättspraxis på området.
            <ref target="i-RnpLd8HCd6QzGUBp3gYrwi">
              [5]
            </ref>
          </p>
          <p xml:id="i-QrMJXYMR9hmadtBEDe1yAe">
            Vänsterpartiet anser att det är orimligt att målsägandens otrohet
            eller i övrigt omoraliska beteende ska kunna ges juridisk relevans
            och ligga till grund för straff­lindring. Det finns dock andra
            sammanhang där kränkande beteende bör kunna beaktas vid bedömningen
            av straffvärdet. Det kan t.ex. handla om ett fall där den tilltalade
            tidigare blivit misshandlad och sedan misshandlar sin förövare.
            Det kan dock, enligt vår mening, inte antas vara lagstiftarens
            mening att otrohet ska kunna beaktas som förmildrande omständighet.
          </p>
          <p xml:id="i-4GUKfwZHHuLbB84FH8pifu">
            Regeringen bör tillsätta en utredning av 29 kap 3 § 1 p. brottsbalken
            om uppenbart kränkande beteende i syfte att klargöra att otrohet
            inte får beaktas som förmildrande omständighet vid domstolens
            bedömning av straffvärdet. Detta bör riksdagen ställa sig bakom
            och ge regeringen till känna.
          </p>
          <head xml:id="i-MzgQxCsXG6pr914fGUET6Z" type="h2">
            3.6 Topsning av misstänkta gärningsmän vid sexköp
          </head>
          <p xml:id="i-NiHucAc5DB7MCDY8TQofpM">
            Det finns tre olika register för DNA-profiler i Sverige: spårregistret,
            utredningsregistret och DNA-registret. Nationellt forensiskt centrum
            (NFC) administrerar dessa register.
          </p>
          <p xml:id="i-XbL2LXD7fJxPGQfLRpE2z8">
            Sedan 1 januari 2006 får alla som är skäligen misstänkta för
            brott som kan ge fängelse provtas genom s.k. topsning och registreras.
            Om polisen bedömer att påföljden kommer att stanna vid böter ska
            inget kroppsbesiktningsbeslut om topsning fattas. Ju fler tops­ningar
            polisen utför, desto större möjlighet finns det att koppla gärningspersoner
            till DNA-profiler från brottsplatsspår i hela landet. Vid ett
            förhör i Region Stockholm 2019 topsade polisen den misstänkte
            gärningspersonen och körde sedan DNA-profilen mot polisens spårregister.
            Det blev träff i ett ouppklarat och nedlagt våldtäktsärende från
            2011. Efter sju år kunde polisen återuppta ärendet som sedan ledde
            till åtal.
          </p>
          <p xml:id="i-29GJ57krMfeJwFjqJcQyWx">
            I dag är minimistraffet för köp av sexuell tjänst böter och maxstraffet
            fängelse i ett år. Trots att fängelse finns i straffskalan har
            Justitieombudsmannen uttalat kritik mot att polisen i Göteborg
            DNA-testar alla misstänkta sexköpare för att kunna matcha dem
            mot äldre brott. Vänsterpartiet föreslog redan 2019 att böter
            ska tas bort ur straffskalan vid sexköp (se mot. 2019/20:109 och
            mot. 2020/21:395). I ett tilläggsdirektiv från regeringen till
            2020 års sexualbrottsutredning (Ju 2020:02) beslutades det i juli
            2020 att uppdraget till utredningen skulle utvidgas till att föreslå
            förändringar i straffskalan för köp av sexuell tjänst som innebär
            att minimistraffet höjs från böter till fängelse. Utredningen
            SOU 2021:43 som presenterades av regeringen i juni 2021 lämnar
            ett sådant förslag, vilket är mycket positivt. I samband med att
            vårt förslag blir verklighet anser vi att åtgärder bör vidtas
            för att polisen ska topsa alla misstänkta sexköpare.
          </p>
          <p xml:id="i-DuY2GVebDeTRabodfq9Jjv">
            Regeringen bör, i samband med att minimistraffet för köp av sexuell
            tjänst höjs från böter till fängelse, ge Polismyndigheten i uppdrag
            att verka för att alla gärningspersoner som är misstänkta för
            köp av sexuell tjänst ska topsas. Detta bör riksdagen ställa sig
            bakom och ge regeringen till känna.
          </p>
          <head xml:id="i-ModvJdmGF5yGDxPFWtU9to" type="h1">
            4 Handlingsplan mot sexualiserat våld
          </head>
          <p xml:id="i-NfCm6HZCd36WtQPZC32ETF">
            Genom metoo-rörelsen har ljuset riktats mot både det sexualiserade
            våld som kvinnor och tjejer utsätts för världen över och de bakomliggande
            maktstrukturer som gjort att våldet kunnat fortgå. Mäns hat mot
            kvinnor manifesteras såväl genom våld i nära relationer och våldtäkter
            som genom köp av sexuella tjänster. Det sexualiserade våldet är
            fortfarande ett av de största hoten mot kvinnors hälsa och hinder
            för att nå en jämställd värld. Sexualiserat våld är en sammanfattande
            benämning på olika former av fysiskt, psykiskt och sexuellt våld
            på både individ- och strukturnivå som har sitt ursprung i patriarkatet
            och mäns traditionella dominans och makt över kvinnor. Trots att
            Sverige är ett av världens mest jämställda länder är det sexualiserade
            våldet ett stort samhälls­problem. Antalet fall av dödligt våld
            mot kvinnor där offret och förövaren var eller hade varit i en
            parrelation uppgick till 13 fall år 2020. Tusentals kvinnor och
            barn söker skydd på landets kvinno- och brottsofferjourer varje
            år för att undkomma en våldsam man. Våldet präglar dagligen kvinnors
            liv och överallt är kvinnors rättigheter ständigt hotade. I Sverige
            och internationellt. Mäns våld mot kvinnor existerar inte i ett
            vakuum, utan våldet är det yttersta uttrycket för ett ojämställt
            samhälle. Det sexualiserade våldet är strukturellt och systematiskt
            och samtidigt godtyckligt och oberäkneligt – det kan slå till
            när som helst, var som helst och mot vem som helst, så länge du
            är kvinna. Ibland är förövaren mannen i en nära relation, ibland
            familjen och andra gånger en helt främmande man eller flera okända
            män. Det sexualiserade våldet är direkt eller indirekt en del
            av alla kvinnors vardag. Flera undersökningar visar att flickor
            och kvinnor medvetet eller omedvetet anpassar sitt liv på olika
            sätt p.g.a. rädsla för våld och kränkningar.
          </p>
          <p xml:id="i-Br1fbbkrGD3LVJndnoUrzc">
            Det är mot denna bakgrund vi måste prata om mansrollen. Om de
            förväntningar, strukturer och föreställningar om maskulinitet
            som dagens män omgärdas av och som kommande generationer fostras
            in i. Vilken lagstiftning vi har är viktigt, men det räcker inte
            med att bara ändra lagstiftningen för att bättre kunna lagföra
            dem som hotar, hatar eller sprider integritetskänsligt material
            på nätet. Vi måste också se hur maskulinitets­normer och hur maskulinitet,
            makt och våld hänger ihop och hur de stereotypa köns­rollerna
            påverkar mäns beteenden och syn på framför allt kvinnor och hbtq-personer
            för att sedan kunna vidta åtgärder för förändring och slutligen
            uppnå ett samhälle fritt från sexualiserat våld. Vi anser även
            att sexistisk och könsdiskriminerande reklam bör förbjudas.
          </p>
          <p xml:id="i-QXViHDhpteWVLP8qx8rP2Z">
            För att minska antalet sexualbrott måste en rad åtgärder på flera
            områden vidtas. Det handlar både om att arbeta förebyggande med
            unga människors, i synnerhet killars, värderingar, t.ex. i skolan,
            och om att ge rättsväsendet rätt förutsättningar för att beivra
            de sexualbrott som begås så att fler utsatta vågar anmäla. Vänsterpartiets
            fokus är att genomföra åtgärder som kan förebygga sexualbrott,
            underlätta och förbättra villkoren för de personer som utsätts
            för sexualbrott samt förbättra och göra rättsprocessen mer rättssäker.
            Vid sidan om en ändrad lagstiftning arbetar vi därför för att
            motverka att stereotypa könsroller reproduceras. Det förebyggande
            och våldspreventiva arbetet behöver utvecklas och stärkas. Dessutom
            behöver det psykosociala stödet till dem som blivit utsatta för
            sexuellt våld förbättras.
          </p>
          <p xml:id="i-DWSh5zQTpcWdJevdT5T7dn">
            Alla måste gå i skolan och därför är det viktigt att skolorna
            tar tag i det förebyg­gande och åtgärdande arbetet mot sexuella
            trakasserier och sexuellt våld. Skolan, och även förskolan, har
            en viktig uppgift i att bryta dessa destruktiva könsnormer, något
            som också ligger i deras uppdrag. Dessvärre visar det sig att
            förskolan och skolan snarare konserverar gamla könsrollsmönster.
          </p>
          <p xml:id="i-SnVfRSrJBiBPHSfVREGE8u">
            Metoo-uppropen som gjordes hösten 2017 visar på bristerna i dagens
            arbete. Många olika personer som är verksamma inom skolområdet
            vittnar om att sexuella trakasserier är normaliserade. Vänsterpartiet
            ser ett behov av att prioritera det arbetet och inte inkludera
            det enbart i värdegrundsarbetet som en kränkning bland många.
          </p>
          <p xml:id="i-zWSJLjJPNHG4Kp5oKd3xV">
            Vänsterpartiet drev i förhandlingarna med regeringen om vårändringsbudgeten
            2018 igenom en satsning för att utveckla sex- och samlevnadsundervisningen
            och arbetet mot kränkande behandling i skolan genom kompetensutvecklingsinsatser.
            Dessa insatser bör följas upp regelbundet. Skolinspektionen bör
            få i uppdrag att regelbundet följa upp skolornas arbete mot sexuella
            trakasserier. Vi vill även öka genuskompetensen och stärka jämställdhetsarbetet
            inom förskolan och skolan eftersom grunden för de föreställningar
            om kön och sexualitet m.m. som präglar vårt samhälle etableras
            redan i mycket tidig ålder.
          </p>
          <p xml:id="i-HQkZ2YWpLXP4vdHc5w7z7p">
            För att tjejer och kvinnor ska våga polisanmäla sexuella övergrepp
            behöver polis och rättsväsende hantera anmälningar på ett bra
            sätt (se även Brårapport 2019:9 Våldtäkt från anmälan till dom).
            Det kan låta som en självklarhet att en tjej/kvinna som anmäler
            ett övergrepp ska bemötas empatiskt och respektfullt, men så är
            det tyvärr inte alltid, vilket Brårapporten visar. Alla anställda
            inom rättsväsendet måste därför få fortbildning och kompetens
            i bemötandefrågor, men även i hur ett förhör med en misstänkt
            gärnings­man som bara hävdar att hon samtyckte till att ha sex
            ska drivas framåt.
          </p>
          <p xml:id="i-C4DcRoEKNk86GoG586E6Ui">
            En utvärdering av den nya samtyckeslagen visar att lagändringarna
            fått positiva effekter genom en rad åtal och domar för handlingar
            som inte hade varit straffbara med den äldre lagstiftningen (se
            Brårapport 2020:6 Den nya samtyckeslagen i praktiken). Förhoppningsvis
            leder detta till att fler utsatta tjejer och kvinnor vågar anmäla
            och att ännu fler gärningsmän kan dömas. Det finns dock fortfarande
            ett genomgående problem inom hela rättskedjan när det gäller hanteringen
            av det sexualiserade våldet. Från polisens upptagning av anmälan,
            säkrande av teknisk bevisning och åklagarens utredning till tingsrättens
            dom. Omedvetna fördomar och strukturer som inte tar kvinnors utsatthet
            på allvar och synen på kvinnor som brottsoffer gör att ärenden
            läggs på hög i polisens interna prioritering, att förundersökningar
            läggs ned och att domare ställer orimliga krav på brottsoffrets
            beteende för en fällande dom.
          </p>
          <p xml:id="i-3yTp9vomezUqNazHrhQzda">
            Kunskap om våld i vissa yrkesgrupper kan vara helt avgörande
            för att förhindra brott och framför allt för att rädda liv. Vi
            har länge efterlyst och drivit på för att det på grundutbildningarna
            för de yrken där studenterna i sitt framtida yrkesliv kommer att
            möta våldsutövare och våldsutsatta ska ingå obligatorisk utbildning
            om genuskunskap och sexualiserat våld m.m. Vi i Vänsterpartiet
            är därför mycket glada och stolta över att vi under tidigare mandatperiod
            gemensamt med regeringen kommit överens om att avsätta pengar
            i budgeten för att finansiera införandet av obligatoriska moment
            om mäns våld mot kvinnor och våld i nära relationer i utbildningar
            till yrken som innebär möten med våldsutsatta kvinnor och barn.
            I augusti 2017 beslutade regeringen att ändra examensbeskrivningarna
            i högskoleförordningen för en rad utbildningar för att göra kunskap
            om mäns våld mot kvinnor och våld i nära relationer obligatorisk.
          </p>
          <p xml:id="i-8MKvwGEGfDyzwLtU86whCh">
            De program som berörs är de som utbildar studenter till fysioterapeut,
            jurist, läkare, psykolog, sjuksköterska, socionom och tandläkare.
            Det betyder att för att få examen måste studenten ha kunskap om
            mäns våld mot kvinnor. Från den 1 juli 2019 gäller kunskapskravet
            även utbildning till tandhygienist. Satsningen behöver dock utvecklas
            eftersom samtliga yrkeskategorier behöver löpande fortbildning.
            Vidare saknar vissa av lärarutbildningarna vid landets universitet
            och högskolor helt undervisning om mäns våld mot kvinnor och våld
            mot barn. Enligt Vänsterpartiet borde även lärarutbildningen omfattas
            av obligatorisk utbildning om mäns våld mot kvinnor och barn samt
            våld i nära relationer.
          </p>
          <p xml:id="i-HjNHTResq7RSjBM2AwPoZE">
            Vänsterpartiet anser sammanfattningsvis att det finns ett stort
            behov av en nationell handlingsplan mot sexualiserat våld som
            tar ett helhetsgrepp på problemet. En handlings­plan mot sexualiserat
            våld skulle behöva omfatta ovan nämnda frågor och områden samt
            innehålla förslag på åtgärder för att komma till rätta med problematiken.
          </p>
          <p xml:id="i-NpGBDFrpGkRo6uXuB4WT8S">
            Regeringen bör ta initiativ till en nationell handlingsplan mot
            sexualiserat våld. Detta bör riksdagen ställa sig bakom och ge
            regeringen till känna.
          </p>
          <head xml:id="i-3sLRw7jvFmaUkwbJqgodDr" type="h1">
            5 Feministiskt självförsvar och problematisering av maskulinitetsnormer
          </head>
          <p xml:id="i-59KWc8wvHvCPECP4A2fvnL">
            För många unga kvinnor och tjejer är vardagen fylld av rädsla,
            obehag och en ständig beredskap för trakasserier, närmanden och
            t.o.m. övergrepp. Rädslan begränsar unga kvinnors handlings- och
            livsutrymme och hindrar dem från att utveckla en grundmurad självkänsla
            och ett gediget självförtroende. De tvingas ta omvägar och undvika
            parker och vågar inte gå ensamma utomhus sent på kvällen. Många
            väljer att stanna hemma på kvällen om de inte vet att de hela
            tiden kan ha sällskap med någon kompis.
          </p>
          <p xml:id="i-C4wbuyRmvXNr5GwQg9f4cC">
            Vi anser därför att feministiskt självförsvar bör erbjudas alla
            flickor i skolan från årskurs 7. Feministiskt självförsvar handlar
            om att skaffa sig kunskap om det sexualise­rade våldet och om
            samarbete mellan flickor eller kvinnor samt att skaffa sig handlings­beredskap
            att försvara sig mentalt, verbalt och fysiskt i en värld där flickor
            och kvinnor är underordnade och utsatta. Feministiskt självförsvar
            är grundat av kvinnor för kvinnor och bygger på att flickor och
            kvinnor delar erfarenheter och tillsammans utarbetar strategier
            för att bl.a. hantera rädsla. Till skillnad från t.ex. vanliga
            judo- eller karate­kurser handlar feministiskt självförsvar först
            och främst om att öka medvetenheten om pojkars och mäns sexualiserade
            våld mot flickor och kvinnor samt medvetandegöra flickor och kvinnor
            om deras möjligheter och rättigheter att försvara sig. Vetskapen
            om att man är värd att försvara och att man får göra det med våld
            om man måste stärker självförtroendet. Det gör att flickor som
            lärt sig feministiskt självförsvar växer och lättare kan hävda
            sig också i situationer som inte är direkt hotfulla.
          </p>
          <p xml:id="i-Pwe9t9fauWzV9UijrxdssM">
            Att introducera feministiskt självförsvar kan ske genom små förändringar
            i skolans styrdokument, genom inkludering i ett befintligt ämne
            under något eller några tillfällen per termin då instruktörer
            bjuds in till skolorna. I samband med att flickorna tar del av
            utbildning i feministiskt självförsvar behöver pojkarna problematisera
            och få kunskap om maskulinitetsnormer, t.ex. genom Machofabriken
            som är ett verktyg för arbete för jämställdhet och mot våld bland
            unga. Machofabriken består av filmer, övningar och samtalsunderlag
            som möjliggör starten på ifrågasättande av begränsande och destruktiva
            killnormer. Materialet är gjort för lärare, ungdomsledare, tränare,
            fritidspersonal, fält­assistenter och andra som arbetar med unga
            från 13 år och uppåt.
          </p>
          <p xml:id="i-9Lp3dT4nkvBypCTHoLP552">
            Regeringen bör ta initiativ till att alla flickor ska erbjudas
            feministiskt självförsvar från årskurs 7. Detta bör riksdagen
            ställa sig bakom och ge regeringen till känna.
          </p>
          <head xml:id="i-QVtdLuWsj7Lt51rJwyEj88" type="h1">
            6 Psykisk misshandel i nära relationer
          </head>
          <p xml:id="i-9BpscnXUY7BRqyAA2gM146">
            Psykisk misshandel riktar sig mot en persons självkänsla i syfte
            att dominera, kontrollera och förödmjuka. Våldet kan leda till
            stress som ger allvarliga konsekvenser för både den fysiska hälsan
            och det psykiska välmåendet för den som utsatts även lång tid
            efter att misshandeln har upphört. Trots det är verbal och psykisk
            misshandel i sig inte alltid straffbar enligt svensk lagstiftning
            i dag.
          </p>
          <head xml:id="i-3QmYt8dXL5r8bfPE5dhmAY" type="h2">
            6.1 Fridskränkningsbrotten
          </head>
          <p xml:id="i-NMcv5gvRhvCui81q9jYDCE">
            Brotten grov fridskränkning och grov kvinnofridskränkning syftar
            till att motverka våld i nära relation genom att ta sikte på upprepade
            straffbara kränkningar som riktas mot närstående, t.ex. en partner,
            förälder eller ett barn till gärningspersonen. De grova frids­kränkningsbrotten
            finns reglerade i 4 kap. 4 a § brottsbalken (BrB). Brottet rubriceras
            grov kvinnofridskränkning om våldet utövas av en man mot en kvinna
            som han är eller har varit gift eller sambo med. Kränkningarna
            mot en närstående kan ske genom vålds­brott, fridsbrott och sexualbrott.
            Brotten kan bestå av exempelvis misshandel, olaga hot, ofredande
            och sexuellt övergrepp. Grov fridskränkning och grov kvinnofridskränkning
            kan även omfatta skadegörelsebrott mot en närståendes egendom
            eller överträdelse av kontaktförbud. I stället för att bedöma
            de aktuella brotten vart och ett för sig, innebär de grova fridskränkningsbrotten
            att domstolen ska göra en helhetsbedömning av den utsatta personens
            situation. Om gärningarna inte bedöms som ett grovt fridskränkningsbrott,
            kan de i stället bedömas som fristående brott. För att gärningarna
            ska rubriceras som en grov fridskränkning ska de ha utgjort ett
            led i en upprepad kränkning av den drabbades integritet. Målsättningen
            med införandet av fridskränkningsbrotten var att inom ramen för
            det straffrättsliga förfarandet kunna beakta den utsatta personens
            hela situation och utsatthet för en serie i och för sig straffbelagda
            men ofta var för sig relativt lindriga gärningar. Genom fridskränkningsbrotten
            avsågs också att få till stånd en uppgradering av straffvärdet
            för sådana gärningar (SOU 2011:85).
          </p>
          <p xml:id="i-8gzNevpeHuG2umaxepEFSa">
            Enligt svensk lagstiftning måste psykisk misshandel rymmas inom
            rekvisiten för något av de ovanstående brotten, t.ex. olaga hot
            eller ofredande, för att vara brottslig. Tagen ur sitt sammanhang
            är verbal och psykisk misshandel därför i sig inte alltid straffbar.
            Vidare verkar utvecklingen i praxis ha lett till att det i princip
            krävs att åtalet omfattar allvarlig brottslighet för att domstolen
            ska döma för fridskränkningsbrott. De vanligaste brotten som ingår
            i fällande domar är misshandel av normalgraden, följt av olaga
            hot och ofredande. Fridskränkningsutredningen SOU 2011:85 gjorde
            en praxis­genomgång av 300 hovrättsdomar som visade att det i
            97 procent av domarna för grov kvinnofridskränkning och i 90 procent
            av domarna för grov fridskränkning ingick misshandel av normalgraden.
            Utredningen konstaterade att det i den övervägande delen av fallen
            ingick förhållandevis allvarliga gärningar. Det var sällan åklagaren
            väckte åtal för fridskränkningsbrott om åtalet bara bestod av
            lindrigare gärningar. Med lindrigare gärningar avsågs exempelvis
            olaga hot, ofredande och ringa misshandel. Dessa brott har visserligen
            både böter och fängelse i straffskalan men ansågs ändå som förhållandevis
            lindriga enligt Fridskränkningsutredningen. Utredningen ansåg
            dock att det inte kunde dras några säkra slutsatser om orsakerna
            till utvecklingen av domstolarnas praxis.
          </p>
          <p xml:id="i-VYkhsnXLQSbUF8XA6173tZ">
            Fridskränkningsutredningens praxisgenomgång visar dock att upprepade
            kränkningar (brott enligt 3, 4 eller 6 kap. brottsbalken) begångna
            mot en närstående eller tidigare närstående person i en klar majoritet
            av fallen av domstolarna bedömts som fridskränkningsbrott och
            inte som enskilda gärningar. Det särskilt straffvärda i att utsätta
            en närstående eller tidigare närstående person för upprepade brott
            som innefattar fridskränkningar fångas på så sätt upp i den straffrättsliga
            bedömningen. I detta avseende har målsättningen med införandet
            av fridskränkningsbrotten uppnåtts, enligt utredningen.
          </p>
          <p xml:id="i-L1WguQ5KJ1oMNNMGCWokbG">
            I kvinnofridspropositionen (prop. 1997/98:55), som ligger till
            grund för frids­kränkningsbestämmelsen, anges att det normalt
            sett torde röra sig om relativt allvarliga gärningar, men att
            även gärningar som, sedda var för sig, kan bedömas som relativt
            lindriga kan grunda ansvar för brottet om de varit ägnade att
            allvarligt skada personens självkänsla. Så kan vara fallet om
            de ingått i ett mönster som sammantaget lett till att offret bryts
            ned. Enligt propositionen är det alltså fullt möjligt att endast
            en serie lindriga gärningar kan uppfylla kravet, även om det dock
            ofta torde ingå allvarligare brott.
          </p>
          <p xml:id="i-QwxtQ972fgBYCvNmkPLVb9">
            Att det ingår misshandel av normalgraden i nästan alla fridskränkningsdomar
            har uppmärksammats och kritiserats på flera håll. Riksorganisationen
            för kvinnojourer och tjejjourer i Sverige (Roks) skrev i ett remissvar
            <ref target="i-2zBpeehm2MFTkmseWMpZmg">
              [6]
            </ref>
            att tillämpningsområdet för fridskränk­ningsbrotten blivit snävare
            än vad som var avsett. Roks anser att tillämpningen står i strid
            med avsikten att komma åt de lindrigare gärningarna och att domstolarna
            missat att det straffvärda ligger i den upprepade kränkningen
            snarare än det grova våldet. Även Brottsförebyggande rådet (Brå)
            har ansett att det faktum att domarna alltid innehåller allvarligare
            brottslighet strider mot syftet med bestämmelsen.
            <ref target="i-DACgG439D1TCifxXyjXFND">
              [7]
            </ref>
          </p>
          <p xml:id="i-YKHwPZ1ubFF65GjBHaW2b7">
            I dag är straffet fängelse i lägst nio månader och högst sex
            år. Regeringen har i prop. 2020/21:217 Skärpta straff för våld
            och andra kränkningar i nära relationer föreslagit att minimistraffet
            för fridskränkningsbrotten ska vara ett års fängelse. Detta föreslog
            redan Kvinnovåldskommissionen i sitt slutbetänkande SOU 1995:60.
            Vänsterpartiet står bakom regeringens förslag.
          </p>
          <head xml:id="i-Gjyr2pH6iUH5QmwZp7m4AK" type="h2">
            6.2 Utred coercive control – kontrollerande eller tvingande beteende
          </head>
          <p xml:id="i-UVMgNkhwzatiHonjjxeKkN">
            England, Wales och Skottland har infört ett särskilt lagrum som
            adresserar frihets­begränsningar och psykisk misshandel i nära
            relationer, s.k. coercive control, eller översatt till svenska:
            kontrollerande eller tvingande beteende. I Storbritannien finns
            inte något specifikt brott för våld i hemmet. Gärningar kan i
            stället åtalas som våldtäkt, olaga frihetsberövande, olaga hot,
            utpressning eller trakasserier m.m. Brottet kontrollerande eller
            tvingande beteende infördes för att täcka vad som uppfattades
            som en lucka i gällande lagstiftning. Lagrummet kan tillämpas
            i olika våldskontexter i nära relationer, inklusive hedersrelaterat
            våld och förtryck/våld i hederns namn. Skillnaden mot den nuvarande
            svenska lagstiftningen är främst att även psykisk misshandel tydligt
            omfattas av det kriminaliserade området. Av vägledningen till
            lagstiftningen framgår att kontrol­lerande eller tvingande beteende
            inte avser en enda händelse utan utgörs av ett målmed­vetet beteendemönster
            som sker över tid där en individ utövar makt, kontroll eller tvång
            över en annan individ. Beteenden som utgör kontrollerande eller
            tvingande beteende kan t.ex. vara att isolera någon från hens
            familj eller vänner eller att övervaka någon genom att kontrollera
            var hen befinner sig, vem hen får träffa och vad hen får ha på
            sig för kläder. Även verbal misshandel som att upprepade gånger
            tala om för en person att hen är värdelös eller dylikt kan utgöra
            kontrollerande eller tvingande beteende.
            <ref target="i-9AWmviRKdw7iZbny4y3GGR">
              [8]
            </ref>
          </p>
          <p xml:id="i-SLPc7z7xwfGixsqqW7Vdxw">
            Örebro universitet påpekar i sitt remissvar på utredningen SOU
            2020:57 att länder som England, Wales och Skottland infört ett
            särskilt lagrum om s.k. coercive control. Örebro universitet välkomnar
            en framtida prövning av coercive control i svensk lagstift­ning.
            Brottsoffermyndigheten menar i sitt remissvar att tiden nu är
            mogen att allvarligt överväga om konstruktionen av fridskränkningsbrotten
            ska ta sin utgångspunkt redan i gärningspersonens kontrollerande
            beteende. Brottsoffermyndigheten hänvisar till den lagstiftning
            som bl.a. finns i England och som utgår från att våld som utövas
            i en nära relation ofta föregås av olika former av kontrollerande
            beteenden. Exempel på sådana beteenden kan vara att offret isoleras
            från vänner och familj och att offret inte får välja arbete och
            fritidssysselsättning. Konsekvenserna för offret av att leva under
            sådana omständigheter kan vara jämförbara med att utsättas för
            fysisk misshandel. En lag­stiftning med fokus på kontrollerande
            beteenden skulle även kunna omfatta det som benämns ekonomiskt
            våld.
          </p>
          <p xml:id="i-9211wdSH84F2uM636mQcAj">
            Vänsterpartiet anser att det är viktigt att psykiskt våld, på
            ett tydligare sätt än i dag, omfattas av den svenska kriminaliseringen
            av våld i nära relationer. I och med den pågående coronapandemin
            där fler människor jobbar hemifrån och minskar sina sociala kontakter
            har möjligheterna för en kontrollerande person att utöva tvång
            och kontroll över sin partner ökat.
          </p>
          <p xml:id="i-GZva8fuL1Pv2tMABLeid46">
            Regeringen bör tillsätta en utredning som ser över möjligheten
            att göra psykiskt våld i form av kontrollerande eller tvingande
            beteende tydligt straffbart. Detta bör riksdagen ställa sig bakom
            och ge regeringen till känna.
          </p>
          <head xml:id="i-B9Z3hyAaiBkuRu722m78yr" type="h2">
            6.3 En förändring av våldtäktsbestämmelsen
          </head>
          <p xml:id="i-6QUvuHNYLQYgbWQMV3rHhG">
            I dag är våldtäktsparagrafen utformad så att samlagsbegreppet
            enligt lagen endast om­fattar sexualhandlingar mellan personer
            av olika kön. Samlag mellan personer av samma kön benämns i lagen
            som annan sexuell handling. I syfte att göra våldtäktsbestämmelsen
            mer könsneutral har utredningen SOU 2021:43 Ett förstärkt skydd
            mot sexuella kränk­ningar föreslagit att anala och orala samlag
            ska inkluderas i samlagsbegreppet. På så sätt ska lagstiftaren
            visa att dessa sexualhandlingar i kränkningshänseende är lika
            allvarliga som vaginala samlag. Enligt utredningen bör det tydligt
            framgå av lagtexten att samlag kan genomföras mellan personer
            såväl av samma kön som av olika kön och genom kontakt mellan personers
            kön. Vänsterpartiet ser positivt på förslaget att inkludera alla
            typer av samlag i våldtäktsbestämmelsen, men vi vill samtidigt
            att det ska framgå redan i lagtexten att det främst är män som
            våldtar och att offret oftast är en kvinna.
          </p>
          <p xml:id="i-XNKxTpDHy6Wp7VrWKunxKf">
            Kvinnovåldskommissionen föreslog i sitt betänkande SOU 1995:60
            Kvinnofrid att våldtäktsparagrafen ska ändras redaktionellt så
            att första stycket ska behandla brott som begås av en man mot
            en kvinna. Andra stycket föreslogs gälla övriga konstellationer
            av gärningsperson och offer. Kvinnovåldskommissionen anförde att
            våldtäktsparagrafens utformning dolde det faktum att våldtäkt
            så gott som uteslutande begås av en man mot en kvinna. Att lagtexten
            döljer det verkliga förhållandet genom en formellt könsneutral
            utformning är enligt kommissionen inte ägnat att ge straffbudet
            den pedagogiska och preventiva verkan som bör eftersträvas. Vänsterpartiet
            delar Kvinnovåldskommissionens synpunkter. Om lagtexten görs ännu
            mer könsneutral enligt det förslag som utredningen SOU 2021:43
            presenterat, fortsätter lagtexten att osynliggöra att det är män
            som huvud­sakligen våldtar främst kvinnor. Vi anser att de två
            olika förslagen kan kombineras genom att våldtäktsparagrafen ändras
            så att första stycket behandlar brott av en man mot en kvinna
            och det andra stycket behandlar brott med annan konstellation
            av gärnings­person och offer.
          </p>
          <p xml:id="i-8biZ32WZjW7PwEuz7AmwrX">
            Regeringen bör tillsätta en utredning av våldtäktsparagrafen,
            6 kap 1 § brottsbalken, i syfte att det av lagtexten ska framgå
            om brottet begåtts av en man mot en kvinna eller om det varit
            en annan konstellation mellan gärningsperson och offer, utifrån
            att det huvudsakligen är män som våldtar främst kvinnor. Detta
            bör riksdagen ställa sig bakom och ge regeringen till känna.
          </p>
          <head xml:id="i-JGiVTPis7qL4K9VQW4jwyv" type="h2">
            6.4 Hatbrott på grund av kön
          </head>
          <p xml:id="i-WuBMzS6gxNq1eE7sUNoGRR">
            I 29 kap 2 § 7 p. brottsbalken (BrB) finns den s.k. straffskärpningsgrunden
            för hatbrott. Som försvårande omständigheter vid bedömningen av
            straffvärdet ska särskilt beaktas om ett motiv för brottet varit
            att kränka en person, en folkgrupp eller en annan sådan grupp
            av personer p.g.a. ras, hudfärg, nationellt eller etniskt ursprung,
            trosbekännelse, sexuell läggning, könsöverskridande identitet
            eller uttryck eller annan liknande omständighet.
          </p>
          <p xml:id="i-Xgx41Qr5JdRjZNmWFuWfwb">
            Kvinnovåldskommissionen föreslog i sitt slutbetänkande SOU 1995:60
            att även kön skulle införas som en grund till straffskärpning,
            dvs. att brott begångna mot kvinnor skulle kunna ses som hatbrott
            och leda till skärpta straff. Regeringen valde dock att inte gå
            vidare med förslaget. Enligt regeringen skulle en ändring av straffskärpningsgrunden
            som innebär att kön läggs till leda till att alla kvinnor, och
            även män, skulle omfattas. Enligt regeringen skulle bestämmelsen
            riskera att förlora sin mening om den utvidgades till att omfatta
            i stort sett hela befolkningen (s. 86, prop. 1997/98:55).
          </p>
          <p xml:id="i-JZGWaRFfNAHcJmQv1yjs3m">
            Det har gått över 20 år sedan regeringens ställningstagande i
            frågan, men dessvärre ser vi inga tecken på att våldet och hatet
            mot kvinnor för att de är kvinnor minskar. Vänsterpartiet anser
            därför att det finns övervägande skäl att genomföra Kvinnovålds­kommissionens
            förslag.
          </p>
          <p xml:id="i-yDq5cbW93hkfp6D5Mimkd">
            Regeringen bör återkomma till riksdagen med ett lagförslag som
            innebär att straff­skärpningsgrunden 29 kap 2 § 7 p. brottsbalken
            kompletteras med kön. Detta bör riks­dagen ställa sig bakom och
            ge regeringen till känna.
          </p>
          <head xml:id="i-2rgwTZtp7HMHbM8pTZ6mSo" type="h2">
            6.5 Trygghetsteam för våldsutsatta kvinnor
          </head>
          <p xml:id="i-Af4tTRGcEStLioKhwSC4Qy">
            Den mest kritiska tiden för en kvinna som utsätts för en mans
            våld är när hon beslutar sig för att lämna mannen liksom tiden
            efter uppbrottet. Det är där och då kvinnan behöver mest hjälp
            för att inte återigen bli utsatt för misshandel eller i värsta
            fall dödad. Hon behöver t.ex. skydd när hon ska lämna den gemensamma
            bostaden och hjälp att snabbt hitta en ny bostad och att få kontaktförbud
            med elektronisk övervakning/fotboja. En än viktigare insats skulle
            vara stöd för henne att kunna och våga bo kvar, medan han måste
            flytta. Har kvinnan barn så tillkommer behov av insatser för att
            hon också ska orka med sin föräldraroll liksom riktade insatser
            till barnen.
          </p>
          <p xml:id="i-52uVU7fMhT83fnXa3DME2u">
            Vänsterpartiet föreslår inrättandet av en enhet – ett trygghetsteam
            från socialtjänsten, polisen och kommunen – som ska jobba efter
            en konkret handlingsplan för den utsatta kvinnan. Teamet ska se
            till att polisen hjälper henne att lämna bostaden och att kommunen
            har en bostadslösning som är långsiktig, kombinerat med redan
            beslutat kontaktförbud av åklagaren. Polisen ska också få särskilt
            uppdrag att bevaka att kvinnan är trygg. Vi vill att minst en
            valfri handlingskraftig kommun, men gärna flera sådana, får i
            uppdrag tillsammans med kommunpolisen att utforma ett sådant pilotprojekt.
          </p>
          <p xml:id="i-THLLpwkHKYEbcqze5Cmffx">
            Regeringen bör ta initiativ till en utveckling av lokala trygghetsteam
            i syfte att stärka skyddet för kvinnor som utsatts för mäns våld.
            Detta bör riksdagen ställa sig bakom och ge regeringen till känna.
          </p>
          <head xml:id="i-7WhvHuMmrHgWkx2joeZMjw" type="h2">
            6.6 ”Sluta slå!” – uppsökande verksamhet för våldsamma män
          </head>
          <p xml:id="i-XMhoYiS84FzkUb7jVGSwUy">
            ”Sluta skjut” är ett samarbete mellan polisen, Kriminalvården,
            Malmö stad och engagerade medborgare för att förebygga skjutningar
            och göra det lättare att få rätt stöd för den som vill bort från
            ett våldsamt liv. Strategin bygger på en beprövad amerikansk modell,
            GVI (gruppvåldsintervention), som visat goda resultat i våldsutsatta
            städer i USA. När den första utvärderingen av projektet presenterades
            i november 2020 visade det sig att specialsatsningen har fungerat
            så pass bra att styrgruppen och Malmö universitet, som stod bakom
            analysen, bestämde sig för att se om det går att införa den amerikanska
            strategin också för att bekämpa våld i nära relationer. Enligt
            uppgift ska en förstudie ha pågått under sommaren 2021. I North
            Carolina i USA arbetar man redan med metoden för att förhindra
            våld i nära relationer och den kallas då för domestic violence
            intervention (DVI). Principen i DVI liknar GVI och handlar om
            att ju fler gånger våldsutövare misstänkts för partnervåld, desto
            mer omfattande blir åtgärderna mot dem. Våldsutövarna delas in
            i fyra nivåer, A, B och C, utifrån hur många gånger de blivit
            misstänkta för brott. På D‑nivån finns våldsutövare som ännu inte
            misstänkts men visar på riskbeteende. För varje nivå finns rutiner
            för vilka åtgärder myndigheterna vidtar. Myndigheterna kan t.ex.
            söka upp våldsamma män. Vänsterpartiet vill se över möjligheten
            att utveckla och pröva ett ”Sluta slå!”-program i hela Sverige.
          </p>
          <p xml:id="i-HET4cSXSsZR7EpuVgZC78g">
            Regeringen bör ta initiativ till en utveckling av ett ”Sluta
            slå”-program baserat på domestic violence intervention (DVI) i
            syfte att skydda utsatta kvinnor och barn mot våldsamma män. Detta
            bör riksdagen ställa sig bakom och ge regeringen till känna.
          </p>
          <head xml:id="i-DGw8yZ9suC1JmaripZbwj9" type="h2">
            6.7 Stärkt brottsskadeersättning för kvinnor utsatta för mäns
            våld
          </head>
          <p xml:id="i-WQWLHSfxDrdyYz77uv27dF">
            Mäns våld mot kvinnor lämnar spår hos den som utsatts. Inte bara
            i form av exempelvis traumatiska minnen och fysiska utan även
            i form av försämrad ekonomi och ekonomisk utsatthet. Den forskning
            som finns på området visar att konsekvensen för många vålds­utsatta
            kvinnor blir ett liv med betydligt försämrade ekonomiska villkor.
            Det handlar om inkomstbortfall till följd av sjukskrivningar och
            andra kostnader som uppstår till följd av våldet. Även barnen
            till våldsutsatta kvinnor drabbas av den försämrade ekonomiska
            situationen.
          </p>
          <p xml:id="i-NKSzCHxRwYQQu7b3LqSJqM">
            Under senare år har flera studier genomförts om våldets konsekvenser
            och kostnader för individer och samhället. Dessa studier visar
            att våldet orsakar omfattande kostnader. I utredningen om en nationell
            strategi mot mäns våld mot kvinnor (SOU 2015:55) redo­görs för
            flera av dessa studier som visar att mäns våld mot kvinnor, förutom
            det person­liga lidande det orsakar, innebär enorma kostnader
            för samhället. De uppskattningar som har gjorts indikerar att
            samhällskostnaderna uppgår till belopp i storleksordningen 5–45
            miljarder kronor per år beroende på vilka faktorer som inkluderas
            och hur beräkningarna har genomförts.
          </p>
          <p xml:id="i-X9sayRHQsC95FZQWgkLcCp">
            En studie från institutionen för socialt arbete vid Stockholms
            universitet (Sven Trygged, Ebba Hedlund, Ingemar Kåreholt, 2010)
            visar att utsatthet för våld kan medföra långvariga ekonomiska
            konsekvenser. Studien sammanfattar två registerstudier som undersökt
            den ekonomiska utvecklingen för 6 085 kvinnor i åldern 18–64 år
            som utsatts för våld som krävt sjukhusvård. Kvinnor som råkar
            ut för våld som leder till sjukhus­vård har en svag ekonomisk
            ställning upp till så mycket som tio år efter vårdtillfället.
            Den våldsutsatta gruppen har lägre utbildning och inkomster före
            den grova vålds­händelsen jämfört med jämförelsegruppen. Men studien
            visar att alla kvinnor som råkar ut för våld som leder till sjukhusvård,
            oavsett utbildning, löper en kraftigt förhöjd risk att få låga
            inkomster och att behöva försörjningsstöd.
          </p>
          <p xml:id="i-FfGEBbmgbF1n6aA98uC2zx">
            Mäns våld mot kvinnor är ett strukturellt problem som Vänsterpartiet
            anser att sam­hället behöver möta med strukturella lösningar.
            Fram till dess att vi skapat ett jämställt samhälle fritt från
            våld anser vi att samhället behöver agera på olika sätt för att
            minska de negativa verkningar som följer av mäns våld mot kvinnor.
            Vänsterpartiet menar att det är rimligt att staten tar ett ökat
            ansvar för den försämrade ekonomiska situation som ofta följer
            i spåren för dem som utsatts för mäns våld. Ett sätt att göra
            detta är att utreda möjligheterna att införa ett statligt system
            för ekonomisk kompensation till kvinnor som blivit utsatta för
            sexuellt och fysiskt våld.
          </p>
          <p xml:id="i-H3tUjszyPL2tZ1vyZBds8P">
            Redan i dag finns det möjlighet för kvinnor som utsätts för mäns
            våld att få ersätt­ning genom skadestånd eller brottsskadeersättning.
            I de fall ett brott anmäls och för­övaren fälls så utdöms normalt
            sett ett skadestånd till brottsoffret. Om den dömde gärningspersonen
            inte kan betala skadeståndet och det inte heller finns någon försäkring
            som täcker hela skadan, finns det i vissa fall möjlighet att få
            rätt till brottsskadeersättning från staten. Ett formellt krav
            för att få brottsskadeersättning är att brottet är polisanmält.
            Är gärningspersonen okänd krävs en utredning, exempelvis polisens
            förundersökning, som visar att skadan har uppkommit till följd
            av brott och inte genom en olyckshändelse. Är det en utpekad gärningsperson
            krävs en fällande dom för rätten till brottsskade­ersättning.
            Både skadestånd och brottsskadeersättning kan avse ersättning
            för såväl ekonomiska som ideella poster. Bland de senare har ersättningen
            för kränkning fått allt större betydelse för den som utsatts för
            brott som plåster på såren och upprättelse. Exempel på ekonomiska
            poster är kostnader för vård och behandling liksom inkomst­förlust
            p.g.a. sjukskrivning.
          </p>
          <p xml:id="i-8gHHrFqwgNMfBTP5RdnNNu">
            Vänsterpartiet anser dock att detta inte är tillräckligt utan
            att ytterligare alternativ behöver övervägas för att åtminstone
            till viss del kompensera för inkomstbortfall som kvinnan fortsatt
            riskerar att drabbas av till följd av tidigare sjukskrivning och
            andra utgifter som härrör sig till våldet. Att införa den typ
            av ersättning som vi föreslår är också ett tydligt sätt att uppmärksamma
            och synliggöra den ekonomiska aspekten av mäns våld mot kvinnor.
            Vänsterpartiet föreslår att ersättningen ska vara schabloniserad
            i relation till brottets allvar och den tid som kvinnans utsatthet
            pågått och utbetalas månadsvis under en bestämd tidsperiod.
          </p>
          <p xml:id="i-BSVUkzpyRwar3ixe3HYnXN">
            Ersättningen bör inte räknas av mot exempelvis försörjningsstöd,
            sjukersättning, sjukpenning eller andra former av ersättningar/bidrag.
            Ersättningen bör baseras på relevanta uträkningar om vad en våldsutsatt
            kvinna förlorar ekonomiskt till följd av våldet. Nya beräkningar
            kan därmed behöva tas fram. För att ersättningen ska erhållas
            krävs att brottet är polisanmält. Ersättningen bör ingå inom ramen
            för nuvarande brott­skadeersättning och bör efter en individuell
            prövning utbetalas av Brottsoffermyndig­heten. Hur denna prövning
            ska kunna ske på ett tillfredsställande och rättssäkert sätt behöver
            utredas noggrant. Samma sak gäller frågan om hur ersättningen
            ska organiseras i förhållande till nuvarande brottsskadeersättning.
            Läs mer om förslaget i motionen Vissa frågor om brottsskadeersättning
            för kvinnor utsatta för mäns våld (2018/19:691).
          </p>
          <p xml:id="i-3zLQKzJ8SkEK5xkkqpNQst">
            Regeringen bör tillsätta en utredning angående ytterligare brottsskadeersättning
            avseende ekonomiska konsekvenser för personer som blivit utsatta
            för sexuellt och fysiskt våld. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-LxReBo5ZpbMxasT8GCJJn3">
              Nooshi Dadgostar (V)
            </item>
            <item xml:id="i-7JBTmmE7nwkuP9jsvnrWaz">
              Hanna Gunnarsson (V)
            </item>
            <item xml:id="i-5iEhbP2G5REfxpAqZeCDvi">
              Tony Haddou (V)
            </item>
            <item xml:id="i-S3Nk3bWrPM1T8Qr55DJXwW">
              Maj Karlsson (V)
            </item>
            <item xml:id="i-LpzQneNtiRqDiwRuT7mXDC">
              Karin Rågsjö (V)
            </item>
            <item xml:id="i-7BegDbdBLSxbE4Tdqe9Esm">
              Håkan Svenneling (V)
            </item>
            <item xml:id="i-THHPjAeHeYtzo1dm2iL8vC">
              Jessica Wetterling (V)
            </item>
            <item xml:id="i-C1drfBXTE4vaRo6et14qHm">
              Linda Westerlund Snecker (V)
            </item>
          </list>
        </div>
        <div type="motNotes">
          <noteGrp>
            <note xml:id="i-8EGf9dAHcaSfSSzpwgEwyD">
              [1] Tillsynsrapport 2019:1, Polismyndigheten, Noa Utvecklingscentrum
              Väst, Åklagarmyndigheten, Utvecklingscentrum Göteborg.
            </note>
            <note xml:id="i-NHhK4eueRuM9c9NMt7mxuu">
              [2] Se t.ex. Barnombudsmannens rapport 2012:01 Tid för rättvisa.
              En enkätstudie av åklagarkamrarnas handläggning av ärenden där
              barn misstänks vara utsatta för vålds- eller sexualbrott i nära
              relationer och Rädda Barnens rapport Brott mot barn. Om hur våldsutsatta
              barn drabbas när förundersökningen drar ut på tiden, 2016.
            </note>
            <note xml:id="i-YPXPgqjknqPbSiJXtTdr98">
              [3] Ds 2017:1 Elektronisk övervakning av kontaktförbud.
            </note>
            <note xml:id="i-JtP4rWRqfEwyKTkuVTbhrE">
              [4] Prop. 2009/10:147 Skärpta straff för allvarliga våldsbrott
              m.m.
            </note>
            <note xml:id="i-RnpLd8HCd6QzGUBp3gYrwi">
              [5] Otrohet som förmildrande omständighet, Charlotta Edvinsson,
              15 hp, Juristprogrammet LU 2015.
            </note>
            <note xml:id="i-2zBpeehm2MFTkmseWMpZmg">
              [6] Prop. 2012/13:108.
            </note>
            <note xml:id="i-DACgG439D1TCifxXyjXFND">
              [7] Vad är en upprepad kränkning av integriteten? Fridskränkningsbrottens
              problematiska kvalificerande rekvisit, Examensarbete i straffrätt,
              30 hp Malin Enberg, juridiska institutionen SU, 2014.
            </note>
            <note xml:id="i-9AWmviRKdw7iZbny4y3GGR">
              [8] Rapport från riksdagens utredningstjänst, dnr 2021:60.
            </note>
          </noteGrp>
        </div>
      </div>
    </body>
  </text>
</TEI>
