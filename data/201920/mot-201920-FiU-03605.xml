<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-FiU-03605">
  <teiHeader>
    <fileDesc>
      <titleStmt>
        <title>med anledning av prop. 2019/20:100 2020 års ekonomiska vårproposition</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3605 av Jonas Sjöstedt m.fl. (V)</title>
          <idno type="rdwebb">H7023605</idno>
          <rs type="number">3605</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H7023605/text</ref>
          <ref type="dokument_url_html">http://data.riksdagen.se/dokument/H7023605</ref>
          <ref type="dokumentstatus_url_xml">http://data.riksdagen.se/dokumentstatus/H7023605</ref>
          <ref type="docx">http://data.riksdagen.se/fil/8B7B717E-5905-4BBA-B778-22893A53E8BA</ref>
          <ref type="pdf">http://data.riksdagen.se/fil/F615B4FD-DA69-4C24-9BB2-E9EF58F42795</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-Vsf8vkELaywoWW6snNoEPg"/>
        <correspContext corresp="i-Vsf8vkELaywoWW6snNoEPg">
          <ref>Proposition 2019/20:100</ref>
        </correspContext>
        <correspAction xml:id="i-5BufoKFmA6W7ZjQ5JqNXGJ" type="signed"/>
        <correspContext corresp="i-5BufoKFmA6W7ZjQ5JqNXGJ">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction type="submitted" xml:id="i-EG4caeCtSgVptt9Ko2sJN6">
          <date when="2020-04-30"/>
          <time when="10:00:16"/>
        </correspAction>
        <correspAction type="dismissed" xml:id="i-4Teno2WmnFXDgoZJ3JrL4J">
          <date when="2020-05-05"/>
        </correspAction>
        <correspAction type="reviewed" xml:id="i-5KUGqQkjYB64aRALtK482H">
          <date when="2020-05-05"/>
          <time when="10:48:05"/>
        </correspAction>
        <correspAction type="referred" xml:id="i-Ct21wQchGw29hEthRWXmdE">
          <date when="2020-05-06"/>
        </correspAction>
        <correspAction type="assigned" xml:id="i-FdtMQbhwMYX6EMoUzj6wnd">
          <date when="2020-06-22"/>
          <time when="14:24:49"/>
        </correspAction>
        <correspContext corresp="i-FdtMQbhwMYX6EMoUzj6wnd">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-5sZ9CzcPU7JyxsNPRs6z92"/>
        <correspContext corresp="i-5sZ9CzcPU7JyxsNPRs6z92">
          <ref type="uppgift">2019/20:FiU20</ref>
          <ref type="ref_dok_id">H701FiU20</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3605 av Jonas Sjöstedt m.fl. (V) med anledning av prop. 2019/20:100 2020 års ekonomiska vårproposition</div>
      </div>
      <div type="motBody">
        <div type="motSummary">
          <head xml:id="i-sCeABMkwkffuAPzic6Dhp">
            1 Sammanfattning
          </head>
          <p xml:id="i-M5BPhJMYcyMri5QYU8K8Dj">
            Utbrottet av coronapandemin har förändrat många människors liv,
            och runt om i hela världen brottas såväl enskilda individer som
            beslutsfattare med olika utmaningar. Sjuk­vården och andra samhällsviktiga
            instanser gör sitt yttersta för att rädda liv och se till att
            samhället fungerar. För många är detta en orolig tid. Vi oroas
            över nära och kära som är i riskgrupperna och sörjer de som nu
            mister livet. Vi oroas över att förlora jobbet eller att inte
            kunna betala hyran i arbetslöshetens spår. Vi vet inte när det
            kommer att ta slut eller hur tillvaron kommer att vara när det
            väl är över.
          </p>
          <p xml:id="i-3gt2bmmAaUad8Gytrix7He">
            Ett robust samhälle med en stark välfärd som garanterar ekonomisk
            trygghet vid sjukdom och arbetslöshet, med en välfungerande och
            välfinansierad sjukvård och äldre­omsorg, är bättre rustat att
            möta såväl de direkta som de indirekta konsekvenserna av coronavirusets
            spridning. Sverige är bättre rustat än många andra länder. De
            senaste årtiondenas nedskärningar i välfärden och nedmonteringen
            av trygghetssystemen har dock försämrat våra förutsättningar avsevärt.
            Vänsterpartiet vill vända den utveckling­en. Vi vill bygga ett
            starkare samhälle som klarar av att ta hand om sina invånare oavsett
            om krisen är global och drabbar oss alla eller om den är personlig
            och bara drabbar dig.
          </p>
          <p xml:id="i-Fr2y3cbxVaKbfhdxFufUGV">
            Denna motion är Vänsterpartiets svar så här långt på krisen.
            I motionen presenterar vi vad som behöver göras utöver det som
            regeringen har gjort. Vänsterpartiet står i huvudsak bakom de
            insatser regeringen hittills har presenterat och har även varit
            delaktiga i att förbättra dem.
          </p>
          <p xml:id="i-6B986cLK8pwXKTsbie2hnW">
            Regeringens åtgärder med anledning av coronakrisen består dels
            av förslag för att hantera smittspridningen och hälsoeffekterna
            av viruset, dels av åtgärder för att mot­verka de ekonomiska effekterna
            när stora delar av ekonomin stängs ned. Totalt sett så efterfrågar
            dock Vänsterpartiet ett mer balanserat svar på den ekonomiska
            krisen. Före­tagen har fått stora omfattande stöd, och mer förväntas
            komma samtidigt som sjukvård­en, äldreomsorgen och Arbetsförmedlingen
            går på knäna på grund av otillräckliga resurser. Krispolitiken
            får inte bidra till ökade klyftor utan bör utformas så att den
            bidrar till ett mer robust och starkare samhälle.
          </p>
          <p xml:id="i-Rrp8tXjfgpKNU77eF4UKdf">
            Den ekonomiska krisen slår också hårt mot landets kommuner och
            regioner, dels i form av fallande skatteunderlag, dels i form
            av stigande kostnader. Regeringen planerar i praktiken för stora
            nedskärningar och skjuter inte till de pengar som behövs. Regeringens
            egna siffror visar att det fattas 15 miljarder kronor i år för
            att klara av de kostnadsökning­ar som följer av den demografiska
            utvecklingen. Motsvarande siffra för 2021 är hela 30 miljarder.
            De anställda som nu sliter hårt inom välfärden, i vård, omsorg,
            förskola och skola, ska inte behöva mötas av ytterligare nedskärningar
            när coronakrisen är över. Vänsterpartiet anser att de i stället
            bör tackas med bättre arbetsvillkor, fler kollegor, högre löner
            och bättre arbetsmiljö. Det bedömer vi att det finns ett stort
            folkligt stöd för. Vänsterpartiet föreslår därför att kommunsektorn
            tillförs 25 miljarder kronor i år i form av generella statsbidrag.
          </p>
          <p xml:id="i-RmkYHbmXz2P1p8C7yrHNey">
            Stora ansträngningar måste också göras inom ramen för arbetsmarknads-
            och utbild­ningspolitiken när många nu förlorar sina jobb. Arbetsmarknadspolitiken
            bör inriktas mot bristyrken. Sjukvården och äldreomsorgen står
            inför mycket stora rekryteringsbehov den närmaste tiden. Många
            av de som nu förlorar jobben bör beredas tillfälle till utbild­ning
            för yrken inom dessa sektorer. Den planerade privatiseringen av
            stora delar av arbetsmarknadspolitiken måste stoppas. För att
            möta behoven av personal och omskol­ning föreslår Vänsterpartiet
            bl.a. en utbildningssatsning på totalt 4,3 miljarder kronor för
            vård- och omsorgspersonal, åtgärder för att tillfälligt kunna
            öka antalet anställda i vården samt en pott för uppsagda lokalvårdare
            som kan avlasta befintlig personal och stärka insatserna för att
            minska smittspridning i offentlig verksamhet. Vidare föreslår
            vi en ökning om 2 miljarder kronor av Arbetsförmedlingens anslag,
            detta för att ge Arbets­förmedlingen förutsättningar att kunna
            hantera den snabbt stigande arbetslösheten och erbjuda de arbetslösa
            stöd och utbildning.
          </p>
          <p xml:id="i-71MVSCZmsXRAb4ELiDBc8L">
            Många av dem som sliter inom framför allt äldreomsorgen är timanställda.
            För att minska risken för spridning av coronaviruset uppmanas
            alla att stanna hemma vid minsta sjukdomssymtom. Därmed är det
            extra viktigt att det finns ett ekonomiskt skydd för de som av
            denna anledning inte kan arbeta. Vi vill därför att det inrättas
            en tillfällig sjuk­penning för de timanställda som i dag inte
            har rätt till sjuklön. Vi avsätter 430 miljoner kronor för att
            möjliggöra detta. Vi vill även att karensavdraget slopas permanent.
          </p>
          <p xml:id="i-49xFdbSd1xN5RunqkNCJ6e">
            Sommaren 2020 kommer inte att bli som vanliga somrar. Fler än
            vanligt kommer att spendera sin semester i Sverige och i sitt
            närområde, i många fall med en betydligt mindre semesterkassa
            än i normala fall. Det finns dock mycket att upptäcka och uppleva
            i Sverige och i närområdet, men också mycket vi kan göra för att
            sommaren och semestern ska bli ännu bättre samtidigt som vi skapar
            fler välbehövliga anställningstillfällen samt ger stöd till förenings-
            och kulturlivet. För att ge alla förutsättningar för en fin och
            upplevelserik sommar föreslår Vänsterpartiet ett omfångsrikt sommarpaket
            för hemester om 1,3 miljar­der kronor.
          </p>
          <p xml:id="i-NQ7JjjCeKSoiyvsVPeqU5c">
            Det organiserade civilsamhället spelar en viktig roll både för
            enskilda personer och för samhället i stort. Coronakrisen riskerar
            att påverka civilsamhället mycket negativt ekonomiskt sett, varmed
            Vänsterpartiet anser att civilsamhällesorganisationerna bör få
            behålla sina bidrag och anslag trots inställd och försenad verksamhet,
            samt att de tillförs 500 miljoner kronor som ett akut krisstöd.
          </p>
          <p xml:id="i-SrUF6pWSjxuvCck8tDEqA4">
            För företagen inrättar vi en företagsakut samt har tagit fram
            ett företagspaket som bl.a. innebär att småföretag räntefritt
            ska kunna låna pengar via Almi. För att inga gymnasie­elever ska
            behöva gå hungriga föreslår Vänsterpartiet att studiebidraget
            för landets gym­nasieelever höjs med 700 kronor per månad under
            tiden gymnasieskolorna är stängda. Det utökade studiebidraget
            bör betalas ut retroaktivt för den period som gymnasierna är stängda.
            Vänsterpartiet avsätter 747 miljoner kronor för detta ändamål.
          </p>
          <p xml:id="i-EXH4PjwNF9e8UvVfkV13Hw">
            Sveriges offentliga finanser är mycket starka. Regeringen bör
            utnyttja detta fullt ut för att rädda företag, hålla uppe sysselsättningen
            och investera för framtiden. Vi behöver investera i grön omställning,
            infrastruktur, energieffektivisering och ny teknik för att ställa
            om ekonomin i en mer klimatvänlig riktning. Vänsterpartiet presenterar
            i denna motion ramarna för hur ett sådant investeringsprogram
            bör se ut. Vänsterpartiet föreslår även en rad olika investeringar
            och ekonomiska stimulanser på kort sikt. Det handlar bl.a. om
            att öka investeringarna i nattågsfordon, tidigarelägga investeringar
            i Inlands­banan, stimulera byggande av hyresrätter samt verkställa
            planerna för ett fossilfritt Sverige.
          </p>
          <p xml:id="i-Vj624v8mf97g7nqBP9u4Ux">
            Vänsterpartiet tycker att det är hög tid att inleda en diskussion
            om hur krisens bördor ska fördelas och betalas. Företag och kapitalägare
            – de som främst varit föremål för de olika stödpaketen – måste
            i större utsträckning vara med och betala för välfärden och de
            investeringar som måste göras. Sverige har det minst omfördelande
            skattesystemet bland EU:s kärnländer. Den främsta förklaringen
            till detta är våra obefintliga eller mycket låga skatter på förmögenheter,
            fastigheter, arv och gåvor samt kapitalinkomster. För att få ett
            samhälle som håller ihop och för att finansiera de stora resurstillskott
            som välfärden be­höver och de investeringar som den gröna omställningen
            kräver behöver dessa skatter återinföras och höjas. Genom höjda
            skatter omfördelar vi privat konsumtion till offentlig konsumtion.
            På så sätt omfördelar vi också makt och resurser och ökar det
            gemensammas del av ekonomin. För att uppnå ett jämlikt samhälle
            krävs en radikal omläggning av skattepolitiken.
          </p>
        </div>
        <div type="TOC" xml:id="i-AQ6EcnebQXJrfxz5uP5tB3">
          <head xml:id="i-LdgGi8ZbhBkkQDhuuDEcM">
            Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Covid-19
            </item>
            <item style="indent-level: 1">
              4 Det ekonomiska läget
            </item>
            <item style="indent-level: 1">
              5 Regeringens åtgärder mot coronakrisen
            </item>
            <item style="indent-level: 1">
              6 Riktlinjer för den ekonomiska politiken
            </item>
            <item style="indent-level: 1">
              7 Vänsterpartiets förslag på ytterligare åtgärder
            </item>
            <item style="indent-level: 2">
              7.1 Värna välfärden – tillskott till kommunsektorn
            </item>
            <item style="indent-level: 2">
              7.2 Inrätta en företagsakut
            </item>
            <item style="indent-level: 2">
              7.3 Stärk sjukvården
            </item>
            <item style="indent-level: 3">
              7.3.1 Tillfälligt öka antalet anställda inom vården
            </item>
            <item style="indent-level: 3">
              7.3.2 Bättre samordning av vårdens resurser
            </item>
            <item style="indent-level: 2">
              7.4 Insatser mot smittspridning i äldreomsorgen
            </item>
            <item style="indent-level: 3">
              7.4.1 Stöd till företag att producera den skyddsutrustning välfärden
              behöver
            </item>
            <item style="indent-level: 3">
              7.4.2 Taxiresor för anställda inom vården och äldreomsorgen
            </item>
            <item style="indent-level: 2">
              7.5 Gör det lättare att få försörjningsstöd
            </item>
            <item style="indent-level: 2">
              7.6 Statlig hyresfond
            </item>
            <item style="indent-level: 2">
              7.7 Lunchpeng
            </item>
            <item style="indent-level: 2">
              7.8 Uppsagda lokalvårdare mot smittspridning
            </item>
            <item style="indent-level: 2">
              7.9 Pausa rehabkedjan
            </item>
            <item style="indent-level: 2">
              7.10 Dagersättningar
            </item>
            <item style="indent-level: 2">
              7.11 Coronakrisens påverkan på migrationspolitiken
            </item>
            <item style="indent-level: 2">
              7.12 Rädda kulturlivet
            </item>
            <item style="indent-level: 2">
              7.13 Ökat stöd till hemlösa
            </item>
            <item style="indent-level: 2">
              7.14 Trångboddhet
            </item>
            <item style="indent-level: 2">
              7.15 Utbildningssatsning för att lyfta Sverige och välfärden
              ur krisen
            </item>
            <item style="indent-level: 2">
              7.16 Sommarpaket för hemester
            </item>
            <item style="indent-level: 2">
              7.17 Företagspaket
            </item>
            <item style="indent-level: 2">
              7.18 Stöd till civilsamhället
            </item>
            <item style="indent-level: 2">
              7.19 Coronakrisen och internationell solidaritet
            </item>
            <item style="indent-level: 2">
              7.20 Förstärkningar av sjöfart och järnväg
            </item>
            <item style="indent-level: 3">
              7.20.1 Tidigarelägg järnvägsunderhåll
            </item>
            <item style="indent-level: 3">
              7.20.2 Slopad banavgift för tågföretagen under 2020
            </item>
            <item style="indent-level: 3">
              7.20.3 Tillfälligt slopade farledsavgifter
            </item>
            <item style="indent-level: 3">
              7.20.4 Fullt sjöfartsstöd
            </item>
            <item style="indent-level: 3">
              7.20.5 Flexibel investeringspott för hållbara godstransportlösningar
            </item>
            <item style="indent-level: 3">
              7.20.6 Statlig finansiering av ERTMS-ombordutrustning
            </item>
            <item style="indent-level: 3">
              7.20.7 Utbildningssatsning järnväg och sjöfart
            </item>
            <item style="indent-level: 2">
              7.21 Ekonomiska stimulanser med anledning av coronapandemin
            </item>
            <item style="indent-level: 3">
              7.21.1 Genomför försök med regionala center för beredskapslivsmedel
            </item>
            <item style="indent-level: 3">
              7.21.2 Öka investeringarna i nattågsfordon
            </item>
            <item style="indent-level: 3">
              7.21.3 Stöd för bredband till landsbygden och bredbandsutbyggnad
            </item>
            <item style="indent-level: 3">
              7.21.4 Tidigarelägga investeringar i Inlandsbanan
            </item>
            <item style="indent-level: 3">
              7.21.5 Stimulans för fler hyresrätter nu
            </item>
            <item style="indent-level: 3">
              7.21.6 Digitalisering i större skala hos kulturarvsinstitutioner
            </item>
            <item style="indent-level: 3">
              7.21.7 Verkställ planer för ett fossilfritt Sverige
            </item>
            <item style="indent-level: 2">
              7.22 Slopat karensavdrag
            </item>
            <item style="indent-level: 2">
              7.23 Krissjukpenning för timanställda
            </item>
            <item style="indent-level: 2">
              7.24 Arbetsförmedlingen
            </item>
            <item style="indent-level: 2">
              7.25 Ge personalen chans att rädda nedläggningshotade företag
            </item>
            <item style="indent-level: 2">
              7.26 Stöd för lanthandeln/gränshandeln
            </item>
            <item style="indent-level: 2">
              7.27 Mer tillgängliga stödlinjer för de som behöver någon att
              prata med
            </item>
            <item style="indent-level: 1">
              8 Investeringsplan för framtiden
            </item>
            <item style="indent-level: 2">
              8.1 Energiomställning m.m.
            </item>
            <item style="indent-level: 2">
              8.2 Bostäder och byggande
            </item>
            <item style="indent-level: 2">
              8.3 Offentliga lokaler
            </item>
            <item style="indent-level: 2">
              8.4 Infrastruktur
            </item>
            <item style="indent-level: 1">
              9 Skattepolitik efter krisen
            </item>
            <item style="indent-level: 1">
              Bilaga 1
            </item>
          </list>
        </div>
        <div type="motProposal" subtype="förslag">
          <head xml:id="i-ENZDgPXvmMS3j8CqW9AB8H">
            2 Förslag till riksdagsbeslut
          </head>
          <list>
            <item sortKey="Yrkande 1" xml:id="i-EPiPWeua2npJAjHtLxW8D3">
              Riksdagen godkänner förslaget till riktlinjer för den ekonomiska
              politiken och budgetpolitiken (avsnitt 6–9 i motionen).
            </item>
          </list>
        </div>
        <div type="motContent">
          <head type="h1" xml:id="i-Ev233uUdSGA5hb9FQGVMeL">
            3 Covid-19
          </head>
          <p xml:id="i-BEKAuHfZ945MrWwssd5rnp">
            Utbrottet av covid-19 har präglat allt från nyhetsrapportering
            till arbete och vardagsliv under våren 2020. Coronapandemin har
            inneburit en drastisk och omvälvande föränd­ring av tillvaron
            för de allra flesta människor. Runt om i världen har olika insatser
            gjorts för att förhindra och stoppa virusets framfart och spridning,
            samtidigt som sjukvården kämpar med att vårda patienter som blivit
            svårt sjuka i covid-19.
          </p>
          <p xml:id="i-K4TQTJzt7PVDrErTmhNGRG">
            Hur länge coronaviruset kommer att fortsätta att utgöra ett hot
            mot liv och hälsa samt hindra oss från att leva våra normala liv
            vet vi ännu inte. Inte heller vet vi hur livet kommer att se ut
            när krisen är förbi. Det vi vet är att denna kris, precis som
            alla andra kriser, drabbar de mest utsatta allra hårdast. Äldre
            och personer med sviktande hälsa löper störst risk att mista livet.
            De med små eller inga marginaler drabbas hårdast när arbete och
            inkomst försvinner. De som inte kan jobba hemifrån löper störst
            risk att smittas.
          </p>
          <p xml:id="i-RhZThi6MRUZ4sgKxgVZP1a">
            Vi måste göra allt vi kan för att förhindra smittspridning till
            riskgrupperna. I dessa tider är vi många som är oroliga för de
            vi älskar, för nära och kära i riskgrupper. Vi undrar när vi ska
            få träffa dem, vi oroar oss över hur många som ska förlora jobbet
            och hur det ska gå för vår egen ekonomi och för samhället i stort.
            Den oron och rädslan delar vi med resten av världens befolkning.
          </p>
          <p xml:id="i-M75hQbBdX7JY6CerJHLTx8">
            En annan aspekt av spridningen av coronaviruset, dess samhällseffekter
            och konse­kvensen av att allt fler är hemma med ett begränsat
            umgänge, är att kvinnor och barn som lever med våldsamma män riskerar
            att drabbas hårt. Isolering och ekonomisk kris kan trigga våldet,
            samtidigt som det är känt sedan tidigare att våld mot kvinnor
            och barn vanligtvis eskalerar under semestertider och sammanhängande
            ledigheter, som jul- och nyårshelgerna, när mycket tid spenderas
            i hemmet. Kvinnor och barn som utsätts för mäns våld måste få
            stöd både från det offentliga och från särskilda specialistverksam­heter.
          </p>
          <p xml:id="i-4vs7uNSNJ9HVoS8otuk7X7">
            Olika samhällsmodeller möter kriser på olika sätt. Ett robust
            samhälle med en stark välfärd som garanterar ekonomisk trygghet
            vid sjukdom och arbetslöshet, med en väl­fungerande och välfinansierad
            sjukvård och äldreomsorg, är bättre rustat att möta såväl de direkta
            som de indirekta konsekvenserna av coronavirusets spridning. Sverige
            är bättre rustat än många andra länder. De senaste årtiondenas
            nedskärningar i välfärden och nedmonteringen av trygghetssystemen
            har dock försämrat våra förutsättningar avsevärt. Vänsterpartiet
            vill vända den utvecklingen. Vi vill bygga ett starkare samhälle
            som klarar av att ta hand om sina invånare oavsett om krisen är
            global och drabbar oss alla eller om den är personlig och bara
            drabbar dig.
          </p>
          <head type="h1" xml:id="i-XLA325yKsdYJxK1KafvXt7">
            4 Det ekonomiska läget
          </head>
          <p xml:id="i-33eqLFxnupKAPoYZPAKDAs">
            Spridningen av coronaviruset och de smittskyddsåtgärder som vidtas
            leder till mycket stora negativa ekonomiska effekter på ekonomins
            såväl utbuds- som efterfrågesida, i Sverige och i omvärlden. Många
            länder har stängt ned stora delar av ekonomin och infört kraftiga
            reserestriktioner för såväl varor som personer. Detta leder till
            enorma produktionsstörningar när globala leverenskedjor stannar
            av. Än värre drabbas den inhemska tjänstesektorn. I syfte att
            hindra smittspridningen stannar folk hemma och går inte på restauranger
            eller handlar i butiker. Stora delar av världens ekonomier har
            mer eller mindre stått stilla under flera veckor. Detta har resulterat
            i en kraftig ökning av antalet varsel och av antalet arbetslösa.
            Den ekonomiska aktiviteten begränsas alltså både av minskad efterfrågan
            och av begränsningar i produktionsförmågan. Det är i dagsläget
            mycket svårt att veta hur pandemin kommer att utvecklas. Detta
            leder till stor osäkerhet bland företag och konsumenter, vilket
            minskar den ekonomiska aktiviteten ytterligare.
          </p>
          <p xml:id="i-JH7kRXAbKEHxYcsbDBEr8t">
            Bnp beräknas falla med ca 6 procent under det andra kvartalet.
            Det blir det kraftig­aste fallet som någonsin uppmätts. I vårpropositionen
            räknar regeringen med ett bnp-fall på 4 procent. Antalet varsel
            ligger på rekordnivåer (se figur 1 nedan). Hittills är det främst
            arbetsgivare inom de privata tjänstebranscherna som varslat personal,
            men risken är uppenbar att varslen sprider sig till tillverkningsindustrin.
          </p>
          <p xml:id="i-Bve8X5ZcCTFBoEgCXiBm3H">
            Figur 1 Antal varsel
          </p>
          <p xml:id="i-jGoQaciGecFvT9kKvY7Mu">
            Tusental personer, månadsvärden
          </p>
          <p xml:id="i-EKTFf3JVggZNafoCV2VyRf">
            Källa: Konjunkturinstitutet.
          </p>
          <p xml:id="i-5iv7CJVF65eVawcohdRBRo">
            Konjunkturinstitutets barometerindikator, som sammanfattar stämningsläget
            från både företag och hushåll, föll med hela 34 enheter från 92,5
            i mars till 58,6 i april. Fallet under april är det största som
            någonsin har observerats. Nedgången är särskilt kraftig inom tjänstesektorn,
            tillverkningsindustrin och detaljhandeln, medan verksamheterna
            inom bygg och anläggning än så länge står emot förhållandevis
            väl.
          </p>
          <p xml:id="i-YHXWMeBgk6MWYkZMyKCQyp">
            Figur 2 Barometerindikatorn
          </p>
          <p xml:id="i-Tvbz56DRCVC8ArkkJRfAyV">
            Index, medelvärde = 100
          </p>
          <p xml:id="i-DsW76m6F1z3Gzp893poRMr">
            Källa: Konjunkturinstitutet.
          </p>
          <p xml:id="i-Jvhd94mCNbrAMqaeMsakW3">
            I vårpropositionens ekonomiska huvudscenario beräknas arbetslösheten
            stiga till 9 procent i år på årsbasis. I ett alternativt scenario,
            där krisen blir djupare och mer långvarig, stiger arbetslösheten
            till hela 13,5 procent i år.
          </p>
          <p xml:id="i-RC4qBgwWHQ8y4DkuBdjPCS">
            Världens regeringar och centralbanker har svarat på krisen med
            stora likviditets­program, sänkta räntor och finanspolitiska stimulanser.
            Regeringens olika krisåtgärder beräknas försvaga de offentliga
            finanserna med ca 100 miljarder kronor under 2020.
            <ref target="i-U41S71vdrepBNXYSrQnNQM">
              [1]
            </ref>
            Förutom kostnaderna för dessa åtgärder försvagas de offentliga
            finanserna av det svaga konjunkturläget. De offentliga finansernas
            underskott beräknas motsvara 3,8 procent av bnp under 2020.
          </p>
          <p xml:id="i-PpZ9CiTmkdnMDnxZc1rTAg">
            På en presskonferens den 24 april redogjorde finansminister Magdalena
            Andersson för Finansdepartementets uppdaterade makroekonomiska
            bedömning. Finansdeparte­mentets huvudscenario är nu att ekonomin
            utvecklas någonstans mitt emellan vårpro­positionens basscenario
            och det alternativa sämre scenariot. Detta skulle i sådana fall
            resultera i ett bnp-fall på ca 7 procent, en arbetslöshet på omkring
            11 procent och ett underskott i de offentliga finanserna på ca
            6,5 procent i år.
          </p>
          <head type="h1" xml:id="i-H2fgkkVewfegbsmcTTRUxu">
            5 Regeringens åtgärder mot coronakrisen
          </head>
          <p xml:id="i-2RnrTZkUWojL3jmXzzetdB">
            Varje år insjuknar människor i olika virussjukdomar. Det saknas
            vaccin och medicin mot många av dem. Den pågående coronapandemin
            har drabbat hela världen hårt, medan andra virus, som t.ex. zika
            och ebola, ofta drabbar fattigare regioner. Forskning för att
            få fram vaccin och antivirala medel är därför viktig för att motverka
            mänskligt lidande. Regeringens satsning på forskning om covid-19
            är välbehövlig, men virus­forskningen behöver vara vidare för
            att även kunna motverka andra virussjukdomar. Vänsterpartiet bedömer
            att det kan finnas behov av att tillskjuta ytterligare medel fram­över
            till forskningen.
          </p>
          <p xml:id="i-FE5A86jsPWd5J9DfzsQLjs">
            Regeringens åtgärder med anledning av coronakrisen består dels
            av förslag för att hantera smittspridningen och hälsoeffekterna
            av viruset, dels av åtgärder för att motverka de ekonomiska effekterna
            när stora delar av ekonomin stängs ned. Åtgärderna för att hindra
            smittspridningen handlar främst om allmänna råd från Folkhälsomyndigheten
            om social distansering och isolering av personer som tillhör riskgrupper.
            Folkhälsomyndig­heten har också fått i uppdrag att starta och
            koordinera arbetet med utökad provtagning av covid-19. Socialstyrelsen
            har utsetts till nationell inköpscentral för sjukvårdsmaterial,
            skyddsutrustning och viss medicinteknisk utrustning. Regeringen
            har också fattat beslut om att ersätta regionerna för de extra
            vårdkostnader som coronaviruset medför. Vidare har regeringen
            slopat det s.k. karensavdraget i sjukförsäkringen och ersatt det
            med ett schablonbelopp på 700 kronor samt tagit bort kravet på
            läkarintyg under sjuklöne­perioden.
          </p>
          <p xml:id="i-p2ND1fRHcabG7AxmPSEob">
            De ekonomiska åtgärder som regeringen, riksdagen och myndigheter
            vidtagit kan grovt sett delas in i tre kategorier: (i) förslag
            för att stärka företagens likviditet, (ii) förslag för att sänka
            företagens kostnader och (iii) förslag för att hjälpa individer
            som drabbas av den ekonomiska krisen. För att stärka likviditeten
            på de finansiella marknad­erna har Riksbanken annonserat utökade
            köp av värdepapper för 300 miljarder kronor under 2020 samt breddat
            innehavet till att, förutom statsobligationer, också kunna köpa
            bostadsobligationer samt företagscertifikat. Riksbanken har också
            inrättat en kreditfaci­litet på 500 miljarder kronor under två
            år för banker som ökar sin utlåning till företag och hushåll.
            Riksgäldskontoret får ingå kreditgarantiavtal motsvarande 100
            miljarder kronor med banker om lån till företag. Regeringen har
            också utökat kapaciteten hos flera andra statliga aktörer, som
            t.ex. Almi, Svensk Exportkredit och Exportkredit­nämnden, i syfte
            att underlätta företagens kreditförsörjning. Till detta ska också
            läggas riksdagens beslut om en tillfällig skattekredit på moms,
            preliminärskatt för anställda och arbetsgivaravgifter.
          </p>
          <p xml:id="i-XWsFSPoSTFRzcdEydFrjdN">
            För att tillfälligt sänka företagens kostnader har regering och
            riksdag lagt fram för­slag och beslutat om en rad olika åtgärder.
            Det viktigaste förslaget här är att regeringen har tidigarelagt
            implementeringen av korttidspermittering och ökat subventionsgraden
            under 2020. Korttidsarbete innebär att arbetstagare går ned i
            arbetstid samtidigt som staten ersätter en viss del av lönebortfallet.
            Regeringen föreslår också en tillfällig rabatt för fasta hyreskostnader
            inom vissa särskilt utsatta branscher som hotell, restauranger,
            sällanköpshandel m.fl. Vidare tar staten över sjuklöneansvaret
            från företagen under april och maj. Riksdagen har också beslutat
            om sänkta socialavgifter mellan den 1 mars och 30 juni 2020. Beslutet
            innebär att företagen endast behöver betala ålderspensionsavgift­en.
            Nedsättningen ska gälla för upp till 30 anställda och på den del
            av lönesumman för den anställde som inte överstiger 25 000 kronor
            per månad.
          </p>
          <p xml:id="i-ELoioxWWYfyosNvgM23EDM">
            Vårändringsbudgeten innehåller flera olika förslag inom arbetsmarknads-
            och utbild­ningspolitiken. Regeringen skalar upp och avsätter
            mer pengar för tidiga arbetsmarknads­politiska insatser som bl.a.
            extratjänster, arbetsmarknadsutbildningar på distans och gröna
            jobb. Inom utbildningspolitiken tillförs yrkesvux, högskolan,
            folkhögskolorna och YH mer pengar och platser. A-kassan har stärkts
            genom höjda golv och tak och genom att arbets- och medlemsvillkoren
            har sänkts.
          </p>
          <p xml:id="i-FVYAN4pVUdMeAB7oxfiApx">
            Vänsterpartiet har påverkat utformningen av flera av regeringens
            förslag inom ramen för behandlingen av förslagen i finansutskottet.
            Vi fick till stånd att de företag som använder sig av korttidsarbeten
            och kreditgarantierna inte samtidigt ska få göra aktieutdelningar
            samt att det s.k. familjemedlemsundantaget tillfälligt slopas
            i syfte att underlätta för små familjeföretag. Vänsterpartiet
            var också med och förhandlade ned räntan på förslaget om anstånd
            med inbetalning av skatt för företagen.
          </p>
          <p xml:id="i-c944vN2eU9ev5tNbDPLDZ">
            Vänsterpartiet efterfrågar ett mer balanserat svar på den ekonomiska
            krisen. Företag­en har fått stora, omfattande stöd, och mer förväntas
            komma samtidigt som personalen inom sjukvården, äldreomsorgen
            och Arbetsförmedlingen går på knäna på grund av otillräckliga
            resurser. Krispolitiken får inte bidra till ökade klyftor utan
            bör utformas så att den bidrar till ett mer robust och starkare
            samhälle.
          </p>
          <head type="h1" xml:id="i-V3PG8ga7TP3xQZNc2dWHTy">
            6 Riktlinjer för den ekonomiska politiken
          </head>
          <p xml:id="i-G1vbCL3iNPfy5znuWgdi8F">
            Världens regeringar och centralbanker har svarat på krisen med
            stora likviditetsprogram och ekonomiska stimulanser, vilket är
            bra och helt nödvändigt. Sveriges offentliga finanser är mycket
            starka. Regeringen bör utnyttja detta fullt ut för att rädda företag,
            hålla uppe sysselsättningen och investera för framtiden. I det
            rådande läget är dock nyttan med breda efterfrågestimulanser till
            hushållen begränsad. Den vikande efter­frågan beror inte på att
            hushållens finanser generellt sett är svaga utan snarare på ändrat
            beteende i spåren av de åtgärder som införts för att förhindra
            smittspridningen.
          </p>
          <p xml:id="i-YYWZ3j8FBJKn7Q5Q8EMSjr">
            Huvudproblemet är att företagens inkomster rasar när stora delar
            av samhället och omvärlden mer eller mindre är nedstängda. Då
            måste fokus vara att hålla livskraftiga företag levande till dess
            att smittspridningen minskar och ekonomierna öppnar upp igen.
            De anställda i dessa företag sitter på avgörande kompetens som
            annars riskerar att gå förlorad.
          </p>
          <p xml:id="i-GX7s3Abv7eWaAjTfPssHZi">
            Vänsterpartiet bedömer att regeringens åtgärder i detta avseende
            i form av likviditets­stöd, permitteringslöner, hyresstöd m.m.
            i huvudsak är väl avvägda. Vi avvisar dock regeringens generella
            nedsättning av socialavgifterna. Förslaget innebär en oproportio­nerlig
            och ineffektiv överföring av pengar till alla företagsägare. Även
            om ekonomin nu faller brant finns det många företag som går relativt
            bra, inom t.ex. dagligvaruhandeln och techsektorn. Det bör också
            framhållas att företagen har ett eget ansvar för att stärka sina
            balansräkningar när ekonomin går bra. Detta har dock företagen
            i stor utsträckning underlåtit att göra. I stället har många företag
            drivits med låg soliditet och maximerad aktieutdelning. Vi har
            fått en ordning där risker och förluster socialiseras samtidigt
            som vinsterna förblir privata. Det är ett orimligt system. Vinster
            brukar ju ses som kompensa­tion för risk. Då blir det märkligt
            om staten tar hela risken samtidigt som ägarna behåller hela vinsten.
          </p>
          <p xml:id="i-9uxQPv9zAZ37sAddZJmSm7">
            Regeringens åtgärder kan också visa sig vara otillräckliga. Vi
            menar att det inte går att utesluta att staten kan behöva gå in
            med rena kapitaltillskott för att rädda vissa strategiskt viktiga
            företag. Vi anser att den typen av insatser behöver förberedas
            redan nu. Därför föreslår vi att en krismyndighet inrättas för
            att hantera det stöd som företagen kan behöva. Men innan staten
            går in med pengar behöver såväl aktie- som skuldägarnas kapital
            användas. Vid kapitaltillskott ska staten få ägande eller inflytande
            på annat sätt som står i proportion till kapitaltillskottet. Vi
            kommer inte att kunna rädda alla företag; vissa kommer att försvinna
            i krisen. Men vi bör rädda stora livskraftiga företag som är väsentliga
            för landets och olika regioners ekonomi, företag som har en strategiskt
            viktig roll i samhället.
          </p>
          <p xml:id="i-FuNJ65h7f5i1cretHxHDs3">
            Den ekonomiska krisen slår också hårt mot landets kommuner och
            regioner, dels i form av fallande skatteunderlag, dels i form
            av stigande kostnader. Här bör staten ta ett större ansvar för
            att förhindra uppsägningar och för att kommuner och regioner ska
            kunna upprätthålla en god kvalitet i välfärden. Människor måste
            kunna garanteras en fungerande välfärd. Redan före krisen hade
            kommunsektorn stora ekonomiska bekym­mer, som främst handlar om
            den demografiska utvecklingen med en växande andel äldre och fler
            elever i grundskolan. Den ekonomiska vårpropositionen är i detta
            avseende en dyster läsning. Regeringens egna siffror visar att
            det fattas 15 miljarder kronor i år för att klara av de kostnadsökningar
            som följer av den demografiska utvecklingen. Motsvarande siffra
            för 2021 är hela 30 miljarder. Detta är chockerande siffror och
            kommer att medföra stora nedskärningar i en redan skör och underbemannad
            välfärd. Vänsterpartiet föreslår att kommunsektorn tillförs 25
            miljarder kronor i år i form av generella statsbidrag.
          </p>
          <p xml:id="i-SHkiqbSYEKcTcyNQ3AjpFz">
            Stora ansträngningar måste också göras inom ramen för arbetsmarknads-
            och utbild­ningspolitiken när många nu förlorar sina jobb. Arbetsmarknadspolitiken
            bör inriktas mot bristyrken. Sjukvården och äldreomsorgen står
            inför mycket stora rekryterings­behov den närmaste tiden. Många
            av de som nu förlorar jobben bör beredas tillfälle till utbildning
            för yrken inom dessa sektorer. Den planerade privatiseringen av
            stora delar av arbetsmarknadspolitiken måste stoppas. Trycket
            på Arbetsförmedlingen ökar nu rejält i takt med stigande arbetslöshet.
            Då måste Arbetsförmedlingen ges tillräckliga resurser för att
            kunna klara av sitt arbete. Efter påtryckningar från Vänsterpartiet
            tillförs Arbetsförmedlingen mer pengar i vårändringsbudgeten,
            men tillskottet på 330 miljoner kronor räcker inte för att kunna
            verkställa beslutet om att öppna de nedlagda kontoren och ännu
            mindre för att klara av den ökade mängden arbetslösa i krisens
            spår. Det inne­bär att Arbetsförmedlingen kommer att vara kraftigt
            underbemannad i ett läge då den svenska ekonomin är i fritt fall.
            Detta är minst sagt olyckligt och regeringens politik på området
            kommer att förvärra krisen.
          </p>
          <p xml:id="i-7kr11j7fMMfX7CrEUTykwU">
            Coronakrisen har visat hur skör samhällets motståndskraft är
            på många områden. År av skattesänkningar har dränerat välfärden
            på resurser. Krisen har visat att när vi gör saker tillsammans
            står vi starkare än när vi gör saker var och en för sig. Besparingar
            och privatiseringar har lett till en underdimensionerad sjukvård
            och äldreomsorg, med brist på såväl personal som utrustning och
            skyddskläder. Inom hemtjänsten har privatisering­arna resulterat
            i låg bemanning, många timvikarier och hög personalomsättning
            – en kombination som under coronakrisen fått förödande effekter
            där äldre tvingats ta emot i vissa fall upp till ett tjugotal
            olika anställda från hemtjänstföretagen under kort tid. Vi ser
            också hur krisen har blottlagt det svenska klassamhället. Många
            tjänstemän och akademi­ker kan skydda sig från smittan genom att
            jobba hemma, vilket sällan personer med arbetaryrken kan. Smittan
            har också drabbat vissa socialt utsatta områden särskilt hårt.
          </p>
          <p xml:id="i-GpAE9ij5dmreWupThc1kgY">
            Krisen har också visat att arbetslöshetsförsäkringen har betydande
            brister. Vänster­partiet välkomnar de förslag om stärkt a‑kassa
            som regeringen tidigare presenterat och som nu föreslås i vårändringsbudgeten.
            Vi vill dock betona att a‑kassan behöver perma­nenta förbättringar.
            Behovet av en fungerande arbetslöshetsförsäkring minskar inte
            när den mest akuta delen av krisen har passerats. Förutom detta
            vill vi bl.a. se ett borttagan­de av den nedtrappning som sker
            efter 100 dagar. För den som har varit arbetslös längre än 100
            dagar och slår i det lägre taket betyder ingen av de förstärkningar
            som nu genom­förs av a‑kassan någon förbättring.
          </p>
          <p xml:id="i-AM1YYDPYMhidC7DBfYLouV">
            Utöver åtgärder för att hantera krisens mest brännande frågor
            bör regeringen ta tag i mer långsiktiga strukturfrågor. Det saknas
            inte arbetsuppgifter. Vi behöver investera i grön omställning,
            infrastruktur, energieffektivisering och ny teknik för att ställa
            om eko­nomin i en mer klimatvänlig riktning. Bostadsbristen i
            storstäderna måste byggas bort och inom välfärden finns stora
            eftersatta behov. Dessa investeringar håller uppe efterfrågan
            samtidigt som de stärker Sveriges långsiktiga tillväxtförutsättningar.
            Vänsterpartiet presenterar i denna motion ramarna för hur ett
            sådant investeringsprogram bör se ut.
          </p>
          <p xml:id="i-5iEG7vjJsBxWEth716yvAj">
            Den ekonomiska krisen kommer att leda till kraftigt ökad arbetslöshet.
            Arbetslöshet­en kommer att slå brett, men de som främst kommer
            att drabbas är de som redan har en svag ställning på arbetsmarknaden,
            nyanlända, personer med låg utbildning och per­soner med funktionsnedsättningar.
            Många mindre företag i utsatta områden riskerar att gå i konkurs.
            Samtidigt innebär regeringens och Riksbankens räddningspaket,
            även om de är helt nödvändiga, en direkt överföring av skattebetalarnas
            pengar till kapitalägarna. På sikt kan också dessa räddningsprogram
            blåsa upp tillgångspriser, vilket gynnar de redan välbeställda.
            Sammantaget riskerar detta att öka de redan stora ekonomiska klyft­orna
            i Sverige. Det behövs därför en diskussion om hur krisens bördor
            ska fördelas och betalas. Sverige har det minst omfördelande skattesystemet
            bland EU:s kärnländer. Den främsta förklaringen till detta är
            våra obefintliga eller mycket låga skatter på förmögen­heter,
            fastigheter, arv och gåvor samt kapitalinkomster. För att få ett
            samhälle som håller ihop och för att finansiera de stora resurstillskott
            som välfärden behöver och de investeringar som den gröna omställningen
            kräver behöver dessa skatter återinföras samt höjas.
          </p>
          <p xml:id="i-RJCy5VemmFGvKDYhn9n68B">
            I höstas föreslog Vänsterpartiet att den planerade översynen
            av det finanspolitiska ramverket skulle tidigareläggas. Bakgrunden
            till kravet var att vi såg en begynnande diskrepans mellan överskottsmålet
            och det s.k. skuldankaret. Denna divergens gäller fortfarande
            och huvudförklaringen är att räntorna är betydligt lägre än vad
            som låg i prognoserna när målen formulerades av Överskottsmålskommittén
            (se SOU 2016:67). Även efter den nuvarande krisen kommer Sveriges
            offentliga finanser att vara starka. Den sedan länge väntade demografiska
            utvecklingen, med en ökad andel äldre, är sedan en tid verklighet
            i landets kommuner och regioner. Då är det orimligt att ha som
            krav att de offentliga finanserna ska gå med överskott. Det finanspolitiska
            ramverket får inte stå i vägen för de investeringar som behöver
            göras. För att kunna göra nödvändiga investering­ar för framtiden
            bör överskottsmålet ersättas med ett mål om balans över en konjunktur­cykel.
          </p>
          <head type="h1" xml:id="i-G1efat9Uk1msEVHsCKhob5">
            7 Vänsterpartiets förslag på ytterligare åtgärder
          </head>
          <p xml:id="i-Uam7ypkyG3ygftSK823w5U">
            Vänsterpartiets politik gör att Sverige står starkare rustat
            att möta kriser. Vår politik skapar en robustare välfärd generellt
            och mer resurser till sjukvården i synnerhet. Det är en politik
            för starkare ekonomiska trygghetssystem, men även sådant som stabil
            läke­medelsförsörjning och en sammanhållen sjukvård. Det är en
            politik för den jämlikhet som gör att människor kan samarbeta
            bättre och ta sig igenom krisen tillsammans. Det är en politik
            för gemensamma lösningar på gemensamma problem, i vetskapen om
            att vi är ett samhälle och att vi är beroende av varandra. Vänsterpolitik
            gör samhället starkare mot kriser.
          </p>
          <p xml:id="i-4BfcJBuAbxmY2c3oZhykoE">
            Under den pågående coronakrisen har vi presenterat flera reformer
            som nu genom­förts av regeringen och andra som håller på att genomföras.
            Bland dessa finns en för­stärkt a‑kassa, en garanti att studenter
            inte blir av med sitt studiestöd om undervisningen måste ställas
            in på grund av coronakrisen, ett stopp för vinstutdelningar i
            företag som permitterar anställda, en anpassning av korttidspermitteringarna
            till familjeföretag och slopade krav på sjukintyg.
          </p>
          <p xml:id="i-KzE3rt3ZmfU384kpiokoKE">
            Nedan presenterar vi ytterligare förslag på hur Sverige skulle
            kunna klara av krisen ännu bättre och stå starkare och bättre
            rustat för den tid som följer när krisen är förbi.
          </p>
          <p xml:id="i-2iFgp2J3J5wh2LzuwiVh7V">
            Sammanlagt innebär Vänsterpartiets förslag satsningar på ca 45,5
            miljarder kronor och därutöver förmånliga lån på 15 miljarder
            kronor. För en översikt och sammanställ­ning av samtliga ekonomiska
            satsningar som Vänsterpartiet föreslår, se tabell 1 i bilaga 1.
          </p>
          <head type="h2" xml:id="i-P8tMRjh6QuAzgkY9KNbAT5">
            7.1 Värna välfärden – tillskott till kommunsektorn
          </head>
          <p xml:id="i-QAwhiobHdhXSKNyHuU6pHx">
            Välfärden har länge varit underfinansierad. Den sedan länge omtalade
            demografiska förändringen – med en högre andel äldre i befolkningen
            och fler elever i grundskolan – är sedan ett antal år verklighet
            i kommuner och regioner. Under flera år har kommun­sektorns resurser
            inte räckt till för att klara de kostnadsökningar som följer av
            den demo­grafiska utvecklingen (se figur 3 nedan). Detta har resulterat
            i stora besparingar inom sjukvården, skolan, hemtjänsten och barn-
            och äldreomsorgen. Den nuvarande ekonom­iska krisen innebär att
            ett redan vikande skatteunderlag kollapsar. Det är nu av yttersta
            vikt att kommuner och regioner får de resurser de behöver, dels
            för att inte förvärra krisen, dels för att värna kvaliteten i
            välfärden. Välfärdsverksamheterna i kommuner och regioner är helt
            centrala för en god samhällsutveckling. Ett rikt land som Sverige
            kan inte snåla med resurserna till verksamheter som skola och
            sjukvård. De som arbetar i dessa verksamheter behöver fler arbetskamrater
            och bättre arbetsvillkor.
          </p>
          <p xml:id="i-PuvfbHfxTxcZy8tRXWjaXG">
            I vårbudgeten tillför regeringen kommunsektorn 15 miljarder kronor
            för innevarande år och 12,5 miljarder för 2021 och 2022. Detta
            tillskott är dock långt ifrån tillräckligt för att hindra nya
            besparingar inom välfärden, vilket tydligt framgår av regeringens
            egna siffror i vårpropositionen. Finansdepartementet bedömer att
            den demografiska utveck­lingen medför en kostnadsökning på 1,1
            procent i kommunsektorn under 2020, samtidigt som prognosen för
            den kommunala konsumtionen ligger på –0,3 procent. Den kommu­nala
            konsumtionen skulle alltså behöva öka med minst 1,1 procent för
            att klara de kost­nader som följer av den demografiska utvecklingen,
            men Finansdepartementets prognos pekar på en minskning av konsumtionen
            med 0,3 procent.
          </p>
          <p xml:id="i-CtGG4DhQNytzEDBu5eJVVT">
            Konsumtionsgapet på 1,4 procent motsvarar ett resursgap på ca
            15 miljarder kronor. För 2021 fattas det minst 30 miljarder kronor
            för att kommunsektorn ska klara av de demografiska kostnadsökningarna.
            Detta är anmärkningsvärda siffror i ett läge då i prin­cip samtliga
            sektorer inom välfärden redan är underbemannade. Det innebär att
            regering­en helt kallt planerar för ytterligare nedskärningar
            inom välfärden, detta i ett läge då det torde vara uppenbart för
            alla att de anställda inom välfärden behöver fler arbetskamrater.
            Vänsterpartiet föreslår att kommunsektorns, utöver regeringens
            förslag, tillförs 25 miljar­der kronor i år. Vänsterpartiet föreslår
            även en omfattande utbildningssatsning för att förstärka personalförsörjningen,
            se avsnitt 7.15 nedan.
          </p>
          <p xml:id="i-HPm9taxE7N5fC94aemd8NR">
            Figur 3 Kommunal konsumtion och demografiska behov
          </p>
          <p xml:id="i-G2RLKSD4NfJvtKaegTq4UG">
            Procentuell förändring, fasta priser
          </p>
          <p xml:id="i-26YkfwQERCpegCSs6qXHCG">
            Källa: Demografi: VP20, konsumtion: VP20 och Konjunkturinstitutet.
          </p>
          <head type="h2" xml:id="i-Hd6AR2zpwe7fNjZiWEY1K3">
            7.2 Inrätta en företagsakut
          </head>
          <p xml:id="i-D4vYFrVdSJPhTsWsZbRjau">
            Hittills har statens stöd till företagen skett i form av lån,
            kreditgarantier och minskade kostnader. Men Sverige kan mycket
            snart vara i en situation där staten behöver gå in med rena kapitaltillskott
            för att rädda vissa viktiga företag. Vi menar att den typen av
            insatser måste förberedas redan nu. När krisen fördjupas kan detta
            behövas för att inte viktiga delar av svensk produktion ska slås
            ut. Det skulle allvarligt kunna skada sam­hället och ytterligare
            fördjupa krisen. Vi kommer inte att kunna rädda alla företag;
            vissa kommer att försvinna i krisen. Men vi bör rädda stora livskraftiga
            företag som är väsent­liga för landets och olika regioners ekonomi,
            företag som har en strategiskt viktig roll i samhället och som
            är viktiga för att klara klimatomställningen.
          </p>
          <p xml:id="i-SdgpYvgWHKU6hK36EBtASP">
            Statligt ägda bolag i vissa nyckelfunktioner kan spela en viktig
            roll för att lösa samhällsproblem, bidra till en hållbar utveckling
            och förbättra Sveriges beredskap inför kommande kriser. Vänsterpartiet
            anser att om staten skjuter till kapital för att rädda företag
            ska staten också gå in som ägare och få motsvarande inflytande,
            detta för att öka skattebetalarnas möjligheter att få tillbaka
            sina pengar och för att öka möjligheterna att styra samhällsutvecklingen.
            Här kan EU-ramverket för hantering av krisande banker fungera
            som modell, där såväl aktie- som skuldägarnas kapital används
            innan staten går in med pengar (s.k. bail-in).
          </p>
          <p xml:id="i-7N61RZZ24cAbWJDRyCT6YN">
            Vänsterpartiet föreslår därför att en krismyndighet inrättas
            för att hantera det stöd som företagen kan behöva. Denna myndighet
            ska inte bara ta emot ansökningar och hantera kapitaltillskotten
            utan också förvalta den ägarandel som staten får tillbaka.
          </p>
          <p xml:id="i-D9ZjxEBdL1mYPJ8re666hF">
            Att staten går in som ägare i krisdrabbade företag skulle inte
            vara unikt för Sverige. Både Tyskland, Frankrike och USA har öppnat
            för att vid behov helt eller delvis ta över inhemska bolag i coronakrisens
            spår. Att låta den svenska staten gå in och hjälpa företag är
            inte heller något nytt. Senast i finanskrisen 2008 fick staten
            under en period ta över banken Carnegie. Banken såldes sedan vidare
            när den akuta krisen var över.
          </p>
          <p xml:id="i-GyEvqoyqoxFGrWmnHUppLN">
            När vi står inför en större samhällskris blir det tydligt hur
            viktiga företagen kan vara för att klara krisen. Men företagen
            är inte och kommer aldrig att vara verksamheter som är skilda
            från samhället i övrigt. Vi är tätare sammanlänkade än så. Det
            offentliga utbildar arbetskraften, ser till att infrastrukturen
            fungerar, satsar på forskning och ser till att barn- och äldreomsorgen
            fungerar så att folk kan jobba.
          </p>
          <p xml:id="i-Hyn7fT848BtCWL7iV2PwgR">
            Företagen har också ett eget ansvar i den pågående ekonomiska
            krisen. Många företag har drivits med hög skuldsättning och har
            prioriterat hög utdelning och aktieåterköp fram­för produktiva
            investeringar. När krisen kom hade de dålig motståndskraft. En
            anledning till detta är de höga avkastningskraven i näringslivet.
            I en artikel i Svenska Dagbladet refererar förra chefen för Riksgäldskontoret,
            Thomas Franzén, till en amerikansk studie som visar att det ekonomiska
            fallet i samband med finanskrisen 2008–2009 fördjupades och uppgången
            fördröjdes av företagens ambition att snabbt komma tillbaka till
            de höga avkastningskraven.
            <ref target="i-4nGtRbJTDC28DPgPNDjhAX">
              [2]
            </ref>
            Företag vill ha avkastning på 15–20 procent i ekonomier som bara
            växer med ett par procent per år. Franzén noterar att i jakten
            på hög avkastning sjunker företagens vilja till samhällsansvar,
            och i stället för att investera har företagen höjt sina utdelningar.
            Detta har resulterat i stagnerande tillväxt samtidigt som aktiekurserna
            pressas upp.
          </p>
          <p xml:id="i-Q7PvhQj8es3hqMgDYuGYbJ">
            Ett ökat statligt ägande skulle kunna vara en motvikt till denna
            utveckling. Att före­tag är med och tar ansvar är viktigt inte
            minst för att klara klimatomställningen. Sverige ska vara klimatneutralt
            om bara några årtionden. Vi måste sätta fart om vi ska klara det.
            Om vi inte snabbt kapar utsläppen kommer vår planet att förändras
            i grunden. Ett helt eller delvis statligt ägande av strategiskt
            viktiga företag skulle göra det lättare att nå klimatmålen. Tillsammans
            kan vi klara inte bara den kris som vi nu är mitt uppe i, utan
            också framtida utmaningar.
          </p>
          <head type="h2" xml:id="i-Ts13PPwdT73PRjLTAgn3PZ">
            7.3 Stärk sjukvården
          </head>
          <p xml:id="i-X8Y7Ln6tyfxmxC5j3PyvDX">
            Den svenska sjukvården var redan överbelastad före coronakrisen.
            Till följd av sprid­ningen av coronaviruset har sjukvården nu
            behövt ställa om och fokusera helt på de patienter som drabbas
            hårdast av covid-19. Svåra prioriteringar måste göras; operationer
            och behandlingar som inte är livsavgörande ställs in. Anställda
            inom sjukvården gör nu oerhörda insatser för att rädda liv och
            hyllas med rätta för det. Vänsterpartiet instämmer i hyllningarna
            men menar att vårdanställda bör få bättre arbetsvillkor, löner
            och arbets­miljö i stället för ett tomt tack.
          </p>
          <p xml:id="i-GyApemUAeHTYQj69JSPoXh">
            Om sjukvården varit starkare finansierad och haft fler anställda
            och en verklig lager­hållning av sjukvårdsmateriel, hade Sverige
            stått bättre rustat inför denna kris. Vänster­partiet menar att
            sjukvården behöver stärkas väsentligt, varför vi vill tillföra
            omfattande resurser till regionerna (se avsnitt 7.1). I detta
            akuta skede föreslår vi också en rad mer kortsiktiga lösningar.
          </p>
          <p xml:id="i-WnAZUzEyPnXMakan45WFKq">
            Många tidigare anställda har redan lämnat vården och omsorgen,
            och risken att ännu fler gör det är stor. Centralt för att klara
            vårdens och omsorgens arbetskraftsbrist är att de anställda har
            bra arbetsvillkor och inflytande över sitt arbete. Det krävs riktade
            insatser för att förstärka personalens villkor inom hälso- och
            sjukvården. Vänsterpartiet vill där­för bygga vidare på den satsning
            på förbättrad arbetsmiljö, kompetensutveckling och förbättrade
            arbetsvillkor som vi fick igenom i budgetsamarbetet under förra
            mandat­perioden.
          </p>
          <head type="h3" xml:id="i-FweuPNX1Ybgkq6KHyJo6M8">
            7.3.1 Tillfälligt öka antalet anställda inom vården
          </head>
          <p xml:id="i-KurcssXVUEzMGzdEkWscDh">
            I dag finns det strax över 12 000 legitimerade sjuksköterskor
            som är verksamma i andra yrken än inom vården. Belastningen på
            vården är hög, och sannolikt kommer en betyd­ande andel av den
            verksamma vårdpersonalen att få sjukdomssymtom, bli sjuka eller
            behöva vara hemma från jobbet för vård av barn. Mot bakgrund av
            det och för att kunna upprätthålla den grundläggande och samhällsviktiga
            verksamhet som hälso- och sjuk­vården bedriver vill Vänsterpartiet
            införa en temporär lag som innebär att all vårdutbild­ad personal
            som i dag arbetar i andra yrken (som inte utgör samhällsviktiga
            funktioner) med omedelbar verkan ska ha rätt till tjänstledighet
            för att kunna arbeta inom vård när sådana behov uppstår. Det kan
            antingen handla om att arbeta på vårdcentraler och sjukhus eller
            om att avlasta genom att bemanna telefonrådgivning.
          </p>
          <head type="h3" xml:id="i-T2t7jRRnwM8E5FTEW22q2k">
            7.3.2 Bättre samordning av vårdens resurser
          </head>
          <p xml:id="i-VkYY1yh4vFcwS1hdWopoR2">
            Vänsterpartiet anser att vårdens samlade resurser bör samordnas
            på ett bättre sätt. På så vis skulle resurserna användas mer effektivt
            och fokuseras utifrån verkliga behov i stället för marknadens
            logik. I dessa tider, när vården är under extrem press, är behovet
            av samordning ännu större. Att delar av den skattefinansierade
            vården i detta läge gör andra prioriteringar utifrån vinstintresse
            är inte rimligt. Därför vill Vänsterpartiet att regionerna ska
            kunna samordna och vid behov styra vården, inklusive de privata
            vård­givare som regionerna har avtal med. Under den tid som coronakrisen
            sätter press på vården är detta extra viktigt.
          </p>
          <p xml:id="i-5v3XZugBAxun7fZjL7A6ma">
            Regeringen har genom proposition 2019/20:155 Tillfälliga bemyndiganden
            i smitt­skyddslagen med anledning av det virus som orsakar covid-19
            getts rätt att meddela föreskrifter om tillfällig omfördelning
            av läkemedel eller skyddsmaterial och annan medicinsk utrustning
            när det gäller privata vårdgivare och andra privata aktörer. Vänsterpartiet
            anser att denna möjlighet till omfördelning ska vara permanent.
          </p>
          <p xml:id="i-V6csYZxw9NJX9F689eAYcM">
            Regeringen får också meddela särskilda föreskrifter om samverkan
            och inbördes handel eller omfördelning av läkemedel och medicinsk
            utrustning när det gäller regioner och kommuner, i syfte att upprätthålla
            ett effektivt smittskydd.
          </p>
          <p xml:id="i-SZSFAtrM8v5YPdJbK8YA7U">
            Vänsterpartiet menar att det är bra och nödvändigt att regeringen
            har getts denna rätt. Samtidigt saknas möjligheter för det offentliga
            att styra över ytterligare resurser inom vården, exempelvis personal
            och lokaler. Vi utgår från att de skattefinansierade vårdgivarna
            accepterar att inordna sig i regionernas planering, men om de
            inte vill vara med och samarbeta måste den offentliga vården ges
            möjligheten att bestämma hur den privata vårdens resurser ska
            användas för att möta krisen. Det kan handla om att bistå med
            personal för att bemanna vårdavdelningar, så att den som är inlagd
            känner sig trygg och personalen hinner göra ett bra jobb. Det
            kan handla om att testa personer med symtom eller att avlasta
            andra delar av den offentliga vården, så att resurser därifrån
            i sin tur kan sättas in i arbetet mot coronaviruset.
          </p>
          <p xml:id="i-5Zewm44DagKs6ZHnskgTSt">
            Vi vill också omgående se till att privata vårdförsäkringar inte
            tillåts styra någon del av vården. De personer som har störst
            behov av vård ska inte trängas undan av personer med mindre behov
            bara för att de har privat försäkring.
          </p>
          <head type="h2" xml:id="i-165yCKjQdCovaWmSTCNUja">
            7.4 Insatser mot smittspridning i äldreomsorgen
          </head>
          <p xml:id="i-PFmakBi6ETfCVXgKkXLdWR">
            Situationen med smittspridning i äldreomsorgen är mycket allvarlig.
            Smittan är spridd just bland de som behöver skyddas allra mest.
            Många äldreboenden har personer som insjuk­nat, och även situationen
            i hemtjänsten är mycket oroande. Vi vet sedan tidigare att äldre
            där kan få besök av ett stort antal olika personer. Enligt Kommunal
            i Stockholm kan en äldre som har hemtjänst få besök av hela 25
            olika personer inom loppet av två veckor. Var fjärde som jobbar
            inom den kommunala äldreomsorgen är tillfälligt anställd och var
            femte är timanställd. Värst är det i Stockholmsregionen, där smittspridningen
            på äldreboendena också varit mest omfattande. I den privata äldreomsorgen
            är andelen visstidsanställda ännu högre. Därmed berörs många inom
            äldreomsorgen inte av ändringarna i karensav­draget. Tillgången
            på skyddsutrustning är bristfällig och så även kunskapen om smitt­skydd.
            Att sektorn domineras av privata utövare är ett problem för både
            arbetsmiljön, anställningstryggheten, resurserna och möjligheten
            att snabbt åtgärda bristerna.
          </p>
          <p xml:id="i-2tTLHVXG34DByvmaRmrxEN">
            Vänsterpartiet instämmer i hyllningen av de anställda inom äldreomsorgen
            som nu gör stora och avgörande insatser men anser att de bör tackas
            med bättre arbetsvillkor, högre löner och bättre arbetsmiljö.
            Hemtjänstens resurser behöver öka och bemanningen måste stärkas.
            Arbetsmiljön och arbetsvillkoren måste förbättras; timanställningar
            måste ersättas med fasta, trygga tjänster. Av dessa skäl föreslår
            Vänsterpartiet omfattande satsningar på hemtjänsten genom ökade
            resurser till kommunerna (se avsnitt 7.1). I det akuta skede vi
            nu befinner oss i föreslår vi också ytterligare satsningar.
          </p>
          <p xml:id="i-3Z5J6kpzc15JrhADHJrapg">
            Vänsterpartiet vill minska antalet personal som besöker varje
            äldre person i hem­tjänsten. Alla kommuner ska åläggas att göra
            en översyn av schemaläggning och organi­sation för att minska
            antalet personer som besöker de äldre inom hemtjänsten, i syfte
            att förhindra smittspridning. Vi vill också att alla kommuner
            ska snabbutbilda samtliga som arbetar inom äldreomsorgen i smittskydd.
            Även alla de vikarier som nu tas in måste omfattas.
          </p>
          <p xml:id="i-896GWTDpCv9rnLcgNMtE8t">
            Vänsterpartiet vill se ett bemyndigande för att det offentliga
            ska kunna gå in och ta över privata aktörers verksamhet om de
            missköter sig gällande smittskydd och smitt­spridning. Vidare
            vill vi att testning av personal inom äldreomsorgen prioriteras
            upp samt att länsstyrelserna och smittskyddet tillsammans med
            medicinskt ansvarig sjuk­sköterska (MAS) gör inspektioner på samtliga
            boenden samt inom övrig äldreomsorg. Man bör också ta in utbildade
            undersköterskor från vårdcentraler till äldreomsorgen och inrätta
            speciella coronateam i kommunerna.
          </p>
          <head type="h3" xml:id="i-Jnzz376LhC8jHiw7Yws5Rv">
            7.4.1 Stöd till företag att producera den skyddsutrustning välfärden
            behöver
          </head>
          <p xml:id="i-3f4YSD3ZYCMdrZauzq8o97">
            Bristen på skyddsutrustning är akut, och eftersom bristen är
            internationell behövs inhemsk produktion. Vänsterpartiet vill
            införa ett statligt stöd till företag för att ställa om produktionen
            till att producera skyddsutrustning under krisen. Det kan handla
            om skyddsvisir, munskydd, handskar m.m.
          </p>
          <p xml:id="i-FdVdi8mBDVMCirreBsQtLG">
            Vi föreslår att 500 miljoner kronor avsätts för detta och att
            staten med dessa medel medfinansierar företagens omställning med
            upp till 50 procent. Tillväxtverket bör administrera stödet i
            samråd med Socialstyrelsen för att säkerställa att rätt materiel
            prioriteras och för att undvika att det blir överproduktion av
            en vara och underproduk­tion av en annan. Utöver att försöka minska
            bristen på skyddsutrustning, skulle ett stöd till omställning
            av produktionen bidra till att rädda jobb som annars skulle riskera
            att gå förlorade i krisens spår.
          </p>
          <head type="h3" xml:id="i-NmWYFN14WwHkeyRn2VZ16t">
            7.4.2 Taxiresor för anställda inom vården och äldreomsorgen
          </head>
          <p xml:id="i-WYAMrD1TqvDZg47fsHwA6Z">
            Samtidigt som Folkhälsomyndigheten och regeringen uppmanar alla
            att undvika att åka med kollektivtrafiken under den pågående pandemin
            måste de som arbetar inom vården och äldreomsorgen kunna ta sig
            till sina arbeten. Det innebär i många fall att de utsätts för
            en smittorisk. Smitta bland dessa grupper får dessutom väldigt
            olyckliga konsekvenser.
          </p>
          <p xml:id="i-WkZE9sFE1XEXdvpjtTfoxW">
            Vänsterpartiet menar därför att det offentliga under ett kort
            kritiskt skede bör erbjuda taxiresor till anställda i intensivvård
            och äldreomsorg. En sådan lösning skulle dessutom innebära ett
            välbehövligt tillskott för den krisande taxinäringen. Kommunerna
            och region­erna bör administrera insatsen, t.ex. genom ett utvidgat
            färdtjänstavtal, och staten bör stå för kostnaden.
          </p>
          <head type="h2" xml:id="i-Tuo5BZVAZXc2XtBoDJ9p5R">
            7.5 Gör det lättare att få försörjningsstöd
          </head>
          <p xml:id="i-g16QzLB1GAoediAoWTqLm">
            Konsekvenserna av coronakrisen är fortfarande svårförutsägbara,
            men vi vet att många i vårt land kommer att förlora sin inkomst.
            Behoven av försörjningsstöd kommer sanno­likt att öka framöver.
            För att inte försvåra livet ytterligare för de som nu drabbas
            är det nu extra viktigt att kraven och praxis kring försörjningsstöd
            förändras och lättas upp.
          </p>
          <p xml:id="i-H5TTrCj8ZAokBUnbCxibfD">
            Vänsterpartiet föreslår att lättnader ska införas i krav och
            praxis kring försörjnings­stödet under den pågående coronakrisen.
            Fler ska, under en kortare period (fyra månader), kunna få ekonomiskt
            stöd. Det kan t.ex. innebära att man inte ska behöva sälja hem
            och bil för att få försörjningsstöd under perioden.
          </p>
          <head type="h2" xml:id="i-CPivNNh2qAK1Y97CxMT1A4">
            7.6 Statlig hyresfond
          </head>
          <p xml:id="i-Ri3zVKnww3EskcbdLqZvZw">
            Under coronakrisen förlorar tusentals löntagare sina jobb. Risken
            är stor att många av dem som också är hyresgäster inte kommer
            att ha råd att betala sina hyror. I förläng­ningen kan det leda
            till att tusentals arbetslösa hyresgäster vräks och blir hemlösa.
          </p>
          <p xml:id="i-Qra21zMFwT2guvj9VCxagr">
            Finansinspektionen har meddelat att bankerna får ge bostadsägare
            undantag från amorteringskraven under en period om de drabbas
            av inkomstbortfall kopplat till corona­krisen. Det är välkommet
            och behövligt. För hyresgäster som drabbas av inkomstbortfall
            på grund av coronakrisen finns dock i dagsläget inget stöd.
          </p>
          <p xml:id="i-8quk6XmdbGHtNNrCRi5hjR">
            Vänsterpartiet vill därför att staten inrättar en hyresförlustgarantifond.
            Medlen i fond­en lämnas till den hyresvärd som drabbas av hyresförluster
            på grund av att hyresgäster inte har råd att betala hyran i coronakrisens
            spår (mars 2020 till augusti 2020, med möj­lighet till förlängning).
            Staten ska stå för 75 procent av hyresnedsättningen och värden
            för resterande 25 procent. Fonden ska administreras och betalas
            ut av Boverket. Den enskilda hyresvärden ansöker om medel. Till
            ansökan bifogar hyresvärden uppgifter som styrker att denne har
            drabbats av hyresförluster. För att få ta del av hyresförlustgarantin
            ska hyr­esvärden först göra en överenskommelse med Hyresgästföreningen
            som innebär följande: (i) hyresgäster som inte kan betala hyran
            på grund av inkomstbortfall i coronakrisens spår ska få bo kvar
            (moratorium på uppsägningar) och (ii) inga förfallna betalningar
            ska gå till inkasso.
          </p>
          <p xml:id="i-MKV1Nt8qnqDoLm8R69iKmB">
            För hyresgästen innebär förslaget en nedsättning av hyran med
            maximalt 75 procent (utfallet avgörs av förhandling och storlek
            på inkomstbortfallet). För att få ta del av ned­sättningen behöver
            hyresgästen styrka att hen har för låg inkomst (jfr inkomstprövning
            för att få hyreskontrakt). Vi föreslår att 500 miljoner kronor
            avsätts för de första sex månaderna.
          </p>
          <head type="h2" xml:id="i-FgjewbwnoFteUXznaB9mTX">
            7.7 Lunchpeng
          </head>
          <p xml:id="i-WnBC4cG1PdWvLcWT6E4t2q">
            Efter uppmaning från Folkhälsomyndigheten och regeringen har
            de flesta gymnasie­skolorna i Sverige nu stängt och gått över
            till distansundervisning. För många elever innebär skolan den
            största tryggheten, där man har sina vänner, omges av engagerade
            vuxna personer och får ett varmt mål mat om dagen. Enligt Rädda
            Barnens rapport Barnfattigdom i Sverige – Årsrapport 2018 var
            det 186 000 barn som då levde i en ekonomisk situation där familjen
            hade svårt att klara sina kostnader. När skolor stänger blir det
            en utmaning för många föräldrar att få ekonomin att räcka till
            ytterligare ett mål mat om dagen.
          </p>
          <p xml:id="i-JhNU5MbFNnUJ5ZHZFEyW8s">
            För att inga skolbarn ska behöva gå hungriga föreslår Vänsterpartiet
            att studiebidraget för landets gymnasieelever höjs med 700 kronor
            per månad under tiden gymnasieskolorna är stängda. Nivån i dag
            är 1 250 kronor, och den tillfälliga nya nivån blir 1 950 kronor.
            Det utökade studiebidraget bör betalas ut retroaktivt för den
            period som gymnasierna är stängda. Förslaget beräknas kosta 249
            miljoner kronor per månad som gymnasieskolorna är stängda. Vänsterpartiet
            avsätter 747 miljoner kronor för att täcka kostnaderna för tre
            månader.
          </p>
          <head type="h2" xml:id="i-AzzvjjiVm48fCZDK6JK94z">
            7.8 Uppsagda lokalvårdare mot smittspridning
          </head>
          <p xml:id="i-3uUMvphkobUCpmSpfiYPVB">
            Många lokalvårdare inom hotellbranschen har nu varslats eller
            sagts upp. Samtidigt finns det behov av att avlasta befintlig
            personal och stärka insatserna för att minska smittspridning i
            offentlig verksamhet. Vänsterpartiet föreslår därför att uppsagd
            städ­personal via kommunernas arbetsmarknadsenhet ska kunna bistå
            med städning inom exempelvis äldreomsorgen, på allmänna platser,
            i idrottshallar, skolor och förskolor samt på fritidsgårdar m.m.
            Städning som sker hemma hos äldre eller på äldreboenden sker under
            ledning av äldreomsorgen och enligt deras rutiner.
          </p>
          <p xml:id="i-K3Lnxaqm714xvpCfr8U2pr">
            Vänsterpartiet vill att staten avsätter resurser i form av en
            pott för kommunerna och regionerna att söka pengar ifrån för detta
            ändamål. 1 miljard kronor bör avsättas till kommunerna och 500
            miljoner kronor till regionerna. Statens finansiering genom den
            avsatta potten bör uppgå till hela kostnaden och endast finansiera
            sådan städning som inte redan görs för att inte konkurrera ut
            befintliga företag.
          </p>
          <head type="h2" xml:id="i-CXMcEhkb5XT5aHfWi5V93q">
            7.9 Pausa rehabkedjan
          </head>
          <p xml:id="i-JoHZwaPoKsd7k8g6siyx8D">
            Sjukpenningens regelverk bygger på fasta tidsgränser som reglerar
            mot vad arbetsför­mågan ska bedömas (den s.k. rehabkedjan). De
            första 90 dagarna i ett sjukfall bedöms arbetsförmågan mot den
            försäkrades vanliga arbete eller annat lämpligt arbete som arbetsgivaren
            tillfälligt erbjuder den försäkrade. Från och med dag 91 ska det
            vid be­dömningen även beaktas om den försäkrade kan försörja sig
            genom omplacering till annat arbete hos arbetsgivaren. Från och
            med dag 181 bedöms arbetsförmågan mot normalt förekommande arbete
            såvida det inte finns särskilda skäl mot att göra en sådan prövning
            eller annars kan anses oskäligt att göra en sådan prövning. Från
            och med dag 366 kan en prövning mot normalt förekommande arbete
            skjutas upp endast om det kan anses oskäligt att göra en sådan
            prövning.
          </p>
          <p xml:id="i-NLPNSHcpGaTjNtaxwzTGYU">
            Coronakrisen har inneburit en kraftigt ökad belastning på hälso-
            och sjukvården och många arbetsgivare och arbetstagare. Insatser
            för rehabilitering och återgång i arbete inom hälso- och sjukvård
            kommer inte att kunna genomföras i tid. Samtidigt fortsätter rehabiliteringskedjans
            tidsgränser att gälla för pågående sjukskrivningsfall och för
            de sjukskrivningsfall som kommer att inträffa framöver. Som en
            följd riskerar sjukskrivna som inte får tillgång till rehabilitering
            och andra åtgärder för återgång i arbete på grund av coronakrisen
            att utförsäkras. Vi har redan sett exempel på detta.
          </p>
          <p xml:id="i-VNBDDeaEcbLf7CZFshPs9K">
            Försäkringskassan har efter samtal med regeringen gjort ett nytt
            rättsligt ställnings­tagande som säger att det ska anses oskäligt
            att pröva arbetsförmågan mot normalt före­kommande arbete i de
            fall den försäkrades planerade återgång till sitt vanliga arbete
            eller annat arbete hos arbetsgivaren förskjuts på grund av den
            rådande coronapandemin. Det krävs att förskjutningen beror på
            störningar i verksamheter som den försäkrade är beroende av för
            att få vård och rehabilitering.
          </p>
          <p xml:id="i-XsZzmmWyRDTHy59otoLBWf">
            Försäkringskassans besked är välkommet, men det finns brister
            i den lösning som man valt. Dels omfattar den inte förskjutning
            som beror på exempelvis uppskjutna rehabiliteringsinsatser hos
            arbetsgivaren. Det är också så att sjukpenningen minskar efter
            ett års sjukskrivning. De som tvingas leva med en sjukskrivning
            i över ett år på grund av coronakrisen kommer alltså att få en
            lägre ersättning.
          </p>
          <p xml:id="i-GXwvBchZ1Z1xE98mY3uGzW">
            Vänsterpartiet föreslår därför att sjukskrivna som inte kan ta
            del av rehabilitering och andra åtgärder för återgång i arbete
            får ”stå still” i sin sjukperiod med bibehållen ersätt­ning. Detta
            bör gälla fram till dess att den särskilda situationen kring covid-19
            har upp­hört, då sjukperioden fortsätter att rulla på och de tidsgränser
            som finns inom rehabiliter­ingskedjan åter blir gällande.
          </p>
          <head type="h2" xml:id="i-4pX9kWZGThW7srmcYQ1B86">
            7.10 Dagersättningar
          </head>
          <p xml:id="i-BHnDXvx7UzKxiTpGmq6Aat">
            De som uppbär olika typer av dagersättning, exempelvis habiliteringsersättning
            eller dagbelopp för deltagande i Arbetsförmedlingens program,
            riskerar att bli utan ersättning om de själva är sjuka eller tillhör
            en riskgrupp och därmed inte kan delta i de aktiviteter som är
            kopplade till ersättningen. Samma sak gäller om företaget eller
            verksamheten dit aktiviteten är förlagd stänger eller begränsar
            sin verksamhet på grund av coronaviruset. De tidsgränser som finns
            i dessa system kan också leda till att människor förlorar sin
            ersättning om de blir kvar i systemen längre än planerat på grund
            av coronakrisen. De människor som berörs har redan dåliga ekonomiska
            villkor. Därför är det viktigt att hitta en lösning som säkerställer
            att de får sin ersättning.
          </p>
          <p xml:id="i-FE2TE3ywGEbdUfD2Z7bj19">
            Av de grupper som uppbär någon form av dagersättning är det sannolikt
            de med habiliteringsersättning och dagbelopp för deltagande i
            Arbetsförmedlingens program som riskerar att drabbas. Det kan
            även finnas andra kommunala verksamheter som berörs. Vänsterpartiet
            menar att regeringen bör göra en genomlysning av olika typer av
            dagersättning för att säkerställa att ingen drabbas på ett orimligt
            sätt av den pågående krisen.
          </p>
          <p xml:id="i-4Trua4ss41NmgLwJrJf4nQ">
            Arbetsförmedlingen har infört vissa åtgärder med anledning av
            coronaviruset, bl.a. tillfälligt tagit bort kravet på aktivitetsrapportering
            för arbetssökande och rekommen­derat sina leverantörer att övergå
            till distansutbildning där det kan vara aktuellt. Reger­ingen
            har också föreslagit att tillfälligt ta bort karensdagen för den
            som deltar i ett program hos Arbetsförmedlingen samt förlängt
            tidsgränserna för extratjänster, introduk­tionsjobb, nystartsjobb
            och start av näringsverksamhet. Vänsterpartiet ser en viss risk
            i att en så stor del av ansvaret läggs på Arbetsförmedlingens
            leverantörer. Det handlar om att de både ska erbjuda distansutbildning
            och när det är nödvändigt att tillhandahålla utrustning till de
            som behöver. Vi ser en risk att den enskilde drabbas på ett orimligt
            sätt av de rådande omständigheterna genom indragen ersättning.
            Därför anser Vänsterpartiet att regeringen bör säkerställa att
            ingen blir av med sitt dagbelopp på grund av corona­krisen.
          </p>
          <p xml:id="i-VoUf2YB49jbevRgKVQMjpN">
            Habiliteringsersättningen, som utgår vid deltagande i daglig
            verksamhet, är ett kom­munalt ansvar, och den är inte reglerad
            i lag, förordning eller föreskrift. Av förarbetet bakom LSS, den
            lagstiftning som reglerar dagersättningen, framgår dock att ansvarigt
            statsråd ansåg att habiliteringsersättning bör utgå vid deltagande.
          </p>
          <p xml:id="i-4ewmBoz1LqoGv4Y2xcfZdN">
            Många kommuner har med anledning av corona stängt ned sina dagliga
            verksamheter. En del kommuner har då låtit deltagarna behålla
            den habiliteringsersättning som utgår vid deltagande, andra har
            det inte. Vi menar att gruppen bör få behålla sin ersättning under
            stängningen då det enligt lagstiftningen ska finnas daglig verksamhet
            och gruppen är ekonomiskt utsatt. Även om deltagarna uteblir på
            grund av sjukdom under den pågående coronakrisen (med anledning
            av Folkhälsomyndighetens råd om smittspridning) bör de få behålla
            sin habiliteringsersättning. Regeringen bör återkomma med en förordningsändring
            som möjliggör att deltagarna i daglig verksamhet får behålla ersättningen.
          </p>
          <head type="h2" xml:id="i-8mbcJYzHznbnCP31cjLXgE">
            7.11 Coronakrisens påverkan på migrationspolitiken
          </head>
          <p xml:id="i-YGLtmSEMsCDyTnxV79uzSf">
            På alla andra områden har det tagits breda politiska initiativ
            för att människor inte ska drabbas orimligt av pandemins konsekvenser.
            Det anser Vänsterpartiet behöver ske även inom det migrationspolitiska
            området. Migrationspolitiken har påverkats på flera sätt av den
            pågående coronakrisen. Migrationsverkets verksamhet har begränsats,
            bl.a. genom färre asylintervjuer, vilket leder till längre handläggningstid
            och en längre väntan i oviss­het för den som sökt asyl i Sverige.
            Effekterna på arbetsmarknaden påverkar också på så sätt att möjligheten
            till den försörjning som krävs för att få permanent uppehållstillstånd
            och återförenas med sin familj är kraftigt begränsad. Arbetskraftsinvandrare
            riskerar att förlora sina uppehållstillstånd när arbetet som är
            grunden för tillståndet sägs upp. Student­er från tredjeland riskerar
            att drabbas på samma sätt när studierna inte kan fullföljas.
          </p>
          <p xml:id="i-E2VEjhpxu4KmF92St898xU">
            Vänsterpartiet menar att möjligheten till uppehållstillstånd
            och rätten att leva med sin familj ska vara rättvis och förutsägbar.
            Det ska inte vara de skiftande konjunkturerna som bestämmer. Därför
            anser vi att ingen bör utvisas eller förlora sin rätt till permanent
            uppehållstillstånd eller familjeåterförening till följd av coronakrisen.
            Därför bör Migra­tionsverket pausa alla utvisningar och göra undantag
            vid bedömning av försörjnings­krav.
          </p>
          <p xml:id="i-U3piECSBUwGwLhzdXxwFu4">
            En av de grupper som påverkas extra hårt är de ensamkommande.
            Enligt lagen (2017:353) om uppehållstillstånd för studerande på
            gymnasial nivå (gymnasielagen) kan den som är 17–24 år gammal,
            studerar på gymnasial nivå och som har sökt asyl i Sverige under
            vissa förutsättningar få uppehållstillstånd för gymnasiestudier.
            Efter studierna har den sökande rätt att stanna kvar i Sverige
            i upp till sex månader för att söka arbete. För att få ytterligare
            uppehållstillstånd krävs en anställning som gäller i två år framåt.
            Provanställningar eller subventionerade anställningar räcker inte.
          </p>
          <p xml:id="i-GVY4qFQUNJ2jTwn314gQpP">
            Migrationsverket har beslutat att tolka erbjudanden om korttidspermittering
            som en form av subvention. Eftersom subventionerade anställningar
            inte ger uppehållstillstånd på grund av arbete kommer de ensamkommande
            som har fått ett fast jobb och nu permit­teras att nekas förlängt
            uppehållstillstånd.
          </p>
          <p xml:id="i-zToiLEvFb9bQ33VQyxJyD">
            Kraven i gymnasielagen är orimligt högt ställda i vanliga fall.
            Under rådande omstän­digheter, med en ekonomisk kris och stigande
            arbetslöshet till följd av coronapandemin, blir kraven extremt
            svåra att leva upp till. Frågan är om detta var lagstiftarens
            mening.
          </p>
          <p xml:id="i-CG4i72f1XHkRZpDZAEpiNt">
            Vänsterpartiet vill i första hand se en permanent lösning för
            de ensamkommande. Vi menar att de partier som stod bakom lagen
            har ett ansvar för att se till att den fungerar som avsett. I
            detta akuta läge bör dessa partier försöka enas om en lösning
            på problem­en. Vänsterpartiets ingång är att den tid som löper
            från det att den sökande avslutar sina studier bör pausas för
            den som avslutar sina studier under den pågående coronakrisen,
            för att återupptas när krisen är över. Tiden från avslutade studier
            till det att den sökande ska ha fått anställning bör förlängas
            till ett år. Även provanställningar och subventioner­ade anställningar
            bör räknas.
          </p>
          <p xml:id="i-PGv3XmHvD5oVLa9wozTf7p">
            I hela Europa kämpar samhällen för att minska smittspridning
            och skydda riskgrup­per. Samtidigt, på de grekiska öarna, sitter
            40 000 människor i trånga läger avsedda för 6 000 människor. Medan
            vi håller avstånd, tvättar händerna och är hemma om vi har symtom
            sitter dessa människor fast i en humanitär katastrof. I lägret
            Moria, som är byggt för 3 000 personer, bor nu 20 000 i trånga
            tält och utan tillräcklig sanitet eller hälsovård. På varje vattenkran
            går det 1 300 personer. Riskgrupper kommer nu att flyttas från
            öarna, och kommissionär Ylva Johansson har uppmanat medlemsländerna
            att ta emot de 1 200 ensamkommande. Den svenska regeringen har
            hittills sagt att den inte vill hjälpa till att evakuera lägren.
            Vänsterpartiet är mycket kritiskt mot detta beslut och menar att
            Sverige självklart bör vara ett av de länder som solidariskt bidrar
            till att ta emot människor på flykt.
          </p>
          <head type="h2" xml:id="i-FbGhPTh6ojpfyefv2p2Xka">
            7.12 Rädda kulturlivet
          </head>
          <p xml:id="i-TfTn2YHhSW7idktT1Vru9f">
            Kulturlivet är hårt drabbat av coronakrisen. Det gäller såväl
            de stora institutionerna som den enskilda kulturarbetaren. Vänsterpartiet
            föreslår en rad insatser för kulturlivet. Det är alltifrån stöd
            för att ersätta inkomstbortfall till resurser för att hitta nya
            digitala lösningar för att tillgängliggöra kultur i en tid när
            de vanliga vägarna inte fungerar.
          </p>
          <p xml:id="i-UkNw7aox44Xmytnw5iR8FD">
            Vänsterpartiet vill utöka stödet till Konstnärsnämnden och Författarfonden
            och att krismedel ska avsättas till kulturinstitutioner, arrangörer
            av kulturevenemang och fria grupper inom samtliga konstområden.
            Vi vill se ett omställningsstöd till centrumbild­ningarna och
            att kultursamverkansmodellen stärks. Vi vill också se ökade resurser
            till dans- teater-, och musikallianserna, kompensation av inkomstbortfall
            för de statliga kulturinstitutionerna, stöd till kulturinstitutionerna
            för digitala lösningar samt en pott till biblioteken för fler
            e‑lån och utkörning av böcker till riskgrupperna.
          </p>
          <p xml:id="i-QZTXxdEz7gVc9TRVeHTZC7">
            Kostnaden för de åtgärder vi föreslår uppgår till en knapp miljard
            kronor.
          </p>
          <head type="h2" xml:id="i-B4BH7t29AkHVG3yu7ifMuD">
            7.13 Ökat stöd till hemlösa
          </head>
          <p xml:id="i-TiYRT5sePDsgiJUGrV7ZtB">
            Människor som saknar bostad blir extra utsatta i coronakrisens
            spår. När man inte har något hem är det svårt att minska smittspridningen
            genom att hålla sig isolerad och upprätthålla sin hygien. Därför
            vill Vänsterpartiet tillföra extra stödpengar för arbetet med
            hemlösa. Fler hemlösa ska under krisen få en sängplats och även
            möjlighet att vara där dagtid. Vänsterpartiet föreslår att det
            statsbidrag till kommuner som finns i dag för arbete med hemlöshet
            och stödet till frivilligorganisationer som arbetar mot hemlöshet
            utökas med 25 miljoner kronor.
          </p>
          <head type="h2" xml:id="i-JtPe7veY6f2izHeKsRvR4M">
            7.14 Trångboddhet
          </head>
          <p xml:id="i-MJQWUVHVRYK9TJCN6cHS5p">
            Var 20:e person i Sverige bor i extrem trångboddhet, men skillnaderna
            i landet är stora. I Stockholm är trångboddheten värst i Spånga-Tensta
            och Rinkeby-Kista där 38 procent av hushållen är trångbodda. I
            de allra allvarligaste fallen kan det handla om hela familj­er
            som tvingas dela ett rum på 20 kvadrat.
          </p>
          <p xml:id="i-UqnRH7L95d22DUDZLtjAtr">
            Trångboddhet har många negativa konsekvenser. Under den senaste
            tiden har vi även fått tydliga bevis på att trångboddhet med största
            sannolikhet bidragit till smitt­spridningen av coronaviruset.
            Folkhälsomyndigheten menar att mycket talar för att trångboddhet
            är en riskfaktor. Det är också i trångbodda områden vi sett stor
            smitt­spridning av covid-19.
          </p>
          <p xml:id="i-EYWogbSUCKmtN54oi3UNHH">
            Trångboddhet är en tydlig klassfråga. För att verkligen komma
            åt problemen krävs långsiktiga satsningar. I det akuta läge som
            råder på grund av coronapandemin krävs dock snabbare, tillfälliga
            lösningar.
          </p>
          <p xml:id="i-bvHJZ9oZTuPx31STWUhfZ">
            Vänsterpartiet vill därför att staten, under den pågående coronapandemin,
            ska betala för tillfälliga boenden för de som tillhör riskgrupper
            och är trångbodda. Enligt vårt för­slag ska kommunerna se över
            hur behoven ser ut, för att sedan hitta alternativa boende­lösningar
            som de kan erbjuda invånare i behov av sådana. Därefter kan kommunerna
            ansöka om pengar från staten. Till en början föreslås att 200
            miljoner kronor avsätts.
          </p>
          <head type="h2" xml:id="i-WShNea9Vxr5usH37qhx7GT">
            7.15 Utbildningssatsning för att lyfta Sverige och välfärden
            ur krisen
          </head>
          <p xml:id="i-3qHtGbDTgVwsXp5ATEGidz">
            Coronapandemin har på ett övertydligt sätt blottat den svenska
            välfärdens brister. Ett tydligt exempel på det är den fragmenterade
            äldreomsorgen som präglas av otrygga anställningar, låga löner,
            låg personaltäthet och på vissa håll en alltför låg utbildnings­nivå
            hos personalen. Vänsterpartiet vill lyfta Sverige ur krisen genom
            att lyfta välfärden. Personaltätheten måste öka och fler måste
            få stabila anställningsvillkor och goda möj­ligheter till vidareutbildning.
            Det finns goda förutsättningar att bättre komma till rätta med
            den arbetskraftsbrist som var känd redan före utbrottet av corona,
            eftersom många nu under coronakrisen sökt sig till vård- och omsorgsyrkena.
          </p>
          <p xml:id="i-WNTqgyaYNufQ22t1zWwXPT">
            Vänsterpartiet vill lyfta vård och omsorg genom utbildningar
            som kombinerar betalt arbete med utbildning. Vänsterpartiet vill
            bygga ut och öka takten i de tidigare kompe­tenslyft som finns
            som gjort att vårdbiträden kunnat vidareutbilda sig till undersköterskor
            på arbetstid. Vi vill även att de som nu blivit arbetslösa i coronakrisens
            spår ska kunna anställas i vården och omsorgen samtidigt som de
            utbildar sig till undersköterskor. De erfarenheter som finns bl.a.
            från Dalamodellen för lärare säger att utbildningar som kombineras
            med arbete är något som möjliggör studier för de som är lite äldre
            och har familj, som annars skulle välja bort utbildning av ekonomiska
            skäl.
          </p>
          <p xml:id="i-9P6gpv1SVey4vfaLtxKbtr">
            Sedan 2017 finns Kompetenslyftet, som är en statlig satsning
            på att låta vårdbiträden vidareutbilda sig till undersköterskor
            och som är planerat att avslutas 2020. Vänsterpartiet vill nu
            med anledning av coronapandemin utveckla modellen genom att de
            som är viss­tidsanställda i vården och omsorgen samt andra som
            vill bli undersköterskor ges en hel­tidsanställning inom äldreomsorgen
            där de ges möjlighet att kombinera studier på deltid med arbete
            på deltid. Kostnaden för att finanseria ca 5 000 heltidsanställningar
            under två års tid är 4,3 miljarder kronor. Vänsterpartiet avsätter
            för detta ändamål 1 075 miljoner kronor 2020.
          </p>
          <head type="h2" xml:id="i-3LnQEvyNoidEo7oE8sVrC2">
            7.16 Sommarpaket för hemester
          </head>
          <p xml:id="i-V5i8dWCdTbibkmGmKJvVVB">
            Sommaren 2020 kommer inte att bli som vanliga somrar. Fler än
            vanligt kommer att spendera sin semester i Sverige och i sitt
            närområde, i många fall med en betydligt mindre semesterkassa
            än i normala fall. Det finns dock mycket att upptäcka och uppleva
            i Sverige och i närområdet, men också mycket vi kan göra för att
            sommaren och semes­tern ska bli ännu bättre samtidigt som vi skapar
            fler välbehövliga anställningstillfällen samt ger stöd till förenings-
            och kulturlivet.
          </p>
          <p xml:id="i-HpEpb6i1d34M1naVg4L1YP">
            Redan nu märks ett ökat intresse för utomhusaktiviteter och många
            byter besök i shoppinggallerior mot besök i skog och mark. Det
            innebär större efterfrågan på informa­tion, tillgänglighet och
            underhåll av t.ex. motionsspår, stadsnära parker, vandringsleder,
            naturreservat och nationalparker. Även stugor, vandrarhem och
            fjällstugor kan behöva rustas upp och skyltning och digitalisering
            stärkas för att öka tillgängligheten och kapa­citeten i den här
            delen av besöksnäringen. Här spelar friluftsorganisationerna,
            såsom STF, Friluftsfrämjandet och 4H-gårdarna en viktig roll för
            att bidra till en rikare semester på hemmaplan för fler. Vänsterpartiet
            tillför därför totalt 390 miljoner kronor för dessa ändamål och
            till friluftsorganisationerna.
          </p>
          <p xml:id="i-6uUS2DFdXwkh9EUH1WZjyf">
            I vårt land finns även många kulturhistoriska besöksmål och kulturarv
            som utgör viktiga, oftast avgiftsfria, besöksmål i närområdet.
            I syfte att både bevara och tillgänglig­göra dessa kulturmiljöer
            samt för att skapa arbetstillfällen inom olika yrkeskategorier.
            Vänsterpartiet har sedan tidigare drivit igenom fri entré på de
            statliga museerna. I sommar vill vi tillfälligt införa en pott
            till de museer som inte är statliga och som under sommaren erbjuder
            avgiftsfria besök. Det skulle förhoppningsvis leda till fler öppna
            museer, som i sin tur kan locka extra besökare och därmed ökade
            intäkter i restaurang, kaféer och museibutiker. För dessa båda
            ändamål avsätter vi 100 miljoner kronor totalt.
          </p>
          <p xml:id="i-KQN5iFTCaufxdoTuoSiPYG">
            Fungerande och ändamålsenliga föreningslokaler är centrala för
            utvecklingen av kultur- och föreningsliv och lokaldemokrati. Många
            förenings- och samlingslokaler är eftersatta. På mindre orter
            och landsbygden är de föreningsdrivna mötesplatserna garan­ten
            för att det ska finnas ett kulturutbud och en nod för lokal utveckling.
            Detsamma gäller i många förorter. Folkets Hus och Parker, Våra
            Gårdar, bygdegårdarna och hem­bygdsföreningarna är de stora samlingsorganisationerna,
            men det finns förstås även helt fristående. Satsningen leder också
            till att fler arbetstillfällen skapas på mindre orter runt om
            i landet. Vi avsätter 50 miljoner kronor för detta.
          </p>
          <p xml:id="i-NeqfKWDNVtt3yURDB33FCY">
            Kultur, musik och rörelse har generellt sett positiva effekter
            för människors välbefin­nande. Vänsterpartiet vill därför inrätta
            en särskild pott för sommarkulturarrangemang på gator och torg
            för att möjliggöra lokala kulturaktiviteter av olika slag. Det
            kan handla om utställningar, konserter och dylikt. Många äldre
            människor har även i vanliga fall svårt att ta sig till kulturevenemang
            på grund av ålder, avstånd eller begränsad rörlighet. I dessa
            tider har isoleringen av våra äldre blivit oerhört omfattande.
            I syfte att göra musikaliska upplevelser mer tillgängliga för
            äldre som exempelvis bor på äldreboenden, och på så sätt berika
            den isolerade tillvaron, vill Vänsterpartiet avsätta pengar som
            kan användas till olika aktiviteter och uppträdanden som på olika
            sätt kan bidra till att berika äldres liv och tillvaro. Vänsterpartiet
            avsätter totalt 47 miljoner kronor till dessa kulturpotter.
          </p>
          <p xml:id="i-9jzj4FiiHuA6W2sKej9vC9">
            Alla barn och ungdomar har rätt till ett bra sommarlov. I vårt
            land lever många barn och ungdomar i familjer som har svårt att
            få pengarna att räcka till hela månaden. Klyft­orna mellan de
            som har och de som inte har ökar för varje år. Och för alla som
            oroar sig för sin ekonomi är exempelvis busskort, ett besök i
            simhallen eller någon annan sommar­lovsaktivitet ofta en utgift
            för mycket. Därför vill Vänsterpartiet införa ett sommarlovs­stöd
            för att möjliggöra för kommuner och regioner runt om i landet
            att anordna avgifts­fria aktiviteter för barn och unga under sommarlovet.
            Det kan handla om att anordna bussutflykter, mobila fritidsgårdar
            och bokbussar, odlingskurser, teaterskolor, sommar­öppna fritidsgårdar,
            sportaktiviteter, pysselkvällar, parkour och konserter. Vänsterpartiet
            vill även införa fria bad för unga och äldre, för att alla unga
            och äldre oavsett storlek på plånbok ska kunna besöka en simhall
            för att träna, öva upp sin simkunnighet eller bara ha roligt och
            skapa och behålla sociala kontakter. Vi riktar även ett särskilt
            bidrag till ideella barnorganisationer för sommarlovsarrangemang
            samt återinför vår tidigare så uppskattade reform med avgiftsfri
            kollektivtrafik och färdtjänst för unga under sommar­lovet. I
            hem med små inkomster kan busskortet vara en utgift för mycket.
            När kompis­arna tar bussen för att bada ska inte den som har föräldrar
            med lite sämre ekonomi be­höva stanna hemma. Det totala belopp
            som avsätts för dessa ändamål är 713 miljoner kronor.
          </p>
          <p xml:id="i-TaW9mjjABLoNCkQNxYJ8PJ">
            Vänsterpartiet menar att samtliga dessa förslag ovan skulle förbättra
            sommaren för många som har knappa resurser till följd av coronapandemin.
            Vi menar också att för­slagen skulle kunna hjälpa till att möta
            en troligen ökande efterfrågan på aktiviteter i Sverige denna
            sommar. Vilka aktiviteter som är möjliga att genomföra under sommaren
            2020 beror givetvis på risken för smittspridning, och hur det
            kommer att se ut i sommar vet vi ännu inte. Det kommer också sannolikt
            att se olika ut i olika delar av landet. Sommarstödet bör därför
            ge stor flexibilitet för aktörerna att anpassa utifrån rådande
            rekommendationer och föreskrifter.
          </p>
          <p xml:id="i-Us26RV2VjUB4mLXLMaE6BX">
            Vi avsätter totalt 1,3 miljarder kronor för detta paket.
          </p>
          <head type="h2" xml:id="i-UP6BYGQqFRiWjETj97QT5a">
            7.17 Företagspaket
          </head>
          <p xml:id="i-YSqdnycM2k1p19sPCmgJ2F">
            För att underlätta för de företag som har det svårt nu på grund
            av covid-19 anser Vänster­partiet att kommunerna bör uppmanas
            att skjuta upp krav på inbetalningar av avgifter för sopor, vatten
            och avlopp under tiden som krisen pågår. Uppskovet ska vara räntefritt
            nu, för att senare kunna beläggas med ränta en tid efter krisens
            slut. Kommunerna kan i sitt arbete säkerställa en nedgång för
            företagets omsättning. Om kommunerna behöver ska de kunna ansöka
            om pengar från staten som kompensation för detta. Vänsterpartiet
            anser även att det är viktigt med hyresnedsättningar och förordar
            att kommunerna tillämpar en liknande modell som vi föreslår ovan
            om statlig hyresfond för hyresgäster (se avsnitt 7.6 Statlig hyresfond).
          </p>
          <p xml:id="i-9cKCDwdMXerzMfhVBM1KtS">
            Många småföretag har nu problem att klara de fasta kostnaderna
            då deras omsättning fallit kraftigt. Många av dessa har också
            svårt att få lån genom regeringens förslag om kreditgarantier
            då dessa går genom bankväsendets kreditprövning, vilket i sig
            är rimligt under normala förhållanden. Dock kan även dessa företag
            vara livskraftiga även om de inte klarar bankernas prövning då
            de saknar relevanta tillgångar. Vi menar att företag inom särskilt
            drabbade branscher som t.ex. taxinäringen bör kunna ges möjligheten
            att få en låneansökan prövad via Almis kreditprövning via särskilda
            regler under krisen och därigenom ges möjligheter till lån. Lånen
            bör vara amorteringsfria under de första sex månaderna och helt
            räntefria under det första året. Om lånen behöver förlängas kan
            en lägre ränta komma att påföras efter ett år. Genom att de blir
            räntefria blir det också möjligt att klara av lånet trots de svåra
            tider som råder. På så sätt kan jobb, kunskap och företag räddas
            och skattebetalarna också få tillbaka de pengar som getts i stöd.
            För att möjliggöra dessa lån avsätter vi 25 miljarder kronor.
          </p>
          <head type="h2" xml:id="i-Gh58cBKv9rgcDA627djpFJ">
            7.18 Stöd till civilsamhället
          </head>
          <p xml:id="i-PSevoUrGVWgcAfJU8AJpGp">
            Det organiserade civilsamhället är en viktig del i samhällsbygget.
            Det civila samhällets organisationer bidrar i sin roll som röstbärare
            till att en mångfald av idéer och uppfatt­ningar synliggörs och
            till att intressen och uppfattningar hos olika grupper i befolk­ningen
            företräds i offentligheten. Genom att engagera människor i allt
            ifrån idrott till miljö­frågor och stödverksamheter för olika
            grupper bidrar ideella organisationer och föreningar till samhällsnyttan.
            Civilsamhället har även en viktig roll i kristider då ideellt
            engagemang och medmänsklighet fungerat som en motvikt till polarisering
            och motsättningar.
          </p>
          <p xml:id="i-F5xzxrqCy68WQqci5S8t5g">
            Konsekvenserna av coronakrisen riskerar att bli väldigt svåra
            för civilsamhället. När Sveriges ekonomiska aktivitet går på sparlåga
            dras också en stor del av grunden för civilsamhällets finansiering
            undan. När lägerverksamhet eller andra sociala aktiviteter tvingas
            ställas in dras också finansieringen för organisationernas verksamhet
            in. Men också de aktörer som har avtal med kommuner och regioner
            riskerar att tappa intäkter då den vanliga verksamheten dras ned
            eller ställs in till följd av fokus på covid-19-vård. Alla dessa
            ekonomiska effekter sammantaget riskerar att försvaga civilsamhället
            och den idéburna välfärden i en tid då dessa sektorer behövs som
            mest.
          </p>
          <p xml:id="i-GDXXrFm9JX4r4ws55yGqdL">
            Vänsterpartiet anser därför att civilsamhällesorganisationerna
            bör få behålla sina bidrag och anslag trots de eventuella förseningar
            eller inställda projekt och årsmöten som kan uppkomma i spåren
            av pandemin. För att kunna hantera den akuta situation som är
            nu vill Vänsterpartiet även avsätta 500 miljoner kronor som ska
            fördelas mellan civilsamhällets organisationer. Sannolikt kommer
            mer åtgärder och stöd att behöva vid­tas på sikt, vilket Vänsterpartiet
            kommer att återkomma om.
          </p>
          <head type="h2" xml:id="i-2pRX6v4ug6YuAexbN4WT3U">
            7.19 Coronakrisen och internationell solidaritet
          </head>
          <p xml:id="i-G7P8gtoEk1zuDTC4Z53tzj">
            Coronavirusets spridning över världen har fått stora konsekvenser.
            Effekterna slår sär­skilt hårt mot de redan mest utsatta och kommer
            att förstärka den redan ojämlika världs­ordningen. Enligt FN:s
            utvecklingsprogram UNDP förväntas inkomstförlusterna till följd
            av pandemin överstiga 220 miljarder dollar i utvecklingsländer,
            och nära hälften av alla jobb i Afrika riskerar att försvinna.
            Remitteringarna väntas minska med 100 miljarder dollar i år, vilket
            även det kommer att slå oerhört hårt.
          </p>
          <p xml:id="i-WQXZbin8LmQPkja4pvWzXn">
            Knappt hälften av jordens befolkning uppskattas ha något socialt
            skyddsnät. Globalt saknar en stor del av alla arbetstagare någon
            form av arbetslöshetsförsäkring. Dessutom arbetar 2 miljarder
            människor i den informella sektorn där många står utan tillgång
            till sjuklön. Det är människor för vilka en ekonomisk kris får
            mycket kännbara följder. Efter­som kvinnor världen över är hårdare
            drabbade av fattigdom än män riskerar pandemin även att öka ojämlikheten
            även mellan män och kvinnor. Kvinnor får dessutom betala ett högt
            pris när t.ex. mäns våld mot kvinnor ökar och SRHR får stå tillbaka
            i spåren av pan­demin.
          </p>
          <p xml:id="i-3CiFXCQNMJC5S4r3MLW2Ei">
            Särskilt allvarlig är situationen för de miljontals människor
            som befinner sig på flykt eller i flyktingläger runt om i världen.
            I fattiga eller krigsdrabbade länder där bristen på såväl rent
            vatten som mediciner är alarmerande och där trångboddheten är
            stor riskerar konsekvenserna av coronapandemin att bli förödande.
            Världshälsoorganisationens (WHO) uppmaningar om social distansering
            och om att tvätta händerna ofta för att undvika smitta blir meningslösa
            när man tvingas leva på en mycket liten yta och när basala förutsättningar
            för hygien och sanitet brister.
          </p>
          <p xml:id="i-LUDCFVca9VaTUEFyUV7fGd">
            Världsbanken befarar att fattigdomsbekämpningen i och med coronavirusets
            sprid­ning inte kommer att kunna ske i tillräckligt snabb takt
            för att det globala målet om att utrota den extrema fattigdomen
            till 2030 ska kunna uppnås. Decennier av fattigdoms­bekämpning
            riskerar nu att gå förlorade. Behoven av samarbete mellan världens
            länder för att hantera coronapandemin och de ekonomiska effekterna
            av den är mycket påtag­liga. Det inkluderar inte minst skuldavskrivningar
            för de fattigaste länderna och ett tydligt stöd för internationella
            institutioner som WHO. Vänsterpartiet föreslår ett addi­tionellt
            coronabistånd om 500 miljoner kronor som syftar till åtgärder
            för att minska smittspridningen och för att möta akuta sjukvårdsbehov.
            Pengarna kan t.ex. användas till inköp av skyddsutrustning eller
            medicinsk utrustning eller till att anställa personal, men också
            till t.ex. omställning i syfte att få igång nya näringar för att
            möta arbetslösheten eller till SRHR som riskerar att få stå tillbaka
            i skuggan av coronapandemin. Sannolikt kommer det framöver att
            behöva tillskjutas ytterligare biståndsmedel för att förhindra
            svält och andra negativa effekter som följer i krisens spår. Vänsterpartiet
            avser att åter­komma om det längre fram.
          </p>
          <p xml:id="i-2fy3fVeeDiR65MzDfq37KG">
            Den pågående coronapandemin kräver exceptionella åtgärder. Samtidigt
            har det blivit tydligt hur auktoritära ledare använder restriktioner
            mot sprittspridning i syfte att inskränka de mänskliga rättigheterna.
            Det gäller exempelvis yttrandefriheten, rättssäkra rättegångar
            och aborträtten. Hur olika länder agerar under den pågående krisen
            kommer att påverka miljontals människors demokratiska fri- och
            rättigheter under lång tid. Där­för är det extra viktigt att stå
            upp för demokratiska principer och värderingar och att värna rättsstaten.
          </p>
          <head type="h2" xml:id="i-UisEjYWWorCTkNr6B2RjB4">
            7.20 Förstärkningar av sjöfart och järnväg
          </head>
          <p xml:id="i-PKHVZeKLss9kbYhqvrVubj">
            Vänsterpartiet vill att en så stor del av godstrafiken som möjligt
            ska gå via järnväg och sjöfart för att värna klimatet. Det är
            därför viktigt att skydda även järnvägen och sjö­farten under
            coronakrisen så att de klarar av de ökade krav som kommer när
            krisen är över, och samtidigt kan växla upp kapaciteten för en
            klimatvänlig omställning. Svensk­flaggade fartyg har högt renommé
            när det gäller arbetsvillkor och miljöarbete, och vi vill behålla
            och flagga in så många fartyg som möjligt under svensk flagg.
            För att Sverige ska uppnå fossilfri transportsektor krävs en utökad
            tåg- och kollektivtrafik och en fungerande, och tillgänglig tåg-
            och kollektivtrafik är nödvändig för ett fungerande samhälle.
            Vänsterpartiet vill därför genomföra flera satsningar på järnvägen
            och sjö­farten.
          </p>
          <head type="h3" xml:id="i-MSYTeaUfxiFaaug2UbdVg6">
            7.20.1 Tidigarelägg järnvägsunderhåll
          </head>
          <p xml:id="i-H6ynyncAsdGKWqZC6aVVW3">
            En av de trånga sektorerna för att utföra bra järnvägsunderhåll
            är tillgång till anlägg­ningar, främst spår. Eftersom de normalt
            sett är näst intill konstant trafikerade är det svårt att få tillgång
            till dem för underhållsinsatser. På grund av coronakrisen ställs
            allt fler tåg in och kommer sannolikt att fortsätta att göra det
            en tid framåt. Därmed öppnas en möjlighet att genomföra välbehövligt
            underhåll, som både Trafikverket och under­hållsbolagen vill utnyttja.
          </p>
          <p xml:id="i-WSUDNuSm2uUUFk7T79neZ2">
            Rälsbyten, sliperbyten, rälsslipning, växelreparation, vegetationsröjning,
            dränering, säkerhetshöjande åtgärder (t.ex. siktröjning vid vägar)
            och byte av kontaktledningar är några exempel på arbeten som snabbt
            skulle kunna utföras och som också skulle få en direkt positiv
            effekt för järnvägssystemet. Några objekt som särskilt nämnts
            är Kimstad–Finspång och Mälarbanan. Det finns gott om personal
            som tidigare har fri­ställts och som snabbt skulle kunna återrekryteras.
          </p>
          <p xml:id="i-E41XsQWVWg1pYwxH6T9VtD">
            Det finns både vilja och beredskap hos aktörerna, men det saknas
            i dagsläget pengar. Relativt stora underhållsanslag finns aviserade
            i statsbudgeten, men investeringarna växlas inte upp på riktigt
            förrän 2022. Vänsterpartiet föreslår därför att underhållsramen
            ökas med 1,5 miljarder kronor för innevarande år.
          </p>
          <head type="h3" xml:id="i-9kuq3qCx1EETbziQ2xx43J">
            7.20.2 Slopad banavgift för tågföretagen under 2020
          </head>
          <p xml:id="i-5yNxgDG4cUiTnqX4XcPv8n">
            Redan före coronakrisen var konkurrensläget tufft för järnvägsoperatörerna
            gentemot vägtransporterna. I synnerhet påverkas godstransporterna
            på järnvägen, men även persontrafiken. Vänsterpartiet föreslår
            därför att tågoperatörerna inte ska behöva betala några banavgifter
            till staten under 2020. Därmed slipper branschen en utgift på
            2 020 miljoner kronor under året. Då intäkterna från banavgifterna
            går till järnvägsunderhåll ökas anslaget för detta ändamål med
            motsvarande kostnad.
          </p>
          <head type="h3" xml:id="i-55rUpcxYKKUZVmSz87qzwW">
            7.20.3 Tillfälligt slopade farledsavgifter
          </head>
          <p xml:id="i-CM7CXu4gyggCESLBQtGjuj">
            Coronakrisen har slagit hårt mot sjöfarten, inte minst mot passagerarsjöfarten
            där vissa linjer också är väsentliga för godstransporterna. Många
            rederier har fått lägga upp fartyg, och en del kör fortfarande
            men med mycket mindre volymer, vilket gör att marginalerna och
            omsättningen blir mycket lägre än annars.
          </p>
          <p xml:id="i-DoxyJnLfkcpDST1uVWvyqt">
            Vänsterpartiet föreslår därför att farledsavgifter tillfälligt
            tas bort under tre månader, vilket motsvarar 325 miljoner kronor
            som vi tillför Sjöfartsverket. Vi avsätter ytterligare 325 miljoner
            kronor för att kunna möjliggöra en halvering av avgiften under
            den återstå­ende delen av året. Den halverade avgiften kombineras
            med tydligare miljödifferentier­ing.
          </p>
          <head type="h3" xml:id="i-H5DzG8dXX4ESChrtq8uUdP">
            7.20.4 Fullt sjöfartsstöd
          </head>
          <p xml:id="i-AWKmGFfw1VAfsJnC9VpgtD">
            En stor del i inflaggningen till Sverige har berott på möjligheten
            till sjöfartsstöd, och det är så svenska rederier har haft ekonomisk
            möjlighet att ha svensk flagg. När rederier nu tvingas lägga upp
            sina fartyg innebär det att de förlorar rätten till sjöfartsstöd
            för de far­tyg som läggs upp. Detta blir ytterligare en stor ekonomisk
            belastning och kan innebära utflaggning av fartyg.
          </p>
          <p xml:id="i-DzHGViFy7Xrq8ut6dQC9Dm">
            Vi vill ha en tillfällig regeländring som innebär att sjöfartsstödet
            fortsätter att utbe­talas till rederier som tvingats lägga upp
            sina fartyg på grund av kraftigt minskad om­sättning. Enligt dagens
            regler förlorar dessa rederier rätten till sjöfartsstöd, vilket
            kan leda till ökade ekonomiska svårigheter och ökad utflaggning.
            Vänsterpartiet anser att regeringen bör tillse att en tillfällig
            regeländring möjliggör sjöfartsstöd även när fartyg läggs upp.
          </p>
          <head type="h3" xml:id="i-Mn7XizFzYQgLnom7paWjpV">
            7.20.5 Flexibel investeringspott för hållbara godstransportlösningar
          </head>
          <p xml:id="i-GTcadrMdyWzNvKARQQtuD2">
            Coronakrisen visar att behov inom en kort tidsperiod kan uppkomma
            för tillgång till hållbara godstransporter för näringslivet. För
            att möjliggöra sådana investeringar som inte tillgodoses eller
            uppmärksammas i gällande nationella plan 2018–2029 föreslår Vänsterpartiet
            en flexibel investeringspott om 100 miljoner kronor, utöver nuvarande
            näringslivpott, för stöd till kombiterminaler/omlastningscentraler,
            triangelspårsutbygg­nader (rondell för tåg) eller andra investeringar
            som underlättar ökad överflyttning av godstrafik till sjöfart
            och järnväg samt investeringar som bidrar till mer hållbar inhemsk
            åkerinäring.
          </p>
          <head type="h3" xml:id="i-QdyP7x5GCujajj1SCDeSXe">
            7.20.6 Statlig finansiering av ERTMS-ombordutrustning
          </head>
          <p xml:id="i-BYzwUAUKRv5Ehd5nsiQrnJ">
            Tågoperatörerna beräknas ha en uppskattad samlad kostnad på minst
            3 miljarder kronor för att anpassa tekniken i loken för det nya
            signalsystemet. Detta är en kostnad som branschen själv förväntas
            bära i Sverige till skillnad mot ett antal andra länder där staten
            tar ett betydande ansvar för finansieringen. Kostnaden för varje
            enskilt lok är minst 3 miljoner kronor, och ungefär 1 000 lok
            behöver denna åtgärd. Nuvarande plan är att en stor andel av lokflottan
            ska vara anpassad till ERTMS-systemet till oktober 2023. Vänsterpartiet
            anser att staten bör finansiera kostnaden för ombordutrustning
            för ERTMS med 100 procent om det genomförs under 2020. För detta
            ändamål avsätter Vänsterpartiet därför 500 miljoner kronor.
          </p>
          <head type="h3" xml:id="i-LhSwcexLvZezxJcucmYgUr">
            7.20.7 Utbildningssatsning järnväg och sjöfart
          </head>
          <p xml:id="i-9bPzMJmsZW61VRJxVBrQM4">
            Det finns ett stort behov av att rusta och bygga ut järnvägen.
            Samtidigt råder det brist på personal som kan göra detta. En utredning
            från 2018 från fackförbundet Seko bedömde att åtminstone 1 700
            nyckelpersoner kommer att saknas inom några år inom järnvägs­sektorn,
            dvs. bantekniker, spårsvetsare samt el-, signal- och teletekniker.
            För att ställa om samhället och satsa på järnvägen föreslås en
            satsning på att möjliggöra för de som studerar till viktiga yrken
            inom järnvägen att kombinera studier och arbete. För att möjliggöra
            detta föreslås Trafikverket få ett utökat anslag med 110 miljoner
            kronor för att kunna anställa upp till 200 studerande på deltid
            i två år.
          </p>
          <p xml:id="i-HqNDGUJAWxamAzghQM4Feb">
            Sjöfarten har något annorlunda behov. Där handlar det framför
            allt om att möjliggöra för redan yrkesverksamma som nu blivit
            arbetslösa att få fortbildning för att kunna fort­sätta inom sjöfarten
            men inom andra verksamheter. För detta föreslås Trafikverket få
            ett tillskott på 10 miljoner kronor för att kunna utöka utbudet
            av relevanta kurser. Arbetsför­medlingen Sjöfart föreslås få ansvar
            för att ge stöd till de som har behov av fortbildning.
          </p>
          <head type="h2" xml:id="i-PJxyYwzGf31PjMFHro6EcN">
            7.21 Ekonomiska stimulanser med anledning av coronapandemin
          </head>
          <p xml:id="i-4gqybZZRGWuPfsWQ2Mt3e6">
            I spåren av coronakrisen kommer det att behövas investeringar
            och ekonomiska stimu­lanser på kort och lång sikt. I detta avsnitt
            har Vänsterpartiet samlat några av de stimu­lanser och investeringar
            som vi anser kan och behöver genomföras omgående – förslag som
            leder till fler jobb och bidrar till ett mer hållbart samhälle.
            Även i tidigare avsnitt (se 7.20 ovan) finns exempel på sådana
            stimulanser.
          </p>
          <head type="h3" xml:id="i-G5arJUuegoTFHME2dMauCN">
            7.21.1 Genomför försök med regionala center för beredskapslivsmedel
          </head>
          <p xml:id="i-8CLYGSagE8t9zSudRtKjqo">
            I Naturvårdsverkets Fördjupad utvärdering av miljömålen 2019
            presenterade ett flertal myndigheter genom samverkan ett antal
            förslag till regeringen för att stärka möjlig­heterna att nå våra
            miljömål. Myndigheterna, däribland Naturvårdsverket, Skolverket,
            Myndigheten för samhällsskydd och beredskap och Försvarsmakten,
            föreslår att en pilotstudie genomförs där naturbruksgymnasier
            testar att producera beredskapslivs­medel löpande på ett hållbart
            sätt baserat på de lokala kretsloppen. Förslaget motiveras av
            att en fossil- och giftfri livsmedelsproduktion baserad på inhemsk
            tillverkning av in­satsmedel dramatiskt skulle minska importberoendet
            och därmed öka motståndskraften mot störningar. De tekniska lösningarna
            för att ställa om till ett fossilfritt lantbruk finns i dag, men
            det produceras inte tillräckliga mängder av vare sig alternativa
            drivmedel eller gödsel för att genomföra en omställning. Genom
            förslaget bedömer Naturvårds­verket att positiva effekter för
            miljön kan uppnås genom att det, förutom att lokal fossil- och
            giftfri produktion stimuleras, även kan stimulera genetisk mångfald
            samt användan­de av alternativa brukningsmetoder.
          </p>
          <p xml:id="i-JkpgS7ZBNScCdi1Mb2j6oE">
            Vänsterpartiet föreslår att 25 miljoner kronor tillförs Myndigheten
            för samhällsskydd och beredskap (MSB) för att i samarbete med
            berörda myndigheter inleda en pilotstudie för regionala center
            för beredskapslivsmedel.
          </p>
          <head type="h3" xml:id="i-KvNA1Kt2SMfFst8JAnCyR7">
            7.21.2 Öka investeringarna i nattågsfordon
          </head>
          <p xml:id="i-BeppMtbdof5JUhhJ3qM7qu">
            Trafikverket upplyser regeringen i sitt budgetunderlag för perioden
            2021–2023 att man successivt behöver öka låneramen kopplat till
            investeringsbehov av nattågsfordon. De vagnar som finns i dag
            är ålderstigna och slitna. Trafikverket har i dag upphandlad nattågstrafik
            för två trafikavtal med fordonsbehov av 100 vagnar och 16 lok.
            Den totala kostnaden för att ersätta egna och operatörens fordon
            bedöms vara 3,7 miljarder kronor. Eventuellt kan ytterligare avtal
            för nattågstrafik till Europa tillkomma enligt Trafikverk­et.
            Myndighetens preliminära bedömning av fördelningen för investeringskostnaden
            är: 10 procent 2021, 20 procent 2023, 30 procent 2024 samt 40
            procent 2025. Trafikverket har just nu ett pågående regeringsuppdrag
            att se över förutsättningarna att upphandla nattågstrafik till
            Europa. I sin delredovisning av uppdraget i januari i år föreslog
            Trafik­verket att Malmö–Köln skulle bli första sträckan, men ett
            problem är bristen på nattågs­fordon samt att svenska nattåg inte
            kan köras i Europa. De befintliga fordonen är bygg­da med nordisk
            profil som är bredare än den europeiska profilen och kan därför
            inte köras söderut i Europa. Vagnar med europeisk profil kan däremot
            köras från Narvik ned till södra Europa utan att begränsas av
            profilen.
          </p>
          <p xml:id="i-PhrZiV2H73fGFFfqV8vcsB">
            Vänsterpartiet föreslår att 370 miljoner kronor satsas innevarande
            år för ökade investeringar i vagnar och lok för förbättrade nattåg.
            Vi stöder därmed Trafikverkets budgetförslag men tidigarelägger
            den sammanlagda satsningen på 3,7 miljarder kronor med ett år.
          </p>
          <head type="h3" xml:id="i-LqrZqdLsyeVV6ZJ5wuCugj">
            7.21.3 Stöd för bredband till landsbygden och bredbandsutbyggnad
          </head>
          <p xml:id="i-FjoRtkt18yNxP5QZhZuzvy">
            Vänsterpartiet anser att det är mycket angeläget att den digitala
            klyftan minskas och att även landsbygden ges digitala förutsättningar
            för framtida välfärd och stärkt beredskap inte minst i kristider.
            Vart femte hushåll har i dag bristande bredband. En ökad digitali­sering
            minskar även de fysiska transportbehoven och därmed klimatpåverkan
            och stärker förutsättningarna för småföretagare utanför våra tätorter.
            Betydelsen av att ha tillgång till bredband för att kunna arbeta
            och kommunicera och umgås med vänner och familj har blivit extra
            tydlig under coronapandemin.
          </p>
          <p xml:id="i-GCARZQW4xdZ1UbnqGjoME8">
            Vänsterpartiet föreslår att 300 miljoner kronor tillförs i stöd
            till bredbandssatsningar på landsbygden. Skälet är att Jordbruksverket
            den 17 april 2020 meddelade att man tvingats omfördela medlen
            i landsbygdsprogrammet. Då efterfrågan på miljöersättning för
            betesmarker och slåtterängar och ersättning för ekologisk produktion
            varit så stor inom programmet har myndigheten tvingats dra in
            stödpengar till bredband. Vi anser att det är oacceptabelt att
            landsbygdens förutsättningar (som redan före coronakrisen var
            bristfälliga när det gäller nivån på bredbandsstödet) för framtida
            välfärd och stärkt beredskap åsidosätts i kristider.
          </p>
          <p xml:id="i-LHt9qxqMFb8JeUSb3Q676D">
            Vänsterpartiet vill även öka stödet för bredbandsutbyggnad genom
            att tillföra ytter­ligare 150 miljoner kronor innevarande år till
            Post- och telestyrelsen (PTS). PTS har 150 miljoner kronor i år
            för att inrätta ett nytt statligt bredbandsstöd. Syftet med bredbands­stödet
            är att verka för snabbt bredband i hela Sverige, särskilt i mer
            glest befolkade om­råden. Det ingår i uppdraget att främja att
            bredbandsstödet får spridning till alla lands­delar. PTS ska hantera
            bredbandsstödet så att det ger så god tillgång till snabbt bredband
            som möjligt, samtidigt som stödet ska ges med geografisk spridning
            och till glest befolk­ade områden. Genom att tillföra ytterligare
            150 miljoner kronor är det möjligt att öka takten för att uppnå
            målet med stödet.
          </p>
          <p xml:id="i-FVkZvNcLjf6dDiG3bGEs9W">
            Vänsterpartiet föreslår därmed satsning för utökad bredbandsutbyggnad
            med samman­lagt 450 miljoner kronor under 2020.
          </p>
          <head type="h3" xml:id="i-DQPJGTXK7UaRhzRFi6NcRL">
            7.21.4 Tidigarelägga investeringar i Inlandsbanan
          </head>
          <p xml:id="i-K8uKfh6JsKEPXMWFD3MZVb">
            Vänsterpartiet vill tidigarelägga investeringar i Inlandsbanan.
            Satsningen möjliggör att i stor skala påbörja säkerhetshöjande
            åtgärder såsom siktröjning och gallring längs järn­vägsfastigheten,
            trumbyten samt nybyggnation av ekodukter och renstängsel. Även
            markentreprenad samt arbeten med kanalisation av ny optofiber
            på hela sträckan Mora till Gällivare kan påbörjas. Dessa åtgärder
            skulle förutom att skapa uppemot 300 arbets­tillfällen även påskynda
            färdigställande av en prioriterad godskorridor med mycket låga
            klimatutsläpp. Vänsterpartiet föreslår därför att Inlandsbanan
            AB tillförs 400 miljoner kronor för upprustning innevarande år.
          </p>
          <head type="h3" xml:id="i-SabGPJLDgKiTAfZnVbFKnE">
            7.21.5 Stimulans för fler hyresrätter nu
          </head>
          <p xml:id="i-GiXbEtrWfdHdhPbCZEjNVw">
            I dag råder bostadsbrist i en majoritet av landets kommuner.
            För att motverka ett kraftigt fall i bostadsbyggandet i en tid
            då byggtakten i stället behöver öka bör staten investera mer i
            bostadsbyggande. Vänsterpartiet föreslår därför att investeringsstödet
            för byggan­de av hyresrätter utökas med 1 miljard kronor redan
            i år för att ge en extra stimulans för att redan tänkta byggen
            kommer igång tidigare, men även för att få igång ett ökat bygg­ande
            av bostäder.
          </p>
          <head type="h3" xml:id="i-GBvvdo4YqoWP8vravVRr1w">
            7.21.6 Digitalisering i större skala hos kulturarvsinstitutioner
          </head>
          <p xml:id="i-QAJgzMzExf6vHBG7yRdYUS">
            Tidigare större digitaliseringssatsningar har haft prägeln av
            arbetsmarknadsinsatser eftersom en del av arbetet inte kräver
            akademisk examen. I tider av stor arbetslöshet är det här en satsning
            som betyder mycket både för museisektorn och för tillgängliggöran­det
            av landets samlingar för alla invånare. Enligt Sveriges museer
            behöver de 369 års­verken för att komma i fatt med det som är
            eftersatt. Filminstitutet har också stora arkiv som behöver digitaliseras
            snarast, medan teknisk utrustning för äldre format fortfarande
            går att få tag på. Vänsterpartiet föreslår att 200 miljoner kronor
            avsätts i projektstöd för ändamålet under en treårsperiod. För
            2020 avsätts således 34 miljoner kronor.
          </p>
          <head type="h3" xml:id="i-Hc9Pzp4C141W9LnNJMW6P5">
            7.21.7 Verkställ planer för ett fossilfritt Sverige
          </head>
          <p xml:id="i-3f59JZhieEAwrS4zBszJEo">
            Coronakrisen kräver ekonomiska stimulansåtgärder som främjar
            sysselsättningen. Det ger oss goda förutsättningar att främja
            hållbara investeringar för att även möta klimatkrisen. Internationella
            energimyndigheten (IEA) har nyligen konstaterat att storskaliga
            invester­ingar för att främja utveckling, spridning och integrering
            av klimatvänlig teknik bör vara en central del av regeringarnas
            planer, då det kommer att både stimulera ekonomin och skynda på
            omställningen till förnybara energikällor. Vänsterpartiet delar
            den uppfattning­en. Vår uppfattning är att näringen själv bör
            bära en väsentlig del av omställningskostnad­erna men att det
            inte minst i skuggan av coronakrisen krävs skyndsamma statliga
            åtgärder för att medverka till en omställning med minskade utsläpp
            och gröna jobb.
          </p>
          <p xml:id="i-SDGjEsNPVzZ126mPBZC6Uo">
            Inom ramen för Fossilfritt Sverige har ett antal branscher tagit
            fram egna färdplaner för hur respektive bransch ska bli fossilfri
            med stärkt konkurrenskraft som följd. Färd­planerna innehåller
            konkreta förslag på åtgärder för både aktörerna och politiken.
            Hittills har 13 färdplaner överlämnats till regeringen, och ytterligare
            8 är färdigställda för att överlämnas till regeringen. Färdplaner
            har bl.a. tagits fram för bygg- och anläggnings­sektorn, sjöfartsnäringen
            och återvinningsindustrin. Till förslagen som Vänsterpartiet anser
            vara lämpliga hör
          </p>
          <list style="ul">
            <item xml:id="i-5fWy8NfxFneH3gCjid8kKv">
              stöd för ökad elektrifiering inom vägtrafiken
            </item>
            <item xml:id="i-LfZ46i1m4BVoVmqJYV31ns">
              generella ekonomiska incitament som gör återvunnet material mer
              konkurrenskraftigt på marknaden
            </item>
            <item xml:id="i-NASREmE6JbFFf2sdt4gHQQ">
              snabb tillväxt av laddpunkter för personbilar samt ökad inhemsk
              produktion av biodrivmedel
            </item>
            <item xml:id="i-KgCaqGQ7pjrDjNWxBhQVif">
              ytterligare incitament för fordonsägare att nyttja biodrivmedel
            </item>
            <item xml:id="i-NqoRvXaau3kpoHB6M1H5t8">
              fler och snabbare investeringar i klimatsmarta transporter som
              järnväg.
            </item>
          </list>
          <p xml:id="i-81Yp3HkCULszTS1UB4JEyv">
            Vänsterpartiet vill att 1 miljard kronor anslås för 2020 i syfte
            att skyndsamt verkställa lämpliga åtgärder i de branschvisa färdplaner
            som presenterats av Fossilfritt Sverige.
          </p>
          <head type="h2" xml:id="i-TPPN4ZEAUnpYga41Amq8Ro">
            7.22 Slopat karensavdrag
          </head>
          <p xml:id="i-Wx9iuZyqSxkqPxUJFfZ1gd">
            Efter påtryckningar från bl.a. Vänsterpartiet meddelade regeringen
            den 13 mars 2020 att den tillfälligt ville slopa karensavdraget.
            Förslaget som lades fram i proposition 2019/20:132 Extra ändringsbudget
            för 2020 – Åtgärder med anledning av coronaviruset innebär att
            regeringen bemyndigas att under den pågående pandemin lämna föreskrifter
            om karens för att kompensera inkomstbortfallet som följer av karensavdraget.
            Förslaget röstades igenom av riksdagen den 2 april 2020 och det
            nya regelverket gäller från den 11 mars till 31 maj.
          </p>
          <p xml:id="i-3m1x9CaaNd2jix2QE3sG4P">
            Regeringens förslag motiverades med att man vill att människor
            ska stanna hemma från arbetet när de är sjuka och därmed minska
            smittspridning under den pågående coronapandemin. Regeringen har
            framställt reformen som ett slopat karensavdrag. Det är så det
            beskrivs på regeringens webbplats, och det är så regeringens företrädare
            talat om det i medier. Det var också utifrån den beskrivningen
            som Vänsterpartiet röstade för förslaget. I själva verket innebär
            regeringens föreskrifter en möjlighet för den enskilde att retroaktivt
            ansöka om ersättning för karens. Ersättningen uppgår till 700
            kronor för löntagare, vilket är väldigt lågt för många löntagare.
            För att motivera människor att stanna hemma från arbetet när de
            är sjuka, och på så vis minska smittspridningen, måste den ekonomiska
            kompensationen vara högre. Att ekonomiskt försvåra för dem som
            tar sitt ansvar för att stoppa spridningen av pandemin är en märklig
            åtgärd i dessa tider.
          </p>
          <p xml:id="i-M6v4QLsZgrmiqoN79r1SYr">
            Regeringen motiverar den låga schablonen med att man inte vill
            öka arbetsbördan hos Försäkringskassan som är hårt belastad i
            dessa tider. Vänsterpartiet förstår denna invändning men menar
            samtidigt att det är viktigt att den enskilde snabbt får sin ersätt­ning
            och inte behöver ta den ekonomiska risken medan ansökan till Försäkringskassan
            handläggs. Vi menar att problemet går att lösa på två olika sätt.
            I första hand anser vi att arbetsgivaren bör betala ut full sjuklön,
            alltså 80 procent av lönen, utan att göra karens­avdrag. Hela
            arbetsgivarens sjuklöneansvar ersätts av Försäkringskassan retroaktivt
            via skattekontot, enligt tidigare beslut. I andra hand menar vi
            att schablonen bör höjas så att den i alla fall motsvarar karensavdraget
            upp till medianlönen.
          </p>
          <p xml:id="i-2k8NxUwkjkGXSp6LmQb22Z">
            Vänsterpartiet har länge krävt att karensavdraget slopas. Vi
            menar att människor som är sjuka inte ska tvingas gå till arbetet
            för att få ihop sin ekonomi. Sverige är i dag det enda landet
            i Norden som har karensavdrag. Vi anser därför att karensadraget
            bör slopas permanent. Coronapandemin kommer med all säkerhet att
            innebära att många av oss ska stanna hemma från arbetet vid minsta
            symtom en tid framöver. Perioden för regeringens bemyndigande
            bör därför förlängas. Ändringen av karensadraget i enlighet med
            vårt förslag beräknas kosta staten omkring 1,8 miljarder kronor
            för 2020, utöver de resurser som redan tillskjutits genom proposition
            2019/20:132 Extra ändringsbudget för 2020 – Åtgärder med anledning
            av coronaviruset.
          </p>
          <head type="h2" xml:id="i-UmVEufdXx5V8NvxTj7E4y1">
            7.23 Krissjukpenning för timanställda
          </head>
          <p xml:id="i-Gz3SrkZzwBdYFi8a91REbZ">
            För att minska risken för spridning av coronaviruset uppmanas
            alla att stanna hemma vid minsta sjukdomssymtom. Därmed är det
            extra viktigt att det finns ett ekonomiskt skydd för de som av
            denna anledning inte kan arbeta. Detta gäller särskilt i äldreomsorgen
            där smittspridning får förödande konsekvenser. Var fjärde person
            som jobbar inom den kom­munala äldreomsorgen är tillfälligt anställd,
            och var femte är visstidsanställd med timlön. Många saknar därmed
            ekonomiskt skydd vid sjukfrånvaro. Värst är det i Stockholms­regionen,
            där smittspridningen på äldreboendena också varit mest omfattande.
            I den privata äldreomsorgen är andelen visstidsanställda ännu
            högre.
          </p>
          <p xml:id="i-8gnxpJLdKRySMokFTRGvbh">
            Som visstidsanställd med timlön har man begränsad rätt till både
            sjuklön och sjuk­penning. Vänsterpartiet vill att heltid ska vara
            norm och att anställningsformen allmän visstidsanställning ska
            avskaffas. Det skulle lösa en stor del av de problem som tydlig­gjorts
            inom äldreomsorgen den senaste tiden. För att snabbt kunna åtgärda
            de akuta problem som råder just nu behövs dock en snabbare lösning
            på frågan. Vänsterpartiet anser att det viktigaste är att problemet
            åtgärdas. Den exakta formen för lösningen är vi beredda att diskutera.
            Här presenterar vi dock ett tänkbart förslag till lösning.
          </p>
          <p xml:id="i-Aj8yxc3bLpghGbkEXS4THD">
            Vänsterpartiet föreslår att en tillfällig sjukpenning införs
            under en avgränsad period, medan coronapandemin pågår. Den tillfälliga
            sjukpenningen administreras av Försäk­ringskassan och vänder sig
            till timanställda som inte har rätt till sjuklön. För att kvalifi­cera
            sig för den tillfälliga sjukpenningen ska man uppfylla samma arbetskrav
            som till­fälligt gäller för a‑kassan. Ersättningsnivån är samma
            som för vanlig sjukpenning. En grundnivå behöver införas för den
            som har väldigt låg eller ingen SGI. I vårt förslag uppgår grundnivån
            till 600 kronor per dag. Antalet dagar man får ersättning för
            baseras på hur många dagar man arbetat under valfri månad under
            en föregående sexmånaders­period. Utifrån den modell som beskrivs
            ovan skulle kostnaden för detta bli omkring 430 miljoner kronor.
          </p>
          <head type="h2" xml:id="i-8oh3BZTYQxDwNJuatN6q7F">
            7.24 Arbetsförmedlingen
          </head>
          <p xml:id="i-Wky6shkvz1oXguPgNT6TUx">
            Coronapandemin har slagit hårt mot svensk arbetsmarknad. Drygt
            60 000 personer har blivit varslade om uppsägning sedan den 1
            mars. Arbetslösheten ökar i snabb takt och uppgår nu till 8 procent.
            Vecka 16 (den 13–19 april) var drygt 400 000 personer inskriv­na
            som arbetslösa på Arbetsförmedlingen. Sedan den 1 mars har 95
            445 personer skrivit in sig som arbetslösa. Trycket på myndigheten
            är således mycket högt. Samtidigt är Arbetsförmedlingen under
            stark press då anslagen chocksänktes förra året. Mer än var tredje
            medarbetare har lämnat myndigheten och hälften av lokalkontoren
            är nedlagda. Om Arbetsförmedlingen ska kunna hantera den snabbt
            stigande arbetslösheten och erbjuda de arbetslösa stöd och utbildning,
            krävs mer resurser. Vänsterpartiet föreslår att Arbetsförmedlingens
            förvaltningsanslag ökar med en halv miljard kronor och att 1,5
            miljarder kronor tillförs anslaget för arbetsmarknadspolitiska
            program och insatser. Totalt tillförs 2 miljarder kronor innevarande
            år.
          </p>
          <head type="h2" xml:id="i-M9EP2yxi5uJW4VSUYARqFN">
            7.25 Ge personalen chans att rädda nedläggningshotade företag
          </head>
          <p xml:id="i-FU6x4eh9TRV23aBieXiA9C">
            Många företag i olika storlekar hotas av den kris som uppkommit
            i samband med sprid­ningen av coronaviruset. Många företag kommer
            att läggas ned och verksamheter kommer att försvinna. När detta
            händer borde möjligheterna för personalen att ta över företaget
            innan det läggs ned utökas. Det skulle göra att antalet personalägda
            företag skulle ha möjlighet att öka under perioden och det ger
            en chans för folk som i dag är varslade att kunna fortsätta jobba.
            Genom att man ger det statliga företaget Almi pengar att utfärda
            lån till sådana processer efter genomgång av affärsplanen för
            det kooperativa företaget skulle därför fler anställda själva
            kunna rädda sina jobb.
          </p>
          <p xml:id="i-KACTbCyLaeFAfnFh9mx6UN">
            Vänsterpartiet föreslår därför att Almi ska ges ett tillskott
            om 100 miljoner kronor för att lösa underskott och lån vid övertagande
            av företag och omstrukturering till personal­ägt. Stödet ska vara
            tvådelat, ett rent stöd för att omstrukturera och göra ordentliga
            affärs­planer för att säkerställa att övertagandet är hållbart
            och en andra del som är ett lån utifall att kapitalinsats behövs
            vid övertagandet, t.ex. om företaget ska tas över av en stiftelse,
            vilket är vanligt i de här fallen.
          </p>
          <p xml:id="i-SbYpfogfTk52bc38feptps">
            I förslaget ingår också att Almi får resurser för en utbildningsinsats
            riktad mot dessa grupper. Syftet med utbildningsinsatsen är att
            ge den personal som vill ta över företaget de arbetar på reella
            förutsättningar att kunna och lyckas med att driva företag.
          </p>
          <head type="h2" xml:id="i-2t1dQ3E6hdtnpQMcg8ZUe8">
            7.26 Stöd för lanthandeln/gränshandeln
          </head>
          <p xml:id="i-JBXz9g6Cfp9PjnVWRQxjtd">
            Lanthandeln är en bärande del av många mindre orters överlevnad.
            De som bor på land­et ska inte behöva åka flera mil för att få
            tag i livsmedel och annan service. Lanthandeln har en nyckelfunktion
            för bygdernas attraktivitet och utveckling. Förutom att tillgäng­liggöra
            livsmedel är ofta lanthandeln en servicehubb som tillhandahåller
            andra varor och tjänster såsom apotek, postuthämtning och systembolag.
          </p>
          <p xml:id="i-7eNWd38XGC9mkdQ5VqQHbc">
            Stora delar av handeln i glesbygd och på landsbygd stöder sig
            på den gränshandel som sker från bl.a. Norge och Finland där besökare
            från dessa länder står för upp till 90 procent av kundunderlaget
            på vissa orter. En stor del av den försäljningen sker för många
            under påskveckorna. Dessa inkomster gör att man kan erbjuda både
            arbetstill­fällen och service till de här orternas befolkning
            och har därför i många fall en avgör­ande betydelse för bygden.
          </p>
          <p xml:id="i-Qo2hP8tZTHjCrTGvR5wdvo">
            Dessa handlare har drabbats hårt av coronakrisen och dess konsekvenser.
            Många småbutiker i glesbygd tappar kunder när samhället och gränser
            stängs, samtidigt som man har mindre marginaler, vilket gör att
            en månad utan kunder riskerar hela butikers existens. I vissa
            fall har hela den inkomstökning som påskhelgen brukar ge gått
            för­lorad. Man behöver därför på många håll ha akut hjälp tills
            den vanliga handeln åter kan upptas efter krisen.
          </p>
          <p xml:id="i-2y9SaDdcbaZ6CsNsQXij5Z">
            Vänsterpartiet vill stärka den lokala kommersiella servicen på
            landsbygden och föreslår därför en höjning av det särskilda driftsstödet
            i utsatta och sårbara områden. Vänsterpartiet vill utöka stödet
            med 30 miljoner kronor för att möta de underskott och bortfall
            av kunder som många butiker nu har. Utöver det bör stödet delas
            ut oftare för att snabbt kunna möta det akuta läge vi nu ser.
            Stödet bör delas ut upp till tre gånger per år under 2020 för
            att snabbt kunna komma de aktuella butikerna till handa. Utöver
            det vill vi även tillfälligt göra justeringar av kraven för att
            kunna ta del av detta stöd genom att höja nettoomsättningsgränsen
            från 11 miljoner kronor till 20 miljoner kronor samt minska kravet
            på 1 000 olika varor till 500 olika varor.
          </p>
          <p xml:id="i-86XBx9b7vqWLYgrBGLxYFh">
            Lanthandlarna fungerar i många fall som servicepunkter och har
            förutom handel även ofta apotekstjänster, posttjänster och andra
            tjänster knutna till sig. Att stärka möjligheten för dem att dela
            ut varor via hemkörning spelar stor roll både för att butikerna
            ska kunna nå ut med sina tjänster och framför allt för dem som
            inte kan besöka handeln för att de exempelvis tillhör en riskgrupp.
            Som ett komplement till det redan befintliga hemsändningsbidraget
            tillför Vänsterpartiet 20 miljoner kronor till ett hemkörningsstöd.
            Stödet beräknas räcka de närmaste månaderna, och om ytterligare
            behov uppkommer eller ytterligare medel behövs är vi beredda att
            se över det då. Redan i dag finns ett hemkörningsbidrag, men Vänsterpartiet
            anser att det finns behov av ett kompletterande stöd för att möjliggöra
            hemkörning till en bredare grupp personer och där det är mer flexibelt
            och enkelt för butikerna att få stöd för utkörning.
          </p>
          <head type="h2" xml:id="i-RPCwRB1LJo1Fnqp5AP5MrL">
            7.27 Mer tillgängliga stödlinjer för de som behöver någon att
            prata med
          </head>
          <p xml:id="i-6rgjbcHy1dkyKzfmTwNFpg">
            Många mår dåligt av den rådande situationen. Det kan handla om
            att man själv eller någon man älskar blir sjuk. Det kan handla
            om att livet vänds upp och ned när man förlorar jobbet. Många
            är oroliga för situationen i Sverige och i världen. Behovet av
            att prata med någon i krisen är stort. Samtidigt innebär krisen
            att vi just nu tvingas leva isolerade från varandra. Många är
            ensamma nu; särskilt gäller det äldre och personer i riskgrupper
            som ska undvika sociala kontakter.
          </p>
          <p xml:id="i-UcMpKLazwbhyQ62GpGMAqi">
            Vården har ett ansvar när det gäller psykisk ohälsa. Behovet
            av att ha någon att prata med är dock mycket större än så. Det
            finns i dag ett antal stödlinjer dit man kan ringa för att få
            prata med någon. De drivs i allmänhet ideellt och har begränsade
            resurser. Vänsterpartiet vill därför tillföra 10 miljoner kronor
            till de organisationer som i dag driver sådana stödlinjer. Fler
            som behöver någon att prata med ska få det.
          </p>
          <head type="h1" xml:id="i-3ojWRUGxfzTtXuLuexRYA3">
            8 Investeringsplan för framtiden
          </head>
          <p xml:id="i-CrfJiFmx2mqubXgJ9MMMas">
            Coronakrisen visar hur skört vårt samhälle är. År av skattesänkningar
            har dränerat väl­färden på resurser. Besparingar och privatiseringar
            har lett till en underdimensionerad sjukvård och äldreomsorg,
            med små marginaler och brist på såväl personal som utrust­ning.
            Mycket av det offentliga är så hårt nedbantat att även små störningar
            leder till stora problem. Centrala samhällsuppgifter har splittrats
            upp och överlåtits på olika privata företag utan blick för det
            gemensammas bästa.
          </p>
          <p xml:id="i-Btm1Rc2LoZ1gTjhjxpFHw6">
            Coronakrisen visar också att när vi gör saker tillsammans står
            vi starkare än när vi gör saker var och en för sig. Gemensamma
            problem kräver gemensamma lösningar. Därför vänder sig människor
            till det offentliga och till myndigheterna när det verkligen gäller,
            medan idén om att marknaden löser alla problem i dag är hopplöst
            passé. Under lång tid har politiken förhållit sig passiv till
            samhällets långsiktiga utveckling; den tiden måste nu vara över.
          </p>
          <p xml:id="i-7awDeURbfHz2ub5pjML6gG">
            För att möta krisen bör Sverige starta ett omfattande statligt
            investeringsprogram. Det skulle fylla flera funktioner på samma
            gång, alla direkt nödvändiga. Genom att staten över lång tid satsar
            stora summor på investeringar skapas en mängd arbetstillfällen.
            Det sker såväl direkt i arbetet med investeringarna som indirekt
            genom att dessa jobb i sin tur får fart på ekonomin. Genom dessa
            investeringar ser vi också till att komma ifatt de stora samhällsbehov
            som länge har präglat mycket av det gemensamma. Det handlar om
            allt­ifrån att se till att tågen går som de ska till att barnen
            på förskolan får tillbringa sina dagar i vackra och funktionella
            lokaler. Vi skapar ett robustare samhälle som står starkt också
            när det blåser. En investeringsplan på 2020-talet måste även ta
            sig an större upp­gifter än så. Det ligger på vår generation att
            ställa om hela samhället för att klara klimat­et. Det är mycket
            konkret – Sverige behöver byggas om. Vi måste göra det för att
            nå nollutsläpp och göra det möjligt att leva bra och rika liv
            på ett hållbart sätt.
          </p>
          <p xml:id="i-5TFVkiG64aWS74FxY4jb6r">
            Vänsterpartiet vill att Sverige gör massiva investeringar de
            kommande åren för att skapa jobb, möta nödvändiga behov och ställa
            om för klimatet. Över tid handlar det om många hundratals miljarder
            kronor som behöver satsas på statlig nivå. Det bör ske i form
            av en tydlig investeringsplan där prioriteringar, kostnader och
            tidsperspektiv finns redovisade. En sådan plan är viktig inte
            minst ur ett demokratiperspektiv. Hur vill vi att samhället utvecklas?
            Vilka områden ska prioriteras och vad ska få stå tillbaka? Det
            är beslut som bör formas öppet och demokratiskt av medborgarna,
            inte överlåtas åt mark­nadskrafternas jakt på vinst. Här pekar
            vi ut några områden som bör ingå i en sådan in­vesteringsplan.
          </p>
          <head type="h2" xml:id="i-SksyXq4J8mjaWT3KbQVpFF">
            8.1 Energiomställning m.m.
          </head>
          <p xml:id="i-RAjzhbLYbpmqB4mzbwXiVK">
            Vänsterpartiets huvudmål med energipolitiken är stora reformer
            som syftar till att ständigt bygga ut den förnybara energin och
            som är steg på väg i omställningen från fossila bränslen till
            förnybara. Inom energiområdet finns utrymme för satsningar som
            inte bara är viktiga för klimatomställningen utan även för att
            få fart på ekonomin.
          </p>
          <p xml:id="i-YDyXM8z6oiYT7whvpJZKwX">
            Det finns i dag en underproduktion i södra Sverige och en överföringsproblematik
            från norra Sverige som sätter stopp för omläggning av energisystem.
            En viktig del i att hantera detta är att använda de resurser som
            finns vid och runt Gotland. I dag är det inte möjligt att bygga
            ut vindkraften där, då kablarna som ligger till stamnätet inte
            klarar en större produktion. En sådan uppbyggnad skulle också
            hjälpa en av våra största utsläpp­are, Cementa, att påskynda sin
            omställning. Redan 2009 beslutades det om att en tredje kabel
            skulle byggas, vilket senare stoppades av Svenska kraftnät då
            man ansåg att det blev för dyrt. Vi kräver att Gotlandskabeln
            byggs omgående. Vi vill även se en utbygg­nad av elnätet.
          </p>
          <p xml:id="i-8AkLRFdHQP1QDRJhKZULye">
            Vattenfall som ett av de absolut största energibolagen och dessutom
            statligt ägt bör gå i bräschen för omställningen till förnybart.
            Med sin unika position måste de göra mer än vad som sker i dag.
            Vi vill se ett utökat uppdrag för Vattenfall att öka sina invester­ingar
            i vindkraft.
          </p>
          <p xml:id="i-LnG6Mohu37B4vQwVFkzqDY">
            Vänsterpartiet vill fasa ut fossilberoendet bl.a. genom en omfattande
            elektrifiering av transportsektorn och industrin och genom att
            styra om så att en större andel av gods­transporterna sker via
            järnväg. De största utmaningarna i att minska utsläppen i Sverige
            återfinns inom bl.a. basindustrin, och en ökad styrning måste
            gå hand i hand med stärkt konkurrenskraft. Det behövs vidare ekonomiska
            incitament för framför allt industrin och bostadssektorn att investera
            i energieffektivisering. Satsningar på energieffektivi­sering
            och förnybar energi innebär förutom de miljömässiga vinsterna
            en stor möjlighet att skapa många arbetstillfällen.
          </p>
          <p xml:id="i-JZCZNsC5abLwZwppwJkaYx">
            För att underlätta omställningen vill Vänsterpartiet att Sverige
            före 2022 ska ha in­rättat en grön statlig investeringsbank med
            minst 100 miljarder kronor i kapital. Ur den ska stora och små
            företag kunna låna pengar för gröna investeringar till låg ränta.
          </p>
          <head type="h2" xml:id="i-Ra9GrWg5bcRZnrbpMsbNf6">
            8.2 Bostäder och byggande
          </head>
          <p xml:id="i-6HKcuEDL7UukvfTVZ7Na8k">
            Rådande bostadspolitik måste ersättas av en politik som kan möta
            de olika utmaningar vi står inför i form av bostadsbrist, bostadssegregation
            och klimatomställning – en bostadspolitik som tar ansvar för att
            bygga bort bostadsbristen, bryta bostadssegrega­tionen och minska
            bostadssektorns klimatpåverkan. Det kräver en bostadspolitik med
            högre ambitioner där staten och kommunerna tar ett större ansvar
            jämfört med i dag.
          </p>
          <p xml:id="i-FYMhADCB2Xj2mAvVxhJKrb">
            Det råder bostadsbrist i en majoritet av landets kommuner. Enligt
            Boverket behöver det byggas omkring 67 000 bostäder per år de
            närmaste åren. Samtidigt sjunker nu bo­stadsbyggandet. Bristen
            på bostäder begränsar människors frihet och i förlängningen samhällets
            utveckling. Det saknas framför allt hyresrätter med rimliga hyror,
            något marknaden inte klarar av att bygga på egen hand. Bostadsbristen
            ska byggas bort med en politik för ökat bostadsbyggande, med fokus
            på miljövänliga hyresrätter med rim­liga hyror. För det krävs
            att staten tar ett större ansvar för finansieringen och att kom­munerna
            lever upp till sitt bostadsförsörjningsansvar. Vänsterpartiet
            vill åstadkomma detta genom att bl.a. införa statliga topplån,
            höja investeringsstödet för att stimulera byggan­det av hyresbostäder
            samt stärka stödet till renovering och energieffektivisering.
            Vänsterpartiet vill även se ett investerings- och renoveringsstöd
            för idrottsanläggning­ar, detta för att skapa förutsättningar
            för att alla barn och ungdomar ska ha en jämlik tillgång till
            idrottsanläggningar över hela landet.
          </p>
          <head type="h2" xml:id="i-3LnTEGWibVCvqaJgiDui1w">
            8.3 Offentliga lokaler
          </head>
          <p xml:id="i-PeDzAW4jBB1KvuBx5wo4jW">
            I kommunerna finns omfattande behov av investeringar i nya offentliga
            lokaler, såsom förskolor, skolor, gruppboenden och äldreboenden,
            för att möta den demografiska utvecklingen. Enligt de demografiskt
            betingade behoven skulle det behöva byggas ca 719 förskolor, 398
            grundskolor, 278 gymnasieskolor samt 700 äldreboenden fram till
            2026. Flera kommuner har för perioden 2019–2022 redan planerade
            investeringar. Det fanns redan före corona en stor diskrepans
            mellan vad som behövs, vad som är planerat och vad som verkligen
            byggs. Just nu är dessutom osäkerheten mycket stor om hur kommunerna
            kommer att hantera sina planerade investeringar i år och kommande
            år.
          </p>
          <p xml:id="i-AUL7hjjBhDuiVFkgqUn6PJ">
            Vänsterpartiet anser att det är viktigt att staten tar ansvar
            och bidrar till att viktiga samhällsfastigheter som är nödvändiga
            för olika välfärdsfunktioner faktiskt byggs. Det är en viktig
            investering för framtiden. Därför bör ett statligt investeringsstöd
            införas där staten medfinansierar en del av investeringskostnaderna.
            Vi anser även att det ska ställas krav på energiförbrukning för
            att få ta del av stödet.
          </p>
          <head type="h2" xml:id="i-73YVuAeKV86APyTNzhDmLr">
            8.4 Infrastruktur
          </head>
          <p xml:id="i-6qPQDANL8k6eikcoyAkAuR">
            Utsläppen inom transportsektorn står för en tredjedel av Sveriges
            utsläpp. Sverige har som målsättning att utsläppen från inrikes
            transporter ska minska med minst 70 procent senast 2030. Målet
            nås dock inte med dagens beslutade åtgärder och kommer att kräva
            omfattande åtgärder i form av nya styrmedel och investeringar
            för att uppnås. I den klimatomställning som måste till är utbyggd
            järnvägstrafik en central komponent. Gods­trafiken behöver i ökad
            omfattning flyttas från väg till räls och vatten. För att nå nöd­vändiga
            utsläppsminskningar måste även transporteffektiviteten öka genom
            att förutsätt­ningarna för att gå, cykla och resa kollektivt förbättras.
            Privatbilismen måste minska, inte minst i våra städer och tätorter.
            För att öka andelen resande med kollektivtrafik och järn­väg måste
            staten ta ett ökat ansvar för att stärka tillgängligheten i hela
            landet och göra de klimateffektiva färdsätten billigare än de
            klimatbelastande. Staten måste med åtgärder och styrmedel stärka
            järnvägens och kollektivtrafikens konkurrenskraft. Resor med kollektivtrafik
            kan inte vara ett färdalternativ för alla i glesbygden, men genom
            stärkt stöd för anpassad kollektivtrafik kan tillgängligheten
            stärkas för många grupper som saknar möjlighet att färdas med
            bil eller som i dag saknar hållbara alternativ till bilresor.
            En utbyggd kollektivtrafik på landsbygd och i glesbygd skapar
            förutsättningar för minsk­ade klimatutsläpp och stärkta förutsättningar
            att bo och leva även i glesbygd.
          </p>
          <p xml:id="i-ELrwvHGvs72QrAYfhf4jDj">
            Vänsterpartiet vill storsatsa på järnväg i hela landet, för att
            rädda klimatet och för att göra det möjligt för människor att
            bo, leva och arbeta i hela Sverige med tillgång till håll­bart
            resande. Nya stambanor med snabba tåg möjliggör klimatsmart resande
            med tåg i stället för flyg och bil samt frigör utrymme för ökade
            godstransporter på järnväg. Vänster­partiet kan konstatera att
            norra Sveriges infrastruktur länge har lämnats efter. Vi vill
            öka investeringarna för att byggandet av Norrbotniabanan ska färdigställas
            2030, vilket är tidigare än vad som föreslås i den nationella
            planen 2018–2029. Vänsterpartiet vill även se en utbyggnad av
            dubbelspår mellan Gävle och Härnösand.
          </p>
          <p xml:id="i-RUDDuduGiZcBrbtn1c2hDa">
            Vart femte hushåll har i dag bristande bredband. En ökad digitalisering
            minskar även de fysiska transportbehoven och därmed klimatpåverkan
            och stärker förutsättning­arna för småföretagare utanför våra
            tätorter. Takten i utbyggnaden av bredband har de senaste åren
            stannat av då man alltmer närmar sig områden där det inte är ekonomiskt
            lönsamt för aktörer. Vänsterpartiet anser att det är mycket angeläget
            att den digitala klyftan minskas och att även landsbygden ges
            digitala förutsättningar för framtida välfärd och stärkt beredskap
            inte minst i kristider. Vänsterpartiet vill därför se större statliga
            satsningar på utbyggnad av bredband för att möjliggöra att de
            allra flesta hushåll ska ha tillgång till ett stabilt och fungerande
            bredband.
          </p>
          <head type="h1" xml:id="i-AJVWP4K4rSVFiJcqaQosyN">
            9 Skattepolitik efter krisen
          </head>
          <p xml:id="i-3bXZrcfEbhAjKJcqYGY1vi">
            Ett strukturproblem i den svenska ekonomin är de stora och kraftigt
            växande ekonomiska klyftorna. Sverige är det OECD-land där den
            ekonomiska ojämlikheten ökat mest sedan mitten av 1980-talet.
            <ref target="i-8hnzAaJrTjBKwJggxfG8tp">
              [3]
            </ref>
            En viktig orsak till de ökade klyftorna är hur det svenska skatte­systemet
            utvecklats. Sverige har gått från att vara ett av de länder vars
            skattesystem om­fördelar mest till att ha det minst omfördelande
            skattesystemet inom EU:s kärnländer.
            <ref target="i-HNUank5JE3ryqLeSvf7vBA">
              [4]
            </ref>
            En annan central faktor bakom den växande ojämlikheten är kapitalinkomsternas
            utveck­ling och fördelning. Inkomsterna från kapital har ökat
            markant sedan mitten av 1990-talet och uppgick 2017 till 395 miljarder
            kronor, och eftersom fördelningen av kapitalinkomst­erna är mycket
            ojämn har det lett till ökade klyftor. Som framgår av figuren
            nedan går ca 90 procent av kapitalinkomsterna till den tiondel
            av befolkningen som har de högsta inkomsterna. Bryter man ned
            kapitalinkomsterna inom denna grupp framgår det att det mesta
            går till den hundradel av befolkningen som har högst inkomster.
            I Konjunkturrådets (SNS) rapport för 2018 görs bedömningen att
            ungefär hälften av de ökade klyftorna sedan 1995 kan härledas
            till kapitalinkomsterna.
            <ref target="i-FhxMEzM9JQ7fQUHGT9wWYV">
              [5]
            </ref>
            Den ökande ojämlikheten leder till en rad negativa effekter.
            När ojämlikheten ökar tenderar skolresultat, förväntad livslängd,
            social rörlighet, psykisk ohälsa, droganvändning, tonårsfödslar,
            fetma och kriminalitet att ut­vecklas negativt.
            <ref target="i-XV4KQUQsDAYXsS26exiaHs">
              [6]
            </ref>
            I ojämlika samhällen får klass och status ökad betydelse och
            påverkar hur vi i ett samhälle ser på varandra. Den ökade ojämlikheten
            leder också till lägre ekono­misk tillväxt. OECD uppskattar i
            en rapport att den ökade ojämlikheten har minskat den sammanlagda
            bnp-tillväxten med 4,7 procentenheter mellan 1990 och 2010 i en
            studie över 19 OECD-länder.
            <ref target="i-DJVzaqj8qXEX7RJgZg5Qy1">
              [7]
            </ref>
            För Sveriges del finner en annan OECD-studie att den ökade ojämlikheten
            har minskat den sammanlagda bnp-tillväxten med hela 7 procentenheter
            mellan 1990 och 2010.
            <ref target="i-XP8Ft7xYn9BapDFhrEeJ5U">
              [8]
            </ref>
          </p>
          <p xml:id="i-NAM1CUh71L6ax9CdbhufAq">
            Figur 4 Inkomst av kapital per decil, 2017, tkr
          </p>
          <p xml:id="i-Doygkib3PEGJmv9tpStH17">
            Källa: SCB.
          </p>
          <p xml:id="i-Uiyo9vxk3USAqwetTzPSGv">
            Vi kan konstatera att ett samhälle har mycket att vinna på att
            driva en politik för ökad jämlikhet. Denna insikt präglar Vänsterpartiets
            ekonomiska politik, och där är utform­ningen av skattepolitiken
            central. Detta gäller inte minst efter coronakrisen. De ekonom­iska
            stödpaketen mot coronakrisen har inneburit en stor överföring
            av skattebetalarnas pengar till företagen och kapitalägande. Riksbankens
            och regeringens stöd kan på sikt också blåsa upp olika tillgångspriser,
            vilket gynnar de redan välbeställda. Detta riskerar att öka ojämlikheten
            ytterligare. Denna utveckling måste brytas. Vänsterpartiet föreslår
            en radikal omläggning av skattepolitiken. Företag och kapitalägare,
            de som främst varit föremål för de olika stödpaketen, måste i
            större utsträckning vara med och betala för välfärden och de investeringar
            som måste göras. Vi föreslår höjd skatt på höga inkomst­er och
            sänkt skatt för låg- och medelinkomsttagare. Skatt på förmögenheter,
            arv och gåvor ska införas samtidigt som miljöskatterna skärps.
            Skatten på stora aktieutdelningar och kapitalvinster bör höjas
            samtidigt som ränteavdragen trappas ned. Det totala skatte­uttaget
            behöver öka för att finansiera nödvändiga satsningar på välfärden
            och grön om­ställning. Genom höjda skatter omfördelar vi privat
            konsumtion till offentlig konsum­tion. På så sätt omfördelar vi
            också makt och resurser och ökar det gemensammas del av ekonomin.
            Vänsterpartiet återkommer med den konkreta utformningen av skattepolitik­en
            i höstens budgetmotion.
          </p>
          <head type="h1" xml:id="i-DtHT9VS42dRpSWwt8zCGGQ">
            Bilaga 1
          </head>
          <p xml:id="i-6FahWoGu91prS19vg7sHpV">
            Tabell 1 Vänsterpartiets satsningar i vårbudgeten 2020
          </p>
          <p xml:id="i-R3aZVRwnmEv9QcbNpuUefz">
            Avvikelse mot regeringen, miljoner kronor
          </p>
          <table>
            <row style="label" xml:id="i-69NQYSW57XRNHZCzcCkDwo">
              <cell>
                2020
              </cell>
            </row>
            <row xml:id="i-VYDJuaEHewN3JxJGRHtaCr">
              <cell>
                Värna välfärden – tillskott till kommunsektorn
              </cell>
              <cell>
                25 000
              </cell>
            </row>
            <row xml:id="i-BMr8xBpAsthDTLf2GzKVd3">
              <cell>
                Stöd till företag att producera den skyddsutrustning välfärden behöver
              </cell>
              <cell>
                500
              </cell>
            </row>
            <row xml:id="i-2Bu927VJ4vtN34sBNf2PUS">
              <cell>
                Statlig hyresfond
              </cell>
              <cell>
                500
              </cell>
            </row>
            <row xml:id="i-Dbp7MkNSftE8YwbWBfhTnp">
              <cell>
                Lunchpeng vid stängda gymnasieskolor
              </cell>
              <cell>
                747
              </cell>
            </row>
            <row xml:id="i-CzPnxz1Y6XF9kS2NrZHqWF">
              <cell>
                Uppsagda lokalvårdare mot smittspridning
              </cell>
              <cell>
                1 500
              </cell>
            </row>
            <row xml:id="i-NRNdybJSziYJMv3egNojxB">
              <cell>
                Rädda kulturlivet
              </cell>
              <cell>
                1 000
              </cell>
            </row>
            <row xml:id="i-XANPxWDvXcs6u33Z3AzEQS">
              <cell>
                Ökat stöd till hemlösa
              </cell>
              <cell>
                25
              </cell>
            </row>
            <row xml:id="i-J28s2dPxKovWPSL3HdNcvM">
              <cell>
                Trångboddhet
              </cell>
              <cell>
                200
              </cell>
            </row>
            <row xml:id="i-XKKigwDiYe9JnTCuocLQns">
              <cell>
                Utbildningspaket
              </cell>
              <cell>
                1 075
              </cell>
            </row>
            <row xml:id="i-RkNkZH1AMmA4MbadLFHZXT">
              <cell>
                Sommarpaket för hemester
              </cell>
              <cell>
                1 300
              </cell>
            </row>
            <row xml:id="i-XY9bxuL1TaRAWdwQxb3zAy">
              <cell>
                Stöd till civilsamhället
              </cell>
              <cell>
                500
              </cell>
            </row>
            <row xml:id="i-CkB1mcD8cbyawADC5YZ3Vr">
              <cell>
                Additionellt coronabistånd
              </cell>
              <cell>
                500
              </cell>
            </row>
            <row xml:id="i-RvhJQ5BTpPExzP4KxMmTcd">
              <cell>
                Tidigarelägg järnvägsunderhåll
              </cell>
              <cell>
                1 500
              </cell>
            </row>
            <row xml:id="i-UFd9J4XNbSaWNVNcdEvBTv">
              <cell>
                Slopad banavgift för tågföretagen under 2020
              </cell>
              <cell>
                2 020
              </cell>
            </row>
            <row xml:id="i-5cE8AcVyqLNBFWCdA3BuXh">
              <cell>
                Tillfälligt slopade farledsavgifter
              </cell>
              <cell>
                650
              </cell>
            </row>
            <row xml:id="i-MzrqqXjeez3V98jk1GBG6g">
              <cell>
                Flexibel investeringspott för hållbara godstransportlösningar
              </cell>
              <cell>
                100
              </cell>
            </row>
            <row xml:id="i-2sReyK7BDictE4NJB487mc">
              <cell>
                Statlig finansiering av ERTMS-ombordutrustning
              </cell>
              <cell>
                500
              </cell>
            </row>
            <row xml:id="i-5jzcmskhzibr5bzJXcyWqU">
              <cell>
                Utbildningssatsning järnväg och sjöfart
              </cell>
              <cell>
                120
              </cell>
            </row>
            <row xml:id="i-DdUfpkmrCfYMmvdh32zH4t">
              <cell>
                Genomför försök med regionala center för beredskapslivsmedel
              </cell>
              <cell>
                25
              </cell>
            </row>
            <row xml:id="i-RMnh9EDZw2fzmMt6cMQSVn">
              <cell>
                Öka investeringarna i nattågsfordon
              </cell>
              <cell>
                370
              </cell>
            </row>
            <row xml:id="i-2HpbmRXpXYEjNZmo3Y82qc">
              <cell>
                Stöd för bredband till landsbygden och bredbandsutbyggnad
              </cell>
              <cell>
                450
              </cell>
            </row>
            <row xml:id="i-J9FBNzu61WtxQSthJftcth">
              <cell>
                Tidigarelägga investeringar i trafik-/infrastruktursatsningar – Inlandsbanan
              </cell>
              <cell>
                400
              </cell>
            </row>
            <row xml:id="i-L1kchAf1LvzE1smKdRR4mr">
              <cell>
                Stimulans för hyresrätter nu
              </cell>
              <cell>
                1 000
              </cell>
            </row>
            <row xml:id="i-QmepGfazkHVdxhNCF92ED9">
              <cell>
                Digitalisering i större skala hos kulturarvsinstitutionerna
              </cell>
              <cell>
                34
              </cell>
            </row>
            <row xml:id="i-WiP1KvkjerjZRqDU7a1mgt">
              <cell>
                Verkställ planer för ett fossilfritt Sverige
              </cell>
              <cell>
                1 000
              </cell>
            </row>
            <row xml:id="i-JgFQxDavR1aJcoPLtpU61E">
              <cell>
                Slopat karensavdrag
              </cell>
              <cell>
                1 800
              </cell>
            </row>
            <row xml:id="i-UNhqsdNTmoHBkA8aJv4Aw6">
              <cell>
                Tillfällig sjukpenning för timanställda
              </cell>
              <cell>
                430
              </cell>
            </row>
            <row xml:id="i-SWDUGJDx32tDBGx9nQMp1D">
              <cell>
                Arbetsförmedlingen
              </cell>
              <cell>
                500
              </cell>
            </row>
            <row xml:id="i-KuxH9FBNCFtPMsAkZdbkJZ">
              <cell>
                Arbetsmarknadspolitiska program
              </cell>
              <cell>
                1 500
              </cell>
            </row>
            <row xml:id="i-8jLztgMgCXb9HzqkR5zxzY">
              <cell>
                Ge personalen chans att rädda nedläggningshotade företag
              </cell>
              <cell>
                100
              </cell>
            </row>
            <row xml:id="i-KD77W4J8uT2hAKsXxVp2e4">
              <cell>
                Stöd för lanthandeln/gränshandeln
              </cell>
              <cell>
                50
              </cell>
            </row>
            <row xml:id="i-9exogEAgmcZszcEPdaQjK">
              <cell>
                Mer pengar till stödlinjer
              </cell>
              <cell>
                10
              </cell>
            </row>
            <row xml:id="i-Af795HsedfzwvRFJNTz6bs">
              <cell>
                Totalt
              </cell>
              <cell>
                45 406
              </cell>
            </row>
          </table>
          <p xml:id="i-EUsnKNfRHwADv778spnySG">
            Utöver ovan förslag skjuter Vänsterpartiet till 25 miljarder
            kronor till Almi för att stärka dess kapacitet avseende utlåning
            till mindre företag.
          </p>
        </div>
        <div type="motSignatures">
          <list>
            <item xml:id="i-LsA8dphXozbxW87V3mT83N">
              Jonas Sjöstedt (V)
            </item>
            <item xml:id="i-Ceqsca65Rk7TAvQsQ2afph">
              Hanna Gunnarsson (V)
            </item>
            <item xml:id="i-Vmm5c6adQ38bTC4oVQeaEc">
              Tony Haddou (V)
            </item>
            <item xml:id="i-ASqGBVoPW7V7pHFU5ETUzm">
              Maj Karlsson (V)
            </item>
            <item xml:id="i-HNPtb5G3sREvpDL9KSXiMk">
              Karin Rågsjö (V)
            </item>
            <item xml:id="i-SVXnYRoCymYGy7v3u61HLH">
              Håkan Svenneling (V)
            </item>
            <item xml:id="i-4ngtWg3sNU7tZX7uuTtgWi">
              Jessica Wetterling (V)
            </item>
            <item xml:id="i-EUGjiR5VuKsddGZivTDhYF">
              Ulla Andersson (V)
            </item>
          </list>
        </div>
        <div type="motNotes">
          <noteGrp>
            <note xml:id="i-U41S71vdrepBNXYSrQnNQM">
              [1] Denna siffra är i skrivande stund uppreviderad till 130 miljarder
              kronor. Den kommer dessutom att öka ytterligare då det planeras
              för nya åtgärder.
            </note>
            <note xml:id="i-4nGtRbJTDC28DPgPNDjhAX">
              [2] Svenska Dagbladet, 2020-04-16, https://www.svd.se/vi-loste-aldrig-finanskrisens-problem.
            </note>
            <note xml:id="i-8hnzAaJrTjBKwJggxfG8tp">
              [3] OECD (2015), ”In It Together – Why Less Inequality Benefits
              All”. Jämförelseåren i studien är 1985 och 2013 (eller det senaste
              året då data finns tillgängliga).
            </note>
            <note xml:id="i-HNUank5JE3ryqLeSvf7vBA">
              [4] Verbist, G &amp; Figari, F (2014), ”The redistributive effect
              and progressivity of taxes revisited: An International Comparison
              across the European Union”, EUROMOD Working Paper No. EM 6/14.
              Studien har 1999 och 2008 som jämförelseår. Med EU:s kärnländer
              avses de 15 länder som ingick i EU 1998.
            </note>
            <note xml:id="i-FhxMEzM9JQ7fQUHGT9wWYV">
              [5] SNS (2018), Konjunkturrådets rapport 2018, ”Kapitalbeskattningens
              förutsättningar”.
            </note>
            <note xml:id="i-XV4KQUQsDAYXsS26exiaHs">
              [6] Se t.ex. Wilkinson, R och Pickett, K (2010), ”The Spirit
              Level – Why Equality is Better for Everyone”.
            </note>
            <note xml:id="i-DJVzaqj8qXEX7RJgZg5Qy1">
              [7] OECD (2015), ”In It Together – Why Less Inequality Benefits
              All”.
            </note>
            <note xml:id="i-XP8Ft7xYn9BapDFhrEeJ5U">
              [8] Cingano, F (2014), ”Trends i Income Inequality and its Impact
              on Economic Growth”. OECD Social, Employment and Migration Working
              Papers No. 163.
            </note>
          </noteGrp>
        </div>
      </div>
    </body>
  </text>
</TEI>
