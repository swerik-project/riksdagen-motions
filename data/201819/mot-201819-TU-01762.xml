<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-TU-01762">
  <teiHeader>
    <fileDesc>
      <titleStmt>
        <title>En fungerande och tillgänglig järnväg</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:1762 av Jonas Sjöstedt m.fl. (V)</title>
          <idno type="rdwebb">H6021762</idno>
          <rs type="number">1762</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H6021762/text</ref>
          <ref type="dokument_url_html">http://data.riksdagen.se/dokument/H6021762</ref>
          <ref type="dokumentstatus_url_xml">http://data.riksdagen.se/dokumentstatus/H6021762</ref>
          <ref type="docx">http://data.riksdagen.se/fil/331C9DB0-4976-46A0-9223-6A3F68D8D710</ref>
          <ref type="pdf">http://data.riksdagen.se/fil/C94FC4B4-DF91-4CFC-999C-054710DE0B92</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-DQE9SW6RLx1M23EB71zSF9" type="signed"/>
        <correspContext corresp="i-DQE9SW6RLx1M23EB71zSF9">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-HNw1w34Sd2tGfFnWtdrzZb"/>
        </correspContext>
        <correspAction type="submitted" xml:id="i-T6worfiNMA1RprPtd3PLeY">
          <date when="2018-11-29"/>
          <time when="09:05:07"/>
        </correspAction>
        <correspAction type="reviewed" xml:id="i-KyEygHqQn8Uvi3uD8L1fay">
          <date when="2018-11-29"/>
          <time when="09:15:57"/>
        </correspAction>
        <correspAction type="referred" xml:id="i-HknCudRnZvQh5HGRX4sMng">
          <date when="2018-12-05"/>
        </correspAction>
        <correspAction type="assigned" xml:id="i-SZEZV3BLnJQMbHu7fvdDFc">
          <date when="2019-06-18"/>
          <time when="16:33:27"/>
        </correspAction>
        <correspContext corresp="i-SZEZV3BLnJQMbHu7fvdDFc">
          <ref type="assignedTo">Trafikutskottet</ref>
        </correspContext>
        <correspAction type="behandlas_i" xml:id="i-Kdwx593zp4UXpXB81atAsQ"/>
        <correspContext corresp="i-Kdwx593zp4UXpXB81atAsQ">
          <ref type="uppgift">2018/19:TU5</ref>
          <ref type="ref_dok_id">H601TU5</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU5</ref>
          <ref type="ref_dok_titel">Infrastrukturfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7TeuvANG5vavP2xvGfchrS"/>
        <correspContext corresp="i-7TeuvANG5vavP2xvGfchrS">
          <ref type="uppgift">2018/19:NU4</ref>
          <ref type="ref_dok_id">H601NU4</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU4</ref>
          <ref type="ref_dok_titel">Statliga företag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Rjahei1zuzJLHraQTdUKNM"/>
        <correspContext corresp="i-Rjahei1zuzJLHraQTdUKNM">
          <ref type="uppgift">2018/19:TU13</ref>
          <ref type="ref_dok_id">H601TU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU13</ref>
          <ref type="ref_dok_titel">Kollektivtrafik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8tbjKDnVUzjH1VcaX6rYY4"/>
        <correspContext corresp="i-8tbjKDnVUzjH1VcaX6rYY4">
          <ref type="uppgift">2018/19:TU17</ref>
          <ref type="ref_dok_id">H601TU17</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU17</ref>
          <ref type="ref_dok_titel">Järnvägsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:1762 av Jonas Sjöstedt m.fl. (V) En fungerande och tillgänglig järnväg</div>
      </div>
      <div type="motBody">
        <div type="TOC" xml:id="i-Y1Y8adPiTwhSMmnMec6zwH">
          <head xml:id="i-GWLHeS5umypQKiZnfwKmVU">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Samhällsnytta framför avreglering av järnvägen
            </item>
            <item style="indent-level: 1">
              4 Mer demokrati – mindre avregleringar
            </item>
            <item style="indent-level: 1">
              5 Avreglering ger inte bättre utbud med lägre priser
            </item>
            <item style="indent-level: 1">
              6 Bytesresor med tåg försvåras
            </item>
            <item style="indent-level: 1">
              7 Järnvägen bör återregleras
            </item>
            <item style="indent-level: 1">
              8 Styr och stärk SJ AB för ökad samhällsnytta
            </item>
            <item style="indent-level: 2">
              8.1 Konkurrensen ger nationella och regionala effekter på utbudet
            </item>
            <item style="indent-level: 2">
              8.2 Ge SJ AB företräde på stambanorna
            </item>
            <item style="indent-level: 2">
              8.3 Förändra SJ:s avkastningskrav
            </item>
            <item style="indent-level: 2">
              8.4 Kombinera SJ AB:s företrädesrätt med en trafikeringsplikt
            </item>
            <item style="indent-level: 1">
              9 Sammanhållet och effektivt banunderhåll i statlig regi
            </item>
            <item style="indent-level: 1">
              10 Arlandabanan – kostsam privatisering för klimat och resenär
            </item>
            <item style="indent-level: 1">
              11 Tåg i tid och resenären i fokus
            </item>
            <item style="indent-level: 2">
              11.1 Förbättrade informationsinsatser till resenärerna
            </item>
            <item style="indent-level: 2">
              11.2 Anta en nollvision för tågförseningar
            </item>
            <item style="indent-level: 2">
              11.3 Stärk resenärsperspektivet vid tågstörningar
            </item>
            <item style="indent-level: 2">
              11.4 Nationellt enhetligt biljettsystem bör införas för all tåg-
              och kollektivtrafik
            </item>
            <item style="indent-level: 2">
              11.5 Stärk tågresandet till utlandet
            </item>
            <item style="indent-level: 2">
              11.6 Inför ett nationellt trafikförsörjningsprogram
            </item>
          </list>
        </div>
        <div type="motProposal" subtype="förslag">
          <head xml:id="i-9tyfHEBP17skQ9cfhkSuVY">
            2 Förslag till riksdagsbeslut
          </head>
          <list style="ol">
            <item xml:id="i-TTtxrZFnu5VyqU3swhyPYY">
              Riksdagen ställer sig bakom det som anförs i motionen om att
              regeringen genom förändrad styrning av Jernhusen AB senast till
              bolagsstämman 2020 bör tillse att bolagets stationsbyggnader drivs
              med resenärsperspektivet i centrum och tillkännager detta för
              regeringen.
            </item>
            <item xml:id="i-MNSkwu3pgjDyAVvgn743ZC">
              Riksdagen ställer sig bakom det som anförs i motionen om att
              regeringen bör återkomma med ett förslag som innebär att SJ AB
              ges företräde till kommersiell persontrafik på stambanorna och
              att övriga aktörer ges tillgång i mån av kapacitetsutrymme och
              tillkännager detta för regeringen.
            </item>
            <item xml:id="i-NneEnhFUFX8dugJjP6GCNz">
              Riksdagen ställer sig bakom det som anförs i motionen om att
              regeringen bör återkomma med samhällsuppdrag för SJ AB som stärker
              bolagets samhällsnytta och tillkännager detta för regeringen.
            </item>
            <item xml:id="i-5Y3Ck9ia4Ttxe1cqqjkZbd">
              Riksdagen ställer sig bakom det som anförs i motionen om att
              regeringen bör återkomma med förändrat avkastningskrav för SJ
              AB senast till bolagsstämman 2020 och tillkännager detta för regeringen.
            </item>
            <item xml:id="i-KDvXbb8ZhuXmboSauA9ta">
              Riksdagen ställer sig bakom det som anförs i motionen om att
              SJ AB:s ägardirektiv bör ändras senast 2020 så att trafikeringsrätten
              för SJ AB också innebär en skyldighet att genom plikt bidra till
              att upprätthålla en väl fungerande trafik på järnväg i hela landet
              och tillkännager detta för regeringen.
            </item>
            <item xml:id="i-Rx1R4JaqyJEPJMcEkXJD3z">
              Riksdagen ställer sig bakom det som anförs i motionen om att
              en tidssatt färdplan med förslag på åtgärder och utredningar för
              att drift och underhåll, inklusive reinvesteringar, genomförs
              på det statliga järnvägsnätet i statlig regi genom Trafikverket
              bör tas fram och tillkännager detta för regeringen.
            </item>
            <item xml:id="i-DC2xScyLKiFpexShcktKnk">
              Riksdagen ställer sig bakom det som anförs i motionen om att
              regeringen bör offentliggöra statens kostnad för att med optionsrätt
              lösa ut A-Train som operatör och överta ansvaret för driften på
              Arlandabanan och tillkännager detta för regeringen.
            </item>
            <item xml:id="i-WRCSSLMPXoe1FZ28SMHvEw">
              Riksdagen ställer sig bakom det som anförs i motionen om att
              regeringen bör vidta åtgärder för att förbättrade och samordnade
              informationsinsatser till resenärerna sker vid tågstörningar samt
              stärka krav på transparens och noggrannhet gällande orsaker till
              tågförseningar och tillkännager detta för regeringen.
            </item>
            <item xml:id="i-Qyyw8AH5zTVmXt1coAtk6R">
              Riksdagen ställer sig bakom det som anförs i motionen om att
              regeringen bör återkomma med förslag på nollvision mot tågstörningar
              och tillkännager detta för regeringen.
            </item>
            <item xml:id="i-VdqT68pKDDJb2W3kGjCyw1">
              Riksdagen ställer sig bakom det som anförs i motionen om att
              regeringen bör vidta åtgärder enligt de förslag som presenteras
              i rapporten Förbättrad kunskapsförsörjning om järnvägstransporter
              – slutredovisning av regeringsuppdrag (Rapport 2018:10) och tillkännager
              detta för regeringen.
            </item>
            <item xml:id="i-554U4MkBV9dLgcVroDM3Ye">
              Riksdagen ställer sig bakom det som anförs i motionen om ett
              nationellt enhetligt biljettsystem för tåg- och kollektivtrafik
              och tillkännager detta för regeringen.
            </item>
            <item xml:id="i-4SH6v6utHbwZjZso9Uhg5B">
              Riksdagen ställer sig bakom det som anförs i motionen om att
              SJ AB bör åläggas skyldighet att sälja internationella tågbiljetter
              inklusive Interrailkort och tillkännager detta för regeringen.
            </item>
            <item xml:id="i-JMjS1M2jFCVB8YNMYAUpLY">
              Riksdagen ställer sig bakom det som anförs i motionen om att
              SJ AB bör åläggas att i samarbete med andra operatörer utveckla
              nattågstrafik till kontinenten och till Norge samt persontrafik
              till Finland och tillkännager detta för regeringen.
            </item>
            <item xml:id="i-MBbxcy9q7updvrb1AvfCWX">
              Riksdagen ställer sig bakom det som anförs i motionen om att
              ett nationellt trafikförsörjningsprogram för tåg bör införas och
              tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-KkwTa4P2JkGGott2KF1dDj">
            3 Samhällsnytta framför avreglering av järnvägen
          </head>
          <p xml:id="i-HRBbgQAodY6eCUfBuuXfBt">
            För att uppnå ett ekologiskt hållbart transportsystem måste andelen
            resor med kollektiv­trafik öka. För att nå våra klimatmål krävs
            dessutom en utveckling mot ett mer transport­effektivt samhälle.
            Enligt Trafikverkets bedömning i Kapacitetsutredningen (2012)
            innebär detta minskad biltrafik, samtidigt som kollektivtrafiken
            och resandet med cykel fördubblas till 2030. Utsläppen av växthusgaser
            från inrikes transporter fortsätter att minska något men i alltför
            låg takt för att vi ska uppnå Sveriges etappmål om att senast
            till 2030 minska utsläppen från inrikes trafik exklusive luftfart
            med minst 70 procent jämfört med 2010 (Trafikanalys, Uppföljning
            av de transportpolitiska målen, Rapport 2018:8). Ett ökat resande
            med kollektiva färdmedel kräver en utbyggd, tillgänglig, prisvärd
            och väl fungerande järnväg i ett sammanhållet system.
          </p>
          <p xml:id="i-E8HGytk5AYDE6ukK9sUgFq">
            Inom både järnväg och regional kollektivtrafik har tidigare sammanhållna
            system styckats upp. På järnvägssidan har SJ:s ensamrätt att trafikera
            stambanorna tagits bort och de senaste decennierna har präglats
            av stegrande marknadsanpassning, bolagisering och privatisering
            inom järnvägssystemet.
          </p>
          <p xml:id="i-vVnTAoixwBKUUrdftGABg">
            Vänsterpartiet utgår i stället från att resenären måste få tillgång
            till ett sammanhållet tillgängligt system med god överblickbarhet
            och där det är lätt och smidigt att byta mellan linjer och få
            information från en och samma källa. Järnväg och regional kollektivtrafik
            är klimatsmarta gemensamma nyttigheter som kräver stabilitet och
            pålitlighet för att vara effektiva och resenärstillvända. Vi motsätter
            oss den avreglering som länge varit rådande inom transportpolitiken
            och som lett till en bristande helhet.
          </p>
          <p xml:id="i-HfA1VQk73kicxyuHkb4Zjx">
            Vi anser att det är den enskilda resenären som ska vara i fokus
            när ett transportbehov ska lösas inom persontrafiken. Till exempel
            är tillgängligheten till stationer, bytes­punkter och hållplatser
            av stor betydelse för att öka intresset för att resa kollektivt.
          </p>
          <p xml:id="i-C1xAn6fUjvVppqDknh5VHr">
            Vänsterpartiets vision för tågtrafiken är ett sammanhållet system
            där resenären ges hög tillgänglighet, bekvämlighet och punktlighet.
            Att ett sådant system är möjligt är Schweiz ett tydligt exempel
            på då man inte avreglerat järnvägen som i Sverige. När man mäter
            kvaliteten på servicen för resenären i europeiska undersökningar
            klassas också Schweiz som det i särklass bästa landet i de flesta
            undersökningar. Tågen har där mycket hög punktlighet och satsade
            pengar resulterar i bättre service.
          </p>
          <p xml:id="i-FJ7ZBbVnvtUhQQhQ2hVP5t">
            För att möjliggöra klimatsmarta resor över hela landet krävs
            satsningar både för att stärka befintliga järnvägsspår och bygga
            moderna spår som ger förutsättningar att binda samman våra storstäder
            med förlängning till kontinenten med snabba tåg som förmår konkurrera
            med flyget. Ett europeiskt höghastighetsnät växer fram i en rad
            länder som Tyskland, Belgien och Nederländerna och Sverige bör
            vara del i detta europeiska bygge av moderna, snabba och miljövänliga
            persontransporter över nationsgränserna.
          </p>
          <p xml:id="i-DkPVjaUWNATQMTfNBAMf16">
            Resenären är i första hand inte intresserad av vem som utför
            en tjänst utan av att trafiken fungerar, är prisvärd och av god
            kvalitet. Individer vill kunna beställa en resa som en helhet,
            inte uppdelad på olika operatörer. Resenären blir lidande när
            informa­tionen inte fungerar mellan olika aktörer och många upplever
            det som ett stort problem att informationen mellan alla aktörer
            på järnvägen fungerar mycket knapphändigt efter avregleringen.
            Människor måste kunna lita på att kollektivtrafiken fungerar och
            är tillförlitlig när de vill ta sig till jobbet/utbildningen eller
            vid fritidsresor, annars blir det svårt att få fler att resa kollektivt
            och på så sätt minska miljö- och klimatbelastningen. Staten har
            ett ansvar att stärka individens rättigheter och tillgänglighet
            inom järnväg och övrig kollektivtrafik samtidigt som miljö- och
            klimatmål uppnås.
          </p>
          <p xml:id="i-GPUDwnkmCH8bwnQhwuB3X8">
            Vänsterpartiet föreslår i motionen ett antal åtgärder för en
            sammanhållen järnväg med resenären i centrum för en stärkt persontrafik.
          </p>
          <p xml:id="i-E4copiXHFCzAwbnU3t5tnA">
            I Vänsterpartiets motion 2017/18:1142 Sammanhållen järnvägs-
            och kollektivtrafik finns även våra förslag för att förbättra
            tillgängligheten för personer med funktions­nedsättning.
          </p>
          <head type="h1" xml:id="i-J2npKwqxWheLrV6yBNXvj8">
            4 Mer demokrati – mindre avregleringar
          </head>
          <p xml:id="i-7kcrLpcokv9smozrLxvt8d">
            Avreglering är i praktiken att göra ett land mindre styrt av
            lagar, dvs. bokstavligen mer svårstyrt. Detta minskar demokratin
            då lagstiftare ersätts med för individen opåverkbara krafter.
            Samhällsviktiga funktioner som ett lands infrastruktur bör hanteras
            under demokratisk kontroll. Men det handlar även om att avreglering
            försvårar möjligheten att öka andelen kollektivresande eftersom
            priser och utbud kan försämras. Detta är oroande eftersom det
            är viktigt av både sociala och ekologiska skäl att fler kan åka
            kollektivt.
          </p>
          <p xml:id="i-3kgkaYBXUckTXCfjDPetk5">
            Vänsterpartiet anser att det är nödvändigt att öka andelen resande
            med kollektiva färdmedel som järnväg. En förbättrad kollektivtrafik
            stärker jämlikheten och jämställdheten inom transportsektorn.
          </p>
          <p xml:id="i-BcR7zKL14ESJfJDnRDEnZ4">
            Eftersom kvinnor i större utsträckning använder sig av kollektiva
            färdmedel leder satsningar inom denna sektor till att kvinnor
            i sin vardag får en bättre transportsituation. Det är viktigt
            att kvinnor och män får samma makt att styra över sitt eget resande
            och att användandet av hållbara transportsystem möjliggörs i högre
            grad för både män och kvinnor. Mäns högre inkomster är en av förklaringarna
            till att de oftare färdas i bil. Med en stärkt kollektivtrafik
            kan både kvinnor och män använda sig av ett ekologiskt hållbart
            transportsystem i högre grad. Viktigt att komma ihåg är dock att
            jämställdhetsarbetet inom trafiksektorn måste inriktas på systemförändrande
            åtgärder som både förändrar sektorn och bidrar till förändring
            av samhället i stort.
          </p>
          <head type="h1" xml:id="i-NUrBADA5ZXn639PgAtUsgk">
            5 Avreglering ger inte bättre utbud med lägre priser
          </head>
          <p xml:id="i-RVWQeE3tcatsT8Mk1YnueX">
            Borttagandet av SJ:s ensamrätt på stambanorna medförde inte ett
            nyttjande av järnvägens kapacitet på ett samhällsekonomiskt effektivt
            sätt. Utgångspunkten måste vara en helhet som tillgodoser samhällets
            intresse av person- och godstransporter på järnvägen. Kort­siktiga
            ekonomiska perspektiv som minskar möjligheten till miljövänliga
            transporter i hela landet kan aldrig vara till gagn för samhället.
          </p>
          <p xml:id="i-HKjs3WTkE72Fje6vWoXDsf">
            De borgerliga regeringarna hävdade att en ökad konkurrens, dvs.
            fler operatörer på järnvägen och inom övrig kollektivtrafik, leder
            till förbättrad och utökad trafik. Under lång tid har det varit
            ett alltför stort fokus på att konkurrensutsätta så mycket som
            möjligt. Inom järnvägstrafiken är det stora problemet inte att
            vi har för få operatörer utan att vi dels har kapacitetsbrist
            i form av för få spår, dels eftersatt banunderhåll med bristande
            styrning. Fler operatörer kommer på intet sätt att leda till att
            det blir lättare att få fler tågavgångar, bättre punktlighet och
            ökad tillgänglighet. Vi kan dock åtgärda kapacitetsbrister genom
            att bygga fler järnvägar, förbättra banunderhållet och stärka
            SJ:s samhällsuppdrag. Det är en politik som Vänsterpartiet länge
            drivit och avser att fortsätta att driva.
          </p>
          <head type="h1" xml:id="i-DWR8YQLd4PU4tJKySzfSRg">
            6 Bytesresor med tåg försvåras
          </head>
          <p xml:id="i-3CGWTog4GiXYzHtELfAqdB">
            Avreglering av järnvägen leder till försämrade möjligheter att
            bedriva nationell järnvägstrafik. När SJ AB förlorat trafikeringsrätten
            blir det svårare att nå miljö- och klimatmål eftersom den icke-kommersiella
            järnvägstrafiken får svårare att verka och kvaliteten hotas i
            form av sämre tider och mindre utbud.
          </p>
          <p xml:id="i-6Punej5RNy98b5BZEFZDaj">
            Det är viktigt att anlägga en systemsyn på tågtrafik, dvs. att
            många trafikanter är beroende av att kunna byta linjer för att
            genomföra hela resan. Med operatörer som plockar russinen ur kakan
            på kommersiellt lönsamma sträckor blir det svårt att upprätthålla
            trafik på de sträckor som ensamma kanske inte är lönsamma men
            är så i kombination med andra sträckor. Det är viktigt att även
            komma ihåg att det förekommer omfattande bytesresor mellan trafikslagen
            och inte minst mellan tåg och buss. Med många fler operatörer
            på spår att ta hänsyn till kan bytesmöjligheterna försvåras och
            försämras för resenären. Vänsterpartiet vill se en lagstiftning
            som tillser att resenären kommer fram i tid utan merkostnader.
            Vi anser att EU:s pågående revidering av tågpassagerarförordningen
            är betydelsefull för en sådan inriktning. I ett system med sämre
            utbud, högre priser och svårare överblick väljer människor annars
            andra trafikslag, exempelvis bil och flyg, för att kunna resa.
            Det missgynnar resurssvaga grupper och försvårar möjligheter att
            uppnå klimat- och miljömål.
          </p>
          <p xml:id="i-EYYT3yGL21sxhCNsxLu9KD">
            I riksdagens transportpolitiska mål ska de samhällsekonomiskt
            mest effektiva metoderna användas. Det som är företagsekonomiskt
            lönsamt är dock inte per automatik det bästa sett ur ett samhällsekonomiskt
            perspektiv. Inom järnvägstrafiken finns det mycket tydliga nätverkseffekter,
            dvs. att olika delar av ett nätverk fungerar som komplement till
            varandra där ett företagsekonomiskt olönsamt kapillärnät kan vara
            förutsättningen för lönsamhet på ett större stråk. Det här understryker
            att lönsamhet måste ses i ett helhetsperspektiv men också med
            insikten om att vad som är företagsekonomiskt olönsamt kan vara
            samhällsekonomiskt lönsamt i ett större perspektiv.
          </p>
          <head type="h1" xml:id="i-HLPrM6rKN5TPsJoRGsuamZ">
            7 Järnvägen bör återregleras
          </head>
          <p xml:id="i-qDWVBymWxmBWjCwhqY3ne">
            Det är avgörande att sätta den enskilde resenären och transportköparen
            i centrum när man funderar på hur man ska lösa ett transportbehov
            hållbart. Till exempel är tillgängligheten till stationer, bytespunkter
            och hållplatser av stor betydelse för att öka intresset för att
            resa kollektivt. Men individens beteende respektive transportköparens
            behov är också ett uttryck för rådande struktur inom transportsystemet.
            Finns det ingen kollektivtrafik måste självklart individen färdas
            med bil. Utifrån det perspektivet kan individen anse att det är
            viktigt att satsa mer på vägtrafik. När en företagare vill transportera
            en vara till en kund är hen självklart rationell i sitt agerande
            och väljer den logistiklösning som är bäst, smidigast och/eller
            billigast. Om det då exempelvis inte finns möjlighet att redan
            från början frakta varor på ett industrispår som leder ut till
            stambanan kan det vara rationellt för företagaren att välja lastbil
            hela vägen till kunden. I detta fall kan företagaren då anse att
            det finns ett stort behov av att satsa på vägtrafik.
          </p>
          <p xml:id="i-Cax4UYi8JExAhUBeK3qLMT">
            Den enskilda individen och den enskilde företagaren utgår från
            sina egna behov och kan inte förväntas se helheten i de transportpolitiska
            och miljöpolitiska mål som riksdag och regering arbetar utifrån.
            Det är här det politiska systemet kan möjliggöra för individer
            och företag att transportera på ett ekologiskt och socialt hållbart
            sätt. För att minska växthusgasutsläppen till 2030 med 70 procent
            är detta förhållningssätt nödvändigt.
          </p>
          <p xml:id="i-NLVaWUWiJKZJe7F2cUBnfx">
            Den ena delen av en statlig politik är att införa ekonomiska
            styrmedel som styr mot de mål som är uppsatta. Den andra delen
            består i att möjliggöra att transportsystemet lever upp till både
            god tillgänglighet och en struktur som leder till att de nationella
            målen nås. Satsningar på infrastruktur kan inte bara stödja ett
            samhälle i utveckling utan kan också utveckla ett samhälle. Då
            är avreglering med fler operatörer inom järnvägstrafiken och en
            mängd aktörer inom järnvägsunderhållet inte ett effektivt sätt
            att främja samhällsnyttan i ökad och tillförlitlig järnvägstrafik.
          </p>
          <p xml:id="i-MiUz2b7L775TuDy7BhGrgZ">
            SJ AB måste få tydliga mål som prioriterar samhällsnyttan. Avregleringar
            och privatiseringar inom järnvägen måste ersättas med ett gemensamt
            och sammanhållet järnvägssystem som sätter resenären och transportköparen
            i centrum. Järnvägen bör därför återregleras och samhället ta
            ett helhetsansvar för järnvägssystemet.
          </p>
          <p xml:id="i-LUTae1pCeNFZPapox8pi6E">
            I dag är det Jernhusen AB som äger och driver majoriteten av
            alla verkstäder och depåer för fordon. Det är viktigt att det
            finns ett tillräckligt antal verkstäder och depåer men även att
            tillträde till dessa sker på ett så optimalt sätt som möjligt
            utifrån ett samhällsekonomiskt perspektiv. Jernhusen AB har därutöver
            en viktig roll i arbetet med att öka kombigodstransporterna på
            järnväg genom att både utveckla teknik och förbättra affärsmöjligheter
            för omlastning till och från järnväg i terminaler. Vi ser därför
            behov av förändringar när det gäller omfattning och ägande av
            verkstäder, depåer och terminaler och att Jernhusen AB:s uppdrag
            i detta hänseende tydliggörs för att uppnå störst samhällsnytta
            för järnvägstrafiken.
          </p>
          <p xml:id="i-UdwdiZYXtA45a39mmNcvst">
            Det är viktigt med god service, hög tillgänglighet, trygghet
            och en trevlig atmosfär om vi vill öka det kollektiva resandet.
            Tyvärr finns det många exempel på dåligt skötta och för resenären
            avskräckande tågstationer. Vi anser att stationerna har en nyckelfunktion
            i järnvägssystemet och ser ingen anledning till att ha ett bolag
            som Jernhusen AB vars syfte är att enbart tjäna pengar på sitt
            fastighetsbestånd. Det kan leda till bristande underhåll, dåligt
            öppethållande och/eller försäljning av stationsbyggnader. En risk
            finns exempelvis att kommersen vid våra tågstationer prioriteras
            framför sittplatser för väntande resenärer. Regeringen bör genom
            förändrad styrning av Jernhusen AB senast till bolagsstämman 2020
            tillse att bolagets stationsbyggnader drivs med resenärsperspektivet
            i centrum. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-Dj7NFUvKfYutQCp2dbckWm">
            8 Styr och stärk SJ AB för ökad samhällsnytta
          </head>
          <head type="h2" xml:id="i-Q8P6jJhhjj6hYjpfnJsZES">
            8.1 Konkurrensen ger nationella och regionala effekter på utbudet
          </head>
          <p xml:id="i-X81FMssA6qNqQcVTEb1Kwf">
            Med avreglering avhänder man sig delvis möjligheten att göra
            samhällsekonomiskt kloka prioriteringar av trafikutbudet.
          </p>
          <p xml:id="i-A6BwPNDk3iQGod1tKz4XtA">
            Sedan 1990 kan trafikhuvudmännen upphandla den lokala och regionala
            kollektiv­trafiken. Tidigare var man enbart hänvisad till SJ AB
            som leverantör av tågtrafik. Förändringen innebar ett ökat regionalt
            inflytande och på många linjer resulterade det i en förbättrad
            tillgänglighet. I dag samarbetar ett flertal kollektivtrafikmyndigheter
            vilket inneburit att den regionalt upphandlade järnvägstrafiken
            har ökat och i många fall bedrivs långt över länsgränserna. Det
            ökande regionala ansvaret över spårtrafiken har därutöver stärkt
            samordningen med övrig kollektivtrafik och därmed stärkt förbindelserna
            över hela resan för många resenärer. Vänsterpartiet anser att
            möjligheten till upphandlad regional spårtrafik inneburit en förbättring
            jämfört med det tidigare förhållandet när trafikhuvud­männen som
            enda alternativ hade SJ att samarbeta med. Det har därmed inneburit
            både en stärkt decentraliserad styrning och stärkt resenärsperspektiv.
          </p>
          <p xml:id="i-EhmkEZKy77KWo1L2QLJhgW">
            Det innebär dock inte att det är oproblematiskt att järnvägsnätet
            trafikeras av subventionerad (delvis skattefinansierad) trafik
            i de regionala kollektivtrafikmyndig­heternas regi. I ett läge
            där trafikeringen av spåren är konkurrensutsatt kan trafikering
            av osubventionerad interregional (långväga) trafik från SJ AB
            missgynnas och ge negativa effekter för fjärresenärerna då den
            långväga trafiken inte längre är lönsam att bedriva. Den fria
            konkurrensen inom den interregionala trafiken kan på motsvarande
            sätt ge negativa effekter för de regionala kollektivtrafikmyndigheternas
            strävan att förbättra tillgängligheten för arbetspendlarna inom
            regionen. Ett tydligt exempel på detta är när flera aktörer vill
            bedriva trafik på de mest lönsamma fjärrsträckorna vilket därmed
            riskerar att försämra tillgängligheten för arbetspendlarna regionalt.
            Den ökade trafiken med flera operatörer på Västra stambanan mellan
            Stockholm och Göteborg ger även negativa effekter för den regionala
            arbetspendlingen. Gnestapendeln är i detta sammanhang ett tydligt
            exempel på trafikering som missgynnas p.g.a. att konkurrerande
            fjärrtåg erbjuds gynnsammare tåglägen än den regionala Gnestapendeln.
          </p>
          <p xml:id="i-KvCAP9fZTQTGeWEnr2NNBN">
            SJ bör få ett tydligare ansvar för rikstrafiken och de regionala
            aktörerna för den regionala trafiken. Denna utveckling måste med
            nödvändighet ske parallellt med ökade investeringar i nya spår
            samt åtgärder för att hindra den kostnadspress som sker i de regionala
            upphandlingarna på bekostnad av de anställdas arbetsvillkor.
          </p>
          <p xml:id="i-U8qt9uz3V1ByVDEKXKSxTF">
            Den regionalt upphandlade järnvägstrafiken har växt och har i
            vissa fall även skapat bättre tågförbindelser för många resenärer.
            Utmaningen i framtiden ligger i att förena lokalt och regionalt
            ansvar med stärkt samordning för ett större helhetsansvar för
            en ökande andel hållbara persontransporter. Viktigt i det sammanhanget
            är att värna de regionala banor som Trafikverket definierar som
            lågtrafikerade. Varje år görs nästan 4 miljoner resor på de regionala
            järnvägarna. Utmed dessa banor bor det mer än 2 miljoner människor
            vilket innebär att det finns potential för ökat resande.
          </p>
          <head type="h2" xml:id="i-phg25M9W25wgUNtUdRAt3">
            8.2 Ge SJ AB företräde på stambanorna
          </head>
          <p xml:id="i-SdgseUTJ4HUrjdPPmLTthq">
            Den avreglerade järnvägstrafiken missgynnar i många fall den
            enskilda individen och leder till en försämrad och mer svåröverblickbar
            järnvägstrafik. Den riskerar att fler människor känner sig tvingade
            att ta bil eller flyg i brist på hållbara alternativ. Det betyder
            även att de miljö- och klimatmål som är uppsatta blir svårare
            att nå. De privata operatörerna inom persontrafiken söker sig
            av naturliga skäl till de mest lönsamma fjärrsträckorna som exempelvis
            Stockholm‑Göteborg. Förutom att det riskerar att försämra tillgängligheten
            för resenärer regionalt så dränerar det potentiella inkomster
            för SJ AB som bolaget kunde använda till att bedriva samhällsnyttig
            trafik på sträckor med sämre ekonomisk lönsamhet.
          </p>
          <p xml:id="i-XgskzKJHcJ5oai8DDCCmQz">
            Regeringen bör återkomma med ett förslag som innebär att SJ AB
            ges företräde till kommersiell persontrafik på stambanorna och
            att övriga aktörer ges tillgång i mån av kapacitetsutrymme. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-TDwWg95PNK7WJSd3hDu3xg">
            8.3 Förändra SJ:s avkastningskrav
          </head>
          <p xml:id="i-B1Uxy1BbZ5euuGqiEQx1Ui">
            SJ AB är av staten ålagt att skapa företagsekonomisk vinst och
            har därutöver ett avkast­ningskrav som innebär att staten kräver
            utdelning till statskassan på den redovisade nettovinsten. Avkastningskravet
            leder till starkt fokus på att skapa vinst. SJ AB tvingas därmed
            se till marknadsandelar och snäv vinstmaximering. Det gör att
            resenärers behov prioriteras ner. På senare tid har bolaget exempelvis
            beslutat att ta bort försäljning av utlandsresor över disk och
            genomfört begränsningar i nattågstrafiken. Järnvägssystemets uppsplittring
            har generellt lett till en mängd olika bolag vars drivkraft är
            vinstmaximering för varje enhet. Med ett sådant system kan avisningslokaler
            för tågen prissättas så att de inte används optimalt och plogtåg
            hyras ut som godståg för att det lönar sig bättre. Samhällsnyttan
            är ingens ansvar och med rådande situation riskerar skattebetalarna
            att på sikt få bära de kostnader som aktörerna kan undkomma.
          </p>
          <p xml:id="i-BU8KmUKpEgL3A8em7MmmFa">
            Avkastningskravet missgynnar även den regionala utvecklingen
            eftersom SJ tvingas prioritera bort lågtrafikerade sträckor. Många
            resenärer måste därför välja flyg eller bil i stället. Effekten
            är helt orimlig om vi vill minska klimatpåverkan. Om SJ inte hade
            haft ett avkastningskrav skulle SJ kunna sänka priserna på biljetter
            och förbättra servicen och därmed prioritera samhällsnyttan. I
            stället för att ge avkastning till staten bör pengarna användas
            i verksamheten med en sådan inriktning.
          </p>
          <p xml:id="i-CRSgaBuxM4yyZZkQYDHM45">
            Vänsterpartiets mål är att det överskott SJ gör på sin verksamhet
            ska användas för att förbättra servicen och sänka biljettpriserna.
            Det skulle då bidra till att fler kan åka kollektivt och minskad
            miljö- och klimatpåverkan.
          </p>
          <p xml:id="i-MeSanaY7R3evyWHHNXsHXZ">
            Regeringen bör återkomma med ett samhällsuppdrag som stärker
            bolagets samhällsnytta samt ett förändrat avkastningskrav för
            SJ AB senast till bolagsstämman 2020. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-94hyVzH1srUdxgVMuwkcZZ">
            8.4 Kombinera SJ AB:s företrädesrätt med en trafikeringsplikt
          </head>
          <p xml:id="i-7YXzDM6p5PnfZ1o3DS1kiq">
            Vi anser att SJ AB ska ges trafikeringsrätt och företrädesrätt
            att bedriva länsgränsöver­skridande trafikförsörjning vilket i
            första hand ska ske genom järnvägstrafik på kommersiella villkor.
            Men SJ bör även bedriva trafik på företagsekonomiskt olönsamma
            sträckor när det är samhällsekonomiskt försvarbart.
          </p>
          <p xml:id="i-AJBbzpv6oXJKpTySbQfDxw">
            Om trafikens sträcka i dag anses vara viktig kan den upphandlas
            av Trafikverket. Om SJ AB ges ett större mandat utifrån ett samhällsansvar
            att bedriva nationell tågtrafik, kan sträckor som Trafikverket
            upphandlar överflyttas till andra ännu mindre lönsamma sträckor
            eller så kan omfattningen av Trafikverkets arbete minskas.
          </p>
          <p xml:id="i-3LXMoUy2eczoEiaznjHmuW">
            När SJ AB tidigare hade ensamrätt till stambanorna hade det ingen
            skyldighet att de facto trafikera en linje. Detta var en orimlig
            ordning. Det ledde i praktiken till att SJ AB avstod från att
            köra på vissa sträckor och satte avkastningen och inte resenärerna
            i första rummet. Ett av de viktigaste skälen till statligt ägarskap
            av samhällsviktiga verksamheter, exempelvis en fungerande kollektivtrafik
            på järnväg, är att använda bolaget för att uppnå demokratiskt
            beslutade mål. En sådan inriktning är enligt vår uppfattning fullt
            möjlig utan att det hindrar utvecklande av den regionala järnvägs­trafiken.
          </p>
          <p xml:id="i-Kq6iqxYsCgfF7ACaSYAbZZ">
            SJ AB:s ägardirektiv bör ändras senast 2020 så att trafikeringsrätten
            för SJ AB också innebär en skyldighet att genom plikt bidra till
            att upprätthålla en väl fungerande trafik på järnväg i hela landet.
            Detta bör riksdagen ställa sig bakom och ge regeringen till känna.
          </p>
          <head type="h1" xml:id="i-Xx1hrmYG1yqozunE63GEdx">
            9 Sammanhållet och effektivt banunderhåll i statlig regi
          </head>
          <p xml:id="i-VfjNKSbaEfQngyfEmTUhBd">
            Under lång tid har del efter del i järnvägssystemet styckats
            av, delats upp och ofta privatiserats trots att järnvägstrafik
            är ett naturligt monopol där de olika delarna är intimt förknippade
            och beroende av varandra för att skapa en fungerande helhet. På
            underhållssidan har konkurrensutsättningen lett till att det i
            dag är avsevärt färre anställda än vad som var fallet för 15 år
            sedan. Det finns alltså mycket färre personer som arbetar ute
            i spåren vilket blir synligt när det är snöiga vintrar. Säkerheten
            brister på ett oacceptabelt sätt för såväl resenärer som dem som
            arbetar på spåren. Trafikverket utför sedan 2010 inget underhåll
            i egen regi utan samtliga underhåll sker numera genom entreprenadkontrakt.
            På marknaden finns i dag huvudsakligen 3–4 aktörer som i sin tur
            anlitar ett stort antal underentreprenörer.
          </p>
          <p xml:id="i-6rdRz8g1LtmMj7YoBzXKu6">
            2013 uppdagades tydliga brister på åtgärder i underhållet på
            våra järnvägar (SVT Östnytt 20 november 2013). Av 61 stora urspårningar
            sedan 2008 var bristerna kända på över 20 av olyckplatserna men
            ändå inte åtgärdade. Larmet kom bara dagar efter att ett urspårat
            godståg i Stockholm lamslagit trafiken trots att brister i underhållet
            hade påtalats på den aktuella sträckan tidigare. Bristerna var
            dock inte överraskande för flertalet verksamma inom järnvägen
            som upplever hur en allt större underhållsskuld byggts upp i vårt
            järnvägssystem. Vänsterpartiet bedömer att för att upprätta en
            fungerande tågtrafik för resenärer och företag krävs ett sammanhållet
            system där nödvändigt banunderhåll och kontroll av detsamma sker
            i statens egen regi. Vi ser det därför som ett stort framsteg
            att vi nått en överenskommelse med regeringen om att staten ska
            ta det samlade ansvaret för kontroll och utförande vid underhåll
            av de svenska järnvägarna. Regeringen tog ett viktigt beslut i
            januari 2017 när det beslutades att Trafikverket ska göra leveransuppföljning
            och underhållsbesiktning av järnvägen i egen regi. Beslutet innebär
            att Trafikverket får bättre koll på sina egna anläggningar och
            att det som har beställts verkligen levereras. För att staten
            ska ta det samlade ansvaret krävs nu åtgärder för att även utförande
            av underhåll ska ske i statlig regi. Vi välkomnar att regeringen
            och Vänsterpartiet i mars 2018 kom överens om att tillsätta en
            utredning i syfte att basunderhållet, dvs. det dagliga underhållet,
            som i dag utförs av det statliga bolaget Infranord AB ska överföras
            till Trafikverket. En sådan åtgärd stärker Trafikverkets ansvar
            och kunnande och ger förutsättningar för ett mer effektivt järnvägsunderhåll.
            Men för att vi ska få tåg som går i tid behöver mycket mer göras
            när det gäller underhållet. Vänsterpartiet anser att hela Infranords
            verksamhet bör införlivas i Trafikverket, inte bara dess basunderhåll.
          </p>
          <p xml:id="i-U9avvHKtehino4q9zffb6h">
            En tidssatt färdplan med förslag på åtgärder och utredningar,
            för att drift och underhåll inklusive reinvesteringar ska genomföras
            på det statliga järnvägsnätet i statlig regi genom Trafikverket
            bör tas fram. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-TX96kYWq6tPJEuthcEJgkY">
            10 Arlandabanan – kostsam privatisering för klimat och resenär
          </head>
          <p xml:id="i-M6fQF31kDqExXeVEQGTZxm">
            Arlandabanan tydliggör att privata vinstintressen står i konflikt
            med att bedriva infrastruktur med störst samhällsnytta och med
            resenären i centrum. Arlandabanan är det första och hittills enda
            större nationella infrastrukturprojekt som genomförts i offentlig-privat
            samverkan (OPS) och togs i drift 1999. Arlandabanan byggdes av
            det privata företaget A-Train AB som också finansierade en del
            av investeringen men staten har tagit en betydande del av både
            kostnaden och riskerna med bygget. Arlandabanan ägs av det statliga
            bolaget Arlandabanan Infrastructure AB (AIAB) medan A-Train har
            nyttjanderätten till Arlandabanans spår och stationer och driver
            Arlanda Express. Nyttjanderätten innebär bl.a. att A-Train bestämmer
            över biljettpriserna på Arlanda Express. Detta har resulterat
            i att biljettpriserna är så högt satta att många i stället väljer
            att resa med bil eller buss med resultatet att utsläppen av växthusgaser
            blir avsevärt högre än om fler valt att åka Arlanda Express. Maximal
            vinst för ägarna styr i vilken utsträckning kapaciteten med Arlandabanan
            nyttjas.
          </p>
          <p xml:id="i-HKFcCgLRs6C81Bb64h1r8Q">
            OPS-konstruktioner kan betraktas som en form av avreglering.
            Arlandabanan är därmed ett tydligt exempel på när privata ägares
            vinstintresse står i motsättning till att driva infrastruktur
            med hög samhällsnytta och låg belastning på miljö och klimat.
            OPS-projektet för Arlandabanan har begränsat tillgången på miljövänliga
            transporter till och från Arlanda till rimliga biljettpriser.
            Antalet resenärer på sträckan har enligt Riksrevisionen varit
            lägre än vad som förutsågs i de prognoser för resandeutveckling
            som låg till grund för riksdagens beslut gällande Arlandabanan.
            Statens väg- och transportforskningsinstitut (VTI) har på Riksrevisionens
            uppdrag beräknat vilken potentiell samhällsnytta som skulle kunna
            realiseras vid andra nivåer på biljettpriset. Beräkningarna bygger
            på antagande om att priset för att färdas med Arlanda Express
            skulle motsvara priset för motsvarande tjänst från Oslo Flyghavn
            till Oslo, dvs. ett reducerat pris som var 36 procent lägre än
            dåvarande enkelbiljett som kostade 280 kronor vid fullt pris.
            Detta skulle enligt VTI kunna öka resandet med Arlanda Express
            med 25 procent för tjänsteresor respektive 50 procent för privatresor.
            Det skulle ge ett totalt ökat resande med Arlanda Express som
            uppgår till 1,2 miljoner resor per år. En radikal omläggning av
            prispolitiken skulle med andra ord ha en betydande potential att
            både förbättra resenärers situation och minska klimatpåverkan
            från transporterna.
          </p>
          <p xml:id="i-Ur2odAK6PH6HDVTjwUywWD">
            I och med OPS-konstruktionen för Arlandabanan har staten kraftigt
            begränsat möjligheterna att påverka prissättningen på biljettpriserna
            så att fler åker tåg i stället för bil eller buss på sträckan
            samt att öka dess kapacitet. Förutom att OPS-konstruktionen ger
            A-Train utrymme att ta ut oskäligt höga biljettpriser tvingas
            aktörer som SL och SJ att höja biljettpriset på Arlandaresor för
            att inte ta för stora marknadsandelar.
          </p>
          <p xml:id="i-9Xk7XwVuDtS9jjEodeu4yQ">
            Vänsterpartiet anser att ett överförande av trafikeringen på
            Arlandabanan till staten skulle innebära större möjligheter att
            nå samhällsekonomiska och samhällspolitiska mål. Regeringen har
            dock inte visat något intresse för att ta initiativ i en sådan
            riktning. Ett första steg bör enligt vår uppfattning vara att
            offentliggöra vad ett överförande av trafikeringen på Arlandabanan
            till staten skulle kosta.
          </p>
          <p xml:id="i-NDx3SUNpAdz4WBrnqNWGj">
            Regeringen bör offentliggöra statens kostnad för att med optionsrätt
            lösa ut A-Train som operatör och överta ansvaret för driften på
            Arlandabanan. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-AxSXLvf4LRoZzhnQM8D438">
            11 Tåg i tid och resenären i fokus
          </head>
          <p xml:id="i-79vF7s3hDm1gp3LKRu3apa">
            Schweiz och Japan är exempel på länder som har betydligt mindre
            tågförseningar än vad Sverige har. Gemensamt för dessa länder
            är att en långsiktig planering av tågtrafiken sker med tät samverkan
            mellan ansvariga samt att det finns en sammanhållen kompetensförsörjning
            och utveckling inom systemet. I både Schweiz och Japan kan tågen
            köra tätare då man har en avsevärt bättre punktlighet i tågtrafiken.
            Vårt avreglerade och uppstyckade järnvägssystem motverkar, som
            vi redogjort tidigare i motionen, ett sammanhållande system som
            har hög tillförlitlighet med resenären i fokus. Det finns dock
            en rad åtgärder som kan vidtas inom nuvarande organisering för
            att förbättra vardagen för tågresenärerna.
          </p>
          <head type="h2" xml:id="i-YUYWWdD6XTAvcoRATiCzAp">
            11.1 Förbättrade informationsinsatser till resenärerna
          </head>
          <p xml:id="i-DP2HB7TPxDh5e7NVrLc9Mn">
            Vi anser att samtliga aktörer inom järnvägen ska ta ett utökat
            gemensamt ansvar för tågresande genom att samordna informationen
            till resenärerna, när förseningar inträffar av någon anledning.
            Ökningen av antalet operatörer på spåren har lett till sämre information
            och svårare överblickbarhet. Resenärerna ska inte behöva fundera
            på vad eller vem som orsakat förseningen; de efterfrågar att så
            snabbt som möjligt få korrekt information exempelvis om tidsförluster
            och om vilka åtgärder som vidtagits för att minimera skadan, exempelvis
            ersättningstrafik, rätt till ersättning m.m. Resenärer möts därutöver
            ofta av otydliga besked om orsak till förseningen.
          </p>
          <p xml:id="i-D8b1Q6FxkDcdrhQEpZAyU5">
            Regeringen bör vidta åtgärder för att förbättrade och samordnade
            informations­insatser till resenärerna sker vid tågstörningar
            samt stärka krav på transparens och noggrannhet gällande orsaker
            till tågförseningar. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-Lzg7LpjxQo3Qh9gT6HhbYn">
            11.2 Anta en nollvision för tågförseningar
          </head>
          <p xml:id="i-562cDT6whEpQsQPfr3vvTx">
            Tågförseningar och inställda tåg orsakar kostnader för samhället
            i miljardbelopp. Därtill orsakar det stor stress och osäkerhet
            i vardagen för ett stort antal resenärer som pendlar för arbete
            eller studier. Sedan Sverige 1997 i riksdagen antog en nollvision
            för dödsolyckor i vägtrafiken involverades en stor del av samhället
            för denna vision och det föranledde en rad åtgärder både från
            regering och riksdag. I dag har Sverige i jämförelse med många
            andra länder en hög trafiksäkerhet och man kan på goda grunder
            förmoda att den antagna visionen hade betydelse för denna positionering.
            På samma sätt skulle en tydlig nollvision för tågstörningar kunna
            medverka till ett stärkt arbete från alla aktörer att minimera
            tågstörningar till en nivå som innebär att Sverige tillhör de
            främsta länderna i pålitlighet, i paritet med Schweiz och Japan.
          </p>
          <p xml:id="i-Ugz1QkPxHrbLMQZXVbMHBn">
            Trafikanalys mäter regelbundet punktligheten på järnväg. I statistiken
            för 2017 var persontågens tillförlitlighet 90 procent. Det innebär
            dock inte att 90 procent av persontågen kom i tid. I denna statistik
            räknas såväl tåg som kommer till slutstation med en försening
            som är mindre än 5 minuter som tåg som kommer i tid. Endast 66
            procent av tågen anlände till slutstation före eller på utsatt
            tid. Generellt visar statistiken att ju längre distanser tåget
            kör desto sämre blir tidshållningen.
          </p>
          <p xml:id="i-NCnN3nx3HegV9TbAfhXNJN">
            Vänsterpartiet anser att nuvarande nivåer för punktlighet, trots
            ökad trafik, inte är acceptabel för vare sig resenärer eller godstrafik.
            Vänsterpartiet anser att det krävs en mängd åtgärder och långsiktigt
            arbete för att Sverige ska ha en av världens mest pålitliga järnvägar.
            En nollvision som syftar på att åtminstone 97 procent av tågen
            kommer i tid bör vara en rimlig vision som kan bidra till ökade
            åtgärder från aktörer, myndigheter och riksdag och regering.
          </p>
          <p xml:id="i-MCv74ZNymzJC4BcRPsUdCM">
            Regeringen bör återkomma med förslag på en nollvision mot tågstörningar.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-VBoDpHazWCARzPYQQtCBY2">
            11.3 Stärk resenärsperspektivet vid tågstörningar
          </head>
          <p xml:id="i-KYdGZsgBHuf61XVx9M26fo">
            För närvarande finns statistik för punktlighet för tåg vilket
            redovisats i föregående stycke. Dock saknas i dag statistik för
            hur tågresenärerna över tid drabbas av alla tågstörningar. Vi
            har i dag alltså kunskap om i vilken omfattning enskilda tåg kommer
            i tid till sin slutdestination men vi vet inte i vilken omfattning
            resenärerna drabbas av tågförseningar. En resenär kan köpa en
            biljett som innebär att personen i fråga når sitt resmål genom
            att stiga av på en ort som inte är tågets slutdestination och
            därmed drabbas av en tågförsening som inte syns i statistiken
            då tåget senare tar igen den uppkomna förseningen till slutdestinationen.
            På samma sätt kan en tågresenär vid köp av resa som innebär byten
            drabbas av försening till sin slutdestination som inte synliggörs
            i statistik. Med andra ord saknar Sverige i dag brukarperspektivet
            i det kunskapsunderlag som ska utforma och utveckla vårt järnvägssystem.
            Vänsterpartiet anser att detta är en oacceptabel ordning som måste
            åtgärdas om järnvägens potential för resenärer och klimatet ska
            förverkligas.
          </p>
          <p xml:id="i-MNQzSVD5sBX8eLHwG1Pr9Q">
            Med anledning av ett regeringsuppdrag presenterade Trafikanalys
            under våren 2018 rapporten Förbättrad kunskapsförsörjning om järnvägstransporter
            – slutredovisning av regeringsuppdrag (2018:10). Rapporten föreslår
            fyra åtgärder för att utveckla kunskapsunderlagen om järnvägstransporter.
            Dessa förslag skulle bl.a. åtgärda ett betydande problem som i
            dag finns med att operatörer på järnvägen inte alltid vill delge
            uppgifter som rör resenärer på deras tåg då det enligt deras uppfattning
            skulle kunna innebära röjande av affärsdata. Trafikanalys föreslår
            bl.a. att Trafikverket bör ges möjlighet att utfärda föreskrifter
            för att inhämta transportuppgifter från järnvägsföretag med tilldelat
            tågläge, samt sanktionsuppgifter om informationen som lämnas är
            felaktig eller uteblir. Då Danmark löst detta behov av detaljerade
            kunskapsunderlag om järnvägstransporter till nationell analys-
            och prognosverksamhet så är det fullt möjligt även för Sverige
            att lösa. Genom att genomföra de fyra förslag som Trafikanalys
            föreslår i rapporten skulle Sverige få ett underlag som ger oss
            en välbehövlig kunskap om hur resenärerna påverkas av förseningar
            och därmed skulle vi bättre och mer målmedvetet kunna vidta åtgärder
            som gagnar personresande.
          </p>
          <p xml:id="i-MALGzyyXL5JyFFQzqa7KSK">
            Regeringen bör vidta åtgärder enligt de förslag som presenteras
            i rapporten Förbättrad kunskapsförsörjning om järnvägstransporter
            – slutredovisning av regeringsuppdrag (Rapport 2018:10). Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-9wi44y3Yw3ecgQZY1yfcuq">
            11.4 Nationellt enhetligt biljettsystem bör införas för all tåg-
            och kollektivtrafik
          </head>
          <p xml:id="i-Eoo3as8aBZkzqKyjdv9raE">
            För att det ska vara attraktivt för människor att resa kollektivt
            måste det vara enkelt att få information om utbud och lätt att
            boka biljett. Då skapar vi förutsättningar för att fler väljer
            tåg eller buss i stället för bil samt att möjligheten att resa
            stärks för ekonomiskt svaga grupper. Att det finns en mängd olika
            operatörer på lokal, regional och nationell nivå får inte förhindra
            att det finns en nationellt samordnad och lättillgänglig betalning
            för biljetter, årskort etc. för både tåg, bussar och övrig kollektivtrafik.
            Därför vill vi att det ska finnas ett nationellt enhetligt biljettsystem
            i form av ett nationellt kollektivtrafik­kort som kan laddas på
            oavsett var i landet resenären vill resa kollektivt. Om kollektiv­trafikföretag
            och andra operatörer inte frivilligt vill tillhandahålla biljettförsäljning
            och information genom nationell åtkomst bör regeringen vidta åtgärder
            så att detta krav blir möjligt att införa på aktörerna.
          </p>
          <p xml:id="i-HhDLjZQTcnyo7nFgLwx8rr">
            Vad som ovan anförs om nationellt enhetligt biljettsystem för
            tåg- och kollektiv­trafik bör riksdagen ställa sig bakom och ge
            regeringen till känna.
          </p>
          <head type="h2" xml:id="i-2mhbsqoXCWnxmtimZuUSRp">
            11.5 Stärk tågresandet till utlandet
          </head>
          <p xml:id="i-CwmCUdWPNimGiRv76Efznh">
            Det gamla Interrailkortet lärde en gång i tiden en generation
            svenskar att resa med tåg från Sverige till kontinenten. I dag
            är dock förutsättningarna att med tåg resa till utlandet sämre.
            Detta trots att klimatförändringarna kräver att människor i ökad
            utsträckning kan resa utan att flyga eller köra bil. För resenären
            är servicenivån låg både när det gäller tillgång till att köpa
            internationella tågbiljetter över disk och för att få hjälp med
            praktiska tidtabellsfrågor. SJ har sedan några år tillbaka lagt
            ned sin biljettförsäljning till länder utanför Skandinavien. I
            dag säljer SJ på sin hemsida endast biljetter till sina egna tåg.
            Det gör det svårt för en resenär som vill åka längre sträckor
            där flera olika nationella och privata tågbolag är inblandade.
            Samtidigt är det hur enkelt som helst för en resenär att beställa
            flygbiljetter. Vänsterpartiet menar att detta är en ordning som
            inte kan accepteras när vi har ett statligt tågbolag som vi bör
            nyttja för största möjliga samhällsnytta och ökat resenärsperspektiv.
            SJ AB bör åläggas skyldighet att sälja internationella tågbiljetter
            inklusive Interrailkort. Detta bör riksdagen ställa sig bakom
            och ge regeringen till känna.
          </p>
          <p xml:id="i-9bfHBqX59cZtJKBVz8SRpF">
            Det finns ett ökat intresse, inte minst i skuggan av klimathotet,
            av att resa till kontinenten med tåg. Resandet till kontinenten
            har dock även allvarligt försvårats rent praktiskt de senaste
            fyra åren då nattågstrafiken lagts ned från Sverige till kontinenten.
            I dag efterfrågas bl.a. dagliga nattåg från Stockholm till exempelvis
            Berlin och Hamburg, men även fördelarna med att snabbt kunna nå
            Köln. Behov finns även av nattågstrafik till Norge och persontrafik
            till Finland. Vänsterpartiet ser ett stort behov av att den svenska
            nattågstrafiken utvecklas för att minska behovet av bil och flyg
            för den aktuella resan. Vi är införstådda med att det föreligger
            en del rent praktiska hinder för SJ:s nuvarande tågvagnpark för
            en sådan utveckling men anser det vara av yttersta vikt att SJ
            i samarbete med andra operatörer snarast inleder samarbete för
            en sådan inriktning. SJ AB bör åläggas att i samarbete med andra
            operatörer utveckla nattågstrafik till kontinenten och till Norge
            samt persontrafik till Finland. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-63AFQyLsL7HsV4JMR2cXUc">
            11.6 Inför ett nationellt trafikförsörjningsprogram
          </head>
          <p xml:id="i-Eo5MLjUfxWmHKCaEaFwzhV">
            Enligt vad som tidigare framförts i motionen framgår att konkurrensen
            på våra spår ger negativa effekter för resenären. För att kompensera
            dessa brister måste staten ta ett ökat ansvar. I dag finns regionala
            trafikförsörjningsprogram men det saknas en nationell plan för
            vår interregionala järnvägstrafik. Det är statens ansvar och uppgift
            att skapa regler och stöd för att få ett fungerande järnvägssystem
            för både resenärer och godskunder. Det krävs därför ökat samspel
            mellan de nationella transportmålen och de regionala målen för
            att optimalt använda järnvägsnätet. Vänsterpartiet anser att ett
            nationellt trafikförsörjningsprogram bör tas fram med detta syfte.
            I programmet ska det tydliggöras vilket basutbud som ska finnas
            samt hur utveckling av nya linjer och nya fordon i enlighet med
            brukarbehovet kan ske. Det skulle för persontrafiken stärka förutsättningarna
            att utveckla hela landet genom att även resenärer är de som avgör
            vad som är attraktivt. Trafikförsörjningsprogrammet bör av naturliga
            skäl vara flerårigt med möjlighet till revidering varje år. Enligt
            vår uppfattning är det lämpligt att det i programmet ges ensamrätt
            till SJ AB att bedriva grundläggande systemtrafik med trafikplikt.
          </p>
          <p xml:id="i-NHHSrEQtF78FCo5oQdtuAm">
            Ett nationellt trafikförsörjningsprogram för tåg bör införas.
            Detta bör riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-WVV35gyWnd4FBdkwgDo85Z" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-4DLMKce2sBCZdgAj61qrhg" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-9M5KEtVNBj6vMJfp5VZ6SR" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-99m3S5eUe8xHy4B5sy89pg" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-78YwhG1nvhRhF1FASPsTAV" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-K2MncHMooTcRFRJGLLuoVA" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-9VVKfhDnKLaxuHwFe6qowf" who="i-HNw1w34Sd2tGfFnWtdrzZb">
              Jens Holm (V)
            </item>
          </list>
        </div>
      </div>
    </body>
  </text>
</TEI>
