<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UbU-03833">
  <teiHeader>
    <fileDesc>
      <titleStmt>
        <title>med anledning av prop. 2020/21:60 Forskning, frihet, framtid - kunskap och innovation för Sverige</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3833 av Pia Steensland m.fl. (KD)</title>
          <idno type="rdwebb">H8023833</idno>
          <rs type="number">3833</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H8023833/text</ref>
          <ref type="dokument_url_html">http://data.riksdagen.se/dokument/H8023833</ref>
          <ref type="dokumentstatus_url_xml">http://data.riksdagen.se/dokumentstatus/H8023833</ref>
          <ref type="docx">http://data.riksdagen.se/fil/14573CF2-18FB-4AAD-89E8-4E1B92E61059</ref>
          <ref type="pdf">http://data.riksdagen.se/fil/BD25A3E3-27BE-48FF-B41F-A88B731E23F5</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-JLXuQC8Bjt8suyRFj6kC3h</idno>
            <name>Gudrun Brunegård</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-HjPigHCUUbP6JJ2YrjUvgj</idno>
            <name>Michael Anefur</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-QGvFJ5oi9BnLDgAhSiWWY1"/>
        <correspContext corresp="i-QGvFJ5oi9BnLDgAhSiWWY1">
          <ref>Proposition 2020/21:60</ref>
        </correspContext>
        <correspAction xml:id="i-2wKNtxXRzRUsZd5EjkL5gh" type="signed"/>
        <correspContext corresp="i-2wKNtxXRzRUsZd5EjkL5gh">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-JLXuQC8Bjt8suyRFj6kC3h"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-HjPigHCUUbP6JJ2YrjUvgj"/>
          <note type="signatory" corresp="i-KHxTD13x4T7QRobXtjMm4K"/>
        </correspContext>
        <correspAction type="submitted" xml:id="i-Ti4MFurgSnsUHHCBt4kfFr">
          <date when="2021-01-15"/>
          <time when="15:51:34"/>
        </correspAction>
        <correspAction type="dismissed" xml:id="i-FQnRqm14dxstaVXYc3NU3b">
          <date when="2021-01-21"/>
        </correspAction>
        <correspAction type="reviewed" xml:id="i-SKH5o1uzPhZV1Jy6w3XVAY">
          <date when="2021-01-21"/>
          <time when="14:59:32"/>
        </correspAction>
        <correspAction type="referred" xml:id="i-XztTHxMC3HEStehBvjPxJf">
          <date when="2021-01-22"/>
        </correspAction>
        <correspAction type="assigned" xml:id="i-N2di4VWikbnvTXkZ2LjbbS">
          <date when="2021-04-21"/>
          <time when="16:37:33"/>
        </correspAction>
        <correspContext corresp="i-N2di4VWikbnvTXkZ2LjbbS">
          <ref type="assignedTo">Utbildningsutskottet</ref>
        </correspContext>
        <correspAction type="behandlas_i" xml:id="i-68Zn6TcqZ1U8C6i4GK3bW2"/>
        <correspContext corresp="i-68Zn6TcqZ1U8C6i4GK3bW2">
          <ref type="uppgift">2020/21:UbU16</ref>
          <ref type="ref_dok_id">H801UbU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU16</ref>
          <ref type="ref_dok_titel">Forskning, frihet, framtid - kunskap och innovation för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2020/21:3833 av Pia Steensland m.fl. (KD) med anledning av prop. 2020/21:60 Forskning, frihet, framtid – kunskap och innovation för Sverige</div>
      </div>
      <div type="motBody">
        <div type="motProposal" subtype="förslag">
          <head xml:id="i-Dmm6qUGhHJxuLCo4S9jozm">
            Förslag till riksdagsbeslut
          </head>
          <list style="ol">
            <item xml:id="i-EkfozrUzL9a5h1UixLoFYY">
              Riksdagen ställer sig bakom det som anförs i motionen om vikten
              av att värna akademins autonomi och tillkännager detta för regeringen.
            </item>
            <item xml:id="i-LtYb7buBJW48UusNuKjy3z">
              Riksdagen ställer sig bakom det som anförs i motionen om vikten
              av att göra universitet och högskolor delaktiga i att utforma
              kommande samverkansindikator med anledning av ändringarna i 1
              kap. 2 § högskolelagen och tillkännager detta för regeringen.
            </item>
            <item xml:id="i-KSAQVgfUjMzXGSp2Z4R9Rf">
              Riksdagen avslår den föreslagna ändringen av 1 kap. 5 § högskolelagen.
            </item>
            <item xml:id="i-CwPHJRm55F2ufAGC5hgP3">
              Riksdagen ställer sig bakom det som anförs i motionen om den
              föreslagna utredningen av den statliga forskningsfinansieringen
              med syfte att säkerställa att all statlig forskningsfinansiering
              ska fördelas genom samma kvalitetsprocess som den som Vetenskapsrådet
              har och tillkännager detta för regeringen.
            </item>
            <item xml:id="i-WGNKKZpbFRnk2BvCGdt8Pp">
              Riksdagen ställer sig bakom det som anförs i motionen om att
              en transparent redovisning av lärosätenas användning av basanslaget
              bör utvecklas och tillkännager detta för regeringen.
            </item>
            <item xml:id="i-TA5jzeEeBeRvfp7R4379br">
              Riksdagen ställer sig bakom det som anförs i motionen om att
              följa upp att den föreslagna resurstilldelningen baserad på helårsstudenter
              kommer att resultera i faktiska höjda anslag för forskning och
              forskarutbildning vid lärosätena och tillkännager detta för regeringen.
            </item>
            <item xml:id="i-UcbPdpUjNR7gnp6JdAPUtp">
              Riksdagen ställer sig bakom det som anförs i motionen om att
              krav bör ställas att en andel av basanslaget öronmärks för användning
              till säkra, trygga och attraktiva anställningar och villkor för
              unga forskare och tillkännager detta för regeringen.
            </item>
            <item xml:id="i-Wz66RQTPafPRud1Yxo7rYh">
              Riksdagen ställer sig bakom det som anförs i motionen om att
              regeringen bör återkomma med en mer realistisk tidsplan tillsammans
              med en tydligare beskrivning av uppdraget kring resursfördelningssystemet
              och tillkännager detta för regeringen.
            </item>
            <item xml:id="i-8wrMXYaBr12ryiTKQEW4MN">
              Riksdagen ställer sig bakom det som anförs i motionen om att
              stöd för att värna den fria forskningen ska utgöra den stora merparten
              av forskningsfinansieringen och tillkännager detta för regeringen.
            </item>
            <item xml:id="i-Sfy9tKNDyfN2eZ3a3tRq7D">
              Riksdagen ställer sig bakom det som anförs i motionen om att
              systemet med ersättning för indirekta kostnader bör utredas i
              syfte att ta fram en modell för finansiering av lärosätenas kostnader
              för förvaltning och gemensamma servicefunktioner och tillkännager
              detta för regeringen.
            </item>
            <item xml:id="i-G1NwDKKGMPCEfUGq5TiKHr">
              Riksdagen ställer sig bakom det som anförs i motionen om nationellt
              forskningsprogram för att stärka kvinnors hälsa och tillkännager
              detta för regeringen.
            </item>
            <item xml:id="i-U3CvcKfYh1e6eJY8i2XAZ">
              Riksdagen ställer sig bakom det som anförs i motionen om nationellt
              forskningsprogram för att stärka äldres hälsa och tillkännager
              detta för regeringen.
            </item>
            <item xml:id="i-QbvHFwuXrzg1KTLvvkpH1K">
              Riksdagen ställer sig bakom det som anförs i motionen om att
              säkra framtidens energiförsörjning genom kärnkraftsforskning och
              tillkännager detta för regeringen.
            </item>
            <item xml:id="i-N2urDezHFzsoTFTDUVkDKx">
              Riksdagen ställer sig bakom det som anförs i motionen om polisiärt
              forskningsinstitut och tillkännager detta för regeringen.
            </item>
            <item xml:id="i-5f4GjTQGP8ANSsdV4RpDDQ">
              Riksdagen ställer sig bakom det som anförs i motionen om att
              fastställa en plan för att säkerställa en långsiktigt hållbar
              drift av de infrastrukturer som byggs upp och tillkännager detta
              för regeringen.
            </item>
            <item xml:id="i-Bo58oo1StHdbJnbLdnyK8z">
              Riksdagen avslår regeringens föreslagna lärosätesspecifika styrning
              avseende kompetensförsörjning, jämställdhet, goda anställningsvillkor
              och samverkan mellan lärosäten och omgivande samhället.
            </item>
            <item xml:id="i-Un1rp7MXikHEpdtafLMogC">
              Riksdagen ställer sig bakom det som anförs i motionen om att
              ge Socialstyrelsen i uppdrag att inrätta en nationell samordning
              som bedömer tillgång och efterfrågan på kompetens inom hälso-
              och sjukvården och tillkännager detta för regeringen.
            </item>
            <item xml:id="i-N9iNSt5zAhAbiwuWR7pEMN">
              Riksdagen ställer sig bakom det som anförs i motionen om att
              ge Skolverket i uppdrag att inrätta en nationell samordning som
              bedömer tillgång och efterfrågan inom skolans område och tillkännager
              detta för regeringen.
            </item>
            <item xml:id="i-RqZT75inQr1ASzDc7ojE15">
              Riksdagen ställer sig bakom det som anförs i motionen om vikten
              av säkra, tydliga och förutsägbara karriärvägar baserade på meriteringsanställningar
              inom akademin och tillkännager detta för regeringen.
            </item>
            <item xml:id="i-QU7dDq9xx3sGR8V9gNwRfo">
              Riksdagen ställer sig bakom det som anförs i motionen om förändringar
              i högskoleförordningen i syfte att förbättra förutsättningar för
              anställning som biträdande lektor och tillkännager detta för regeringen.
            </item>
            <item xml:id="i-XFBziumimedD3rK342QXJD">
              Riksdagen ställer sig bakom det som anförs i motionen om att
              utreda förutsättningarna för att en kombinationsanställning ska
              omfatta en anställning vid ett lärosäte och en anställning vid
              en gymnasieskola och tillkännager detta för regeringen.
            </item>
            <item xml:id="i-SWomWUcRV739UZDRbJCvs">
              Riksdagen ställer sig bakom det som anförs i motionen om att
              ett aktivt och medvetet jämställdhetsarbete är viktigt för att
              motverka s.k. unconscious bias (undermedvetna fördomar) och tillkännager
              detta för regeringen.
            </item>
            <item xml:id="i-XrmbrA2iY5zZEZC1yFGbKr">
              Riksdagen ställer sig bakom det som anförs i motionen om en nationell
              strategi för spridning av vetenskapliga resultat och forskningskommunikation
              och tillkännager detta för regeringen.
            </item>
            <item xml:id="i-3xHMpFRvkffDipVp2T3Xw7">
              Riksdagen ställer sig bakom det som anförs i motionen om att
              forskarens engagemang inom den tredje uppgiften bör premieras
              inom meriteringssystem i en högre utsträckning än i dag och tillkännager
              detta för regeringen.
            </item>
            <item xml:id="i-SPumHg2YsPDFMZDfdme5o7">
              Riksdagen ställer sig bakom det som anförs i motionen om en utredning
              med ett helhetsgrepp om vilka principiella kvalitetskriterier
              som ska gälla för högskolor respektive universitet och tillkännager
              detta för regeringen.
            </item>
            <item xml:id="i-XqSefuiZbYge9ZdhRxd1U1">
              Riksdagen ställer sig bakom det som anförs i motionen om att
              utreda hur många universitet och högskolor som bör finnas i landet
              samt var geografiskt de ska finnas och tillkännager detta för
              regeringen.
            </item>
            <item xml:id="i-XahkHhDXbhCR39MqiSFtEA">
              Riksdagen ställer sig bakom det som anförs i motionen om att
              utreda hur de ekonomiska obalanserna vid rättegångar om patent
              påverkar nyttogörandet av forskning innovationsviljan samt föreslå
              förändringar med internationella jämförelser som inspiration och
              tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-7HpK72mUaL744V8KJix7so">
            Regeringens proposition
          </head>
          <p xml:id="i-6aKTVbrNseadnQHMU9Jj3R">
            I propositionen Forskning, frihet, framtid – kunskap och innovation
            för Sverige (2020/21:60) presenterar regeringen sin forskningspolitik
            för åren 2021–2024. Den omfattar frågor kring forskning och innovation
            såväl som högre utbildning. Regeringens mål är att Sverige ska
            vara ett av världens främsta forsknings- och innovationsländer
            och en framstående kunskapsnation. Regeringen beskriver att utgångspunkten
            för budgetsatsningarna i propositionen är att forskningen ska
            vara av hög kvalitet och ge förutsättningar för fler forskningsmiljöer
            av högsta kvalitet.
          </p>
          <p xml:id="i-68U3A2fNADWgSthjkfqabB">
            Regeringen menar vidare att samhällets utmaningar behöver mötas
            med satsningar på strategisk forskning av hög kvalitet och innovationssatsningar
            genom långsiktiga nationella forskningsprogram, liksom vissa särskilda
            forskningssatsningar och genom att hitta synergier med EU:s forskningsprogram.
            Därtill avses innovationssystemet stärkas i syfte att möta samhällsutmaningar
            samt nyttiggöra forskningsresultat och stärka Sverige som kunskapsnation.
            För att internationellt konkurrenskraftig forskning ska kunna
            bedrivas föreslår regeringen att svensk forskningsinfrastruktur
            förstärks genom ökade resurser och en ändamålsenlig organisation
            och styrning.
          </p>
          <p xml:id="i-9Gxm6pYUCE53i86MEsb5fG">
            Regeringen meddelar även avsikten att Mälardalens högskola ska
            bli universitet från den 1 januari 2022.
          </p>
          <p xml:id="i-f3Rip74phAKt1HAgMsqd1">
            Regeringen föreslår därtill ändringar i högskolelagen som de
            menar kommer att förstärka och tydliggöra högskolans ansvar för
            samverkan, internationalisering och livslångt lärande, samt främja
            och värna akademisk frihet i högskolans verksamhet.
          </p>
          <head type="h1" xml:id="i-41gtnvdphhBGa2wHvuxxir">
            Kristdemokratiska ställningstaganden
          </head>
          <p xml:id="i-4pivfY4FrHFVCzQQjLMQo5">
            Kvalitet och excellens ska vara ledande inom högre utbildning
            såväl som forskning och innovation. Kristdemokraterna ställer
            sig därför bakom regeringens mål om att Sverige ska vara ett av
            världens främsta forsknings- och innovationsländer och en framstående
            kunskapsnation. Enligt Vetenskapsrådets Forskarbarometern 2019
            är Sverige ett av de länder i nationell jämförelse som satsar
            mest medel på forskning i relation till BNP. Därtill är Sverige
            ett land med en hög andel forskare, en hög andel vetenskapliga
            publikationer per invånare och en befolkning med högt förtroende
            för forskning. Tyvärr halkar vi efter när det gäller forskningens
            kvalitet, vilket avspeglas i andelen hög­citerade publikationer.
          </p>
          <p xml:id="i-PFiruzB7ka7V5jGaqJwg6">
            För Sverige som kunskapsnation är utveckling av ny kunskap av
            hög kvalitet central för att vi ska vara internationellt konkurrenskraftiga.
            Forskningen har en avgörande roll för tillväxt och utveckling
            och säkerställer välfärden på längre sikt. Inte minst är det påtagligt
            inom hälso- och sjukvården. Dagens läkemedel och behandlingsmetoder
            är gårdagens forskning. Kristdemokraternas sjukvårdsreform innebär
            att staten tar ett huvudansvar för sjukvården. Det möjliggör bättre
            förutsättningar för forskning och utveckling genom att kompetens
            och resurs kan samlas och samverka på ett ändamåls­enligt sätt.
          </p>
          <head type="h2" xml:id="i-3NBD3W3caQ8AQD65WZp3Gt">
            Ändringar i högskolelagen
          </head>
          <p xml:id="i-8zyoNqPW7C1xvZYvz1V4Ut">
            Regeringen föreslår ändringar i högskolelagen för att i deras
            mening förstärka och tydliggöra högskolans ansvar för samverkan,
            internationalisering och livslångt lärande, dels främja och värna
            akademisk frihet i högskolans verksamhet.
          </p>
          <p xml:id="i-VoWib4ev2MyMLDd1mohnhW">
            Regeringen föreslår att högskolelagens 1 kap. 2 § ska ändras
            så att det anges att det i högskolornas uppgift ska ingå att samverka
            med det omgivande samhället för ömse­sidigt utbyte och att verka
            för att den kunskap och kompetens som finns vid högskolan kommer
            samhället till nytta. Kristdemokraterna vill betona att det är
            viktigt att läro­sätena görs delaktiga i att utforma kommande
            samverkansindikator.
          </p>
          <p xml:id="i-JWxBH2B4u8VbmFCFwodhdi">
            I 1 kap. 5 § i högskolelagen står att högskolorna ska främja
            hållbar utveckling, hälso­sam och god miljö och ekonomisk och
            social välfärd och rättvisa. Jämställdhet ska främjas och förståelse
            visas för andra länder och internationella förhållanden. Detta
            är goda värden, som Kristdemokraterna står bakom, men vi vill
            värna högskolornas autonomi och menar att detta är en detaljstyrning
            som inte hör hemma i högskolelagen. Dock bör högskolorna fortsatt
            ha ett uppdrag att aktivt främja och bredda rekryteringen till
            högskolan. Kristdemokraterna vill därför stryka 1 kap. 5 § i högskolelagen
            med undantag för att högskolorna fortsatt aktivt ska främja och
            bredda rekryteringen till högskolan.
          </p>
          <p xml:id="i-EBw8Rd1rg9yN8faJwCWN2Q">
            Regeringens aktuella tillägg i samma paragraf om att ”den samlade
            internationella verksamheten vid varje högskola ska dels stärka
            kvaliteten i högskolans utbildning och forskning, dels nationellt
            och globalt bidra till sådan hållbar utveckling som hög­skolorna
            har i uppgift att främja” och att ”Högskolorna ska i sin verksamhet
            främja ett livslångt lärande” medför i Kristdemokraternas och
            flera remissinstansers mening ytterligare detaljstyrning av naturligt
            prioriterade delar inom högskolornas verksamhet varför vi med
            ovanstående motivering motsätter oss dessa tillägg. I enlighet
            med remissvaret från Universitetskanslersämbetet vill Kristdemokraterna
            också betona att tillägget om livslångt lärande i vår mening varken
            tydliggör vad lärosätenas ansvar är eller hur resurser ska prioriteras,
            exempelvis i vilken utsträckning detta bör ske.
          </p>
          <p xml:id="i-3fmya5SJ2aWYd2Tt1D4P2r">
            I 1 kap. 6 § i högskolelagen föreslår regeringen att det som
            en allmän princip i högskolornas verksamhet ska gälla att den
            akademiska friheten ska främjas och värnas. Kristdemokraterna
            står bakom denna ändring och ser positivt på att den akademiska
            friheten ska gälla hela högskolans verksamhet dvs. även utbildningen.
          </p>
          <head type="h2" xml:id="i-QNNfYseZbGhLUmWhAtM1PF">
            Medelstilldelningen inom forskningen
          </head>
          <p xml:id="i-5AuJYo6mbLty9GkvyLShey">
            Forskningens behov präglas av långsiktighet och stabila villkor
            vilket ställer krav på ändamålsenlig resursfördelning till universitet
            och högskola. Sverige är ett litet land med begränsade resurser
            och vi har inte råd att enbart fördela resurserna jämnt för lärosätena.
            Excellens ska vara drivande.
          </p>
          <p xml:id="i-QxsjLuwWZ8CmQJKaBGyVms">
            Genom en tydlig nyttogörandeaspekt kring anslagen för forskning
            kommer Sverige att kunna återta förlorad mark och återigen bli
            världsledande inom forskning som Sverige traditionellt sett varit
            ledande inom men också att erövra ledande positioner inom nya
            områden. Därigenom kan vi också bibehålla den kvalitet som kännetecknar
            stora delar av svenskt deltagande inom det europeiska forskningssamarbetet
            men också utveckla och öka kvaliteten. Det är viktigt att harmonisera
            med de ramprogram som utformas inom det europeiska samarbetet,
            där stor vikt läggs på att förvandla veten­skapliga framgångar
            och genombrott till nya produkter och tjänster som i sin tur leder
            till ökad tillväxt för Sverige och EU. Det finns dock en komplexitet
            i dagens system, inte minst med en otydlig rollfördelning mellan
            både de olika statliga forsknings­finansiärerna och mellan finansiärer
            och lärosäten, som riskerar svensk forsknings konkurrenskraft
            och hämmar unga forskares möjligheter till god karriärsutveckling.
          </p>
          <head type="h3" xml:id="i-TB2aNLwd7s4s87oE9rpmBU">
            Översyn av den statliga forskningsfinansieringen
          </head>
          <p xml:id="i-7TXHTuqNnDnsWBoDR31Gch">
            Styr- och resursutredningen föreslår i sitt betänkande En långsiktig,
            samordnad och dialogbaserad styrning av högskolan (SOU 2019:6)
            att det ska göras en översyn av den statliga externa forskningsfinansieringen.
            Syftet med översynen är att säkerställa att den statliga forskningsfinansieringen
            är ändamålsenligt organiserad. Kristdemokraterna instämmer i vikten
            av att göra en översyn av den statliga forskningsfinansieringen.
          </p>
          <p xml:id="i-VQq9chJyTzZQRRMyeHavUq">
            Det nuvarande statliga forskningsfinansieringssystemet med forskningsråden
            och Vinnova inrättades 2001. Som beskrivs i den aktuella propositionen
            är Vetenskapsrådet den största av dessa myndigheter och har till
            uppgift att ge stöd till grundläggande forskning inom samtliga
            vetenskapsområden. Forskningsrådet för miljö, areella näringar
            och samhällsbyggande (Formas) är ett områdesforskningsråd, liksom
            Forskningsrådet för hälsa, arbetsliv och välfärd (Forte). Verket
            för innovationssystem (Vinnova) finansierar behovsmotiverad forskning
            och utveckling av effektiva innovationssystem. Vid sidan av dessa
            fyra myndigheter har även exempelvis Statens energimyndighet och
            Rymdstyrelsen omfattande finansiering av forskning och innovation
            inom ramen för sina sakområden. Därtill finns det ett större antal
            myndigheter med andra huvuduppdrag än forskningsfinansiering som
            exempelvis Myndigheten för samhällsskydd och bered­skap, Naturvårdsverket,
            Trafikverket och Styrelsen för internationellt utvecklingssam­arbete
            (Sida) som finansierar forskning och innovation i syfte att länka
            samman forskning och praktik inom olika samhällsområden och bidra
            till förutsättningar för en kunskapsbaserad offentlig verksamhet.
          </p>
          <p xml:id="i-5NtpVBrYgip7QYv5e1tDfe">
            Kristdemokraterna instämmer i regeringens konstaterande att svensk
            och inter­nationell forsknings- och innovationspolitik alltmer
            har inriktats på att möta samhälls­utmaningar, vilket har inneburit
            att många satsningar har blivit mer tvärsektoriella och berör
            flera finansiärer. Forskningsfinansieringen beskrivs som överlappande
            där alla forskningsråd i varierande grad finansierar både grundforskning
            och behovsmotiverad forskning. Förutsättningarna för forskning
            och innovation har utvecklats genom digitalisering och mer avancerad
            forskningsinfrastruktur. Vetenskapen har avancerat, internationella
            samarbeten växer, antalet finansiärer är många och systemet beskrivs
            som fragmenterat. Det kan vara en utmaning för den enskilde forskaren
            som ska söka forskningsmedel.
          </p>
          <p xml:id="i-WKkULW5NPLRchcAeasfoLk">
            För Kristdemokraterna är det grundläggande att forskningsfinansieringen
            ska vara konkurrensutsatt och utgå från hög vetenskaplig kvalitet.
            Det är viktigt att det är de vetenskapliga prioriteringarna inom
            forskarsamhället som är styrande. Forskning ska också styras i
            så liten omfattning som möjligt av politiska beslut – efter det
            att ram­verket satts. Men det faktum att myndigheter med andra
            huvuduppdrag än forsknings­finansiering fördelar ansenliga belopp
            till forskning riskerar att statliga medel fördelas till forskning
            som inte är av högsta kvalitet. Medioker eller dålig forskning
            kan inte bidra till att lösa samhällsproblem oavsett hur gott
            forskningens syfte är.
          </p>
          <p xml:id="i-Uvr8TkCCm3tGR6kgaztKsD">
            Baserat på ovanstående är det välkommet att regeringen nu aviserar
            att de ser skäl till att göra en översyn av den statliga forskningsfinansieringen.
            Regeringen utvecklar dock inte närmare vilka principer översynen
            ska grundas på. För att främja kvaliteten i forskningen anser
            Kristdemokraterna att det bör tillsättas en utredning i syfte
            att säker­ställa att all statlig forskningsfinansiering ska fördelas
            genom en kvalitetsprocess som den som Vetenskapsrådet har. Nuvarande
            forskningsresurser på myndigheter utan forskningsfinansieringsuppdrag
            bör frigöras så att de kan fördelas baserat på forskningens kvalitet.
            I utredningen bör även frågan om relationerna mellan forsknings­finansiärerna
            och universitet och högskolor ingå. Aspekter som medfinansiering,
            overheadfinansiering samt finansiering av anställda forskares
            löner bör också beaktas.
          </p>
          <head type="h3" xml:id="i-6GFcN9bHjDCiYpSe5g4yh5">
            Basanslag
          </head>
          <p xml:id="i-8yiiLpMU8hdG1T19qxMz3B">
            Regeringen höjer i den aktuella budgetpropositionen basanslagen
            – medel som tilldelas direkt till universitet och högskolor för
            forskning och utbildning på forskarnivå. Regeringen uttrycker
            att syftet med anslagshöjningen är att ge lärosätena förutsättningar
            för att göra strategiska forskningsprioriteringar och ta ansvar
            för hög kvalitet i forskningen. Vidare menar regeringen att detta
            görs genom bl.a. tydligare profilering, ökad samverkan, utbildning
            på forskarnivå, trygga villkor, forskares karriärvägar, forskningsanknytning
            i utbildningen, jämställdhet och forskningsinfrastruktur. Kristdemokraterna
            välkomnar anslagsökningen och regeringens intention men saknar
            samtidigt krav på uppföljning och utvärdering för att säkerställa
            att den önskade kvalitetsnivån uppnås utifrån anslagsökningen.
            Det vore därför önskvärt att lärosätenas användning av basanslagen
            redovisas i mer detalj i likhet med den redovisning som de statliga
            forskningsfinansiärerna gör av deras resursfördelning. Kristdemokraterna
            instämmer därför i Vetenskapsrådets rekommendation om att en transparent
            redovisning av lärosätenas användning av basanslaget bör utvecklas.
            Vi vill också notera att det har kommit till vår kännedom att
            några universitet har sett i sina beräkningar att den föreslagna
            resurstilldelningen baserad på helårsstudenter inte kommer att
            resultera i faktiska höjda anslag för forskning och forskarutbildning.
            Då Kristdemokraternas uppfattning är att det är regeringens uttryckliga
            intention att alla lärosäten ska få ett resurstillskott via basanslagen
            bör detta följas upp.
          </p>
          <p xml:id="i-773Vyd1P7oEU1bSRVNoDUD">
            Vidare förespråkar Kristdemokraterna att det införs en kravställning
            kring att en andel av basanslaget öronmärks för användning till
            att säkra tydliga, trygga och attraktiva anställningar och villkor
            för unga forskare. Detta eftersom det är centralt för svensk konkurrenskraft
            att unga forskare ges de nödvändiga förutsättningar och trygga
            anställningsformer som krävs för att utvecklas till framstående
            forskare.
          </p>
          <p xml:id="i-YWTpELKqwM9XQHQUKPCH4d">
            Kristdemokraterna instämmer med regeringen om att det är angeläget
            att införa en kvalitetsbaserad fördelning av basanslagen. Regeringen
            föreslår att den kvalitets­baserade fördelningen ska göras genom
            att medel fördelas till s.k. profilområden från år 2023. Dessa
            profilområden ska vara strategiska forskningssatsningar av hög
            kvalitet som lärosätena själva definierar. Regeringen menar vidare
            att profilområdena ska syfta till att stärka lärosätenas forskningsprofiler
            och bidra till ökad kvalitet i forskningen. I propositionen är
            det dock inte tydligt beskrivet vad som säkrar att dessa profilområden
            kommer att gagna vetenskaplig kvalitet. Frågan om ett kvalitetsbaserat
            resursför­delningssystem måste utredas och konsekvensberedas noggrant
            för att fördelnings­indikatorerna ska resultera rättvis fördelning
            av basanslagen. Systemet måste också förankras hos lärosätena.
            Med tanke på det omfattande arbete som det innebär att ta fram
            ett nytt resursfördelningssystem baserat på det nya konceptet
            med profilområden anser Kristdemokraterna att den föreslagna tidsplanen
            med ett nytt resursfördelnings­system på plats inför 2023 inte
            är hållbar. Kristdemokraterna anser därför att regeringen bör
            återkomma med en mer realistisk tidsplan tillsammans med en tydligare
            beskrivning av uppdraget.
          </p>
          <head type="h3" xml:id="i-SArFJup2LzK1XM7RWJbq5q">
            Stöd för att värna den fria forskningen
          </head>
          <p xml:id="i-5vhhh4axsqq1TUU1fxFRx2">
            Kristdemokraterna värnar forskningens autonomi för att stimulera
            de bästa och mest innovativa forskningsidéerna. Lösningar på samhällsutmaningar
            växer i de flesta fall fram genom kreativitet och kunskap som
            har genererats genom långsiktig investering i den fria forskningen.
            För att nå målet om att Sverige ska vara ett av världens främsta
            forsknings- och innovationsländer och en framstående kunskapsnation
            krävs stöd till den fria forskningen där en tilldelning som styrs
            av vetenskaplig kvalitet ger förut­sättningar för fler forskningsmiljöer
            av högsta kvalitet.
          </p>
          <p xml:id="i-DeCXKzdfh2DAkoG1Q23JRp">
            I den aktuella propositionen föreslås att betydande summor tillförs,
            både till läro­sätena och forskningsråden. Totalt tillförs sektorn
            3,1–3,7 miljarder kronor per år 2021–2024. Det är ett välkommet
            resurstillskott. Men Kristdemokraterna oroas över att regeringen
            föreslår en alltför detaljstyrd forskningsfinansiering av de medel
            som fördelas av de statliga forskningsfinansiärerna i stället
            för att ge merparten av resurserna till den fria forskningen.
            Trots att regeringen i propositionen ger uttryck för många goda
            formuleringar om vikten av att värna och främja den fria forskningen
            så är merparten av den föreslagna resursökningen till forskningsfinansiärerna
            detaljinriktade satsningar inom de övergripande områdena klimat
            och miljö, hälsa och välfärd, digitalisering, kompetensförsörjning
            och arbetsliv samt demokratiskt stärkt samhälle. Även om alla
            dessa övergripande områden är angelägna samhällsutmaningar riskerar
            detaljstyrningen att leda till att sökandet efter svaren på samhällsutmaningarna
            sker på fel ställe. I för­längningen kan det motverka Sveriges
            etablering som ledande kunskapsnation. Krist­demokraterna anser
            därför att stöd för att värna den fria forskningen ska utgöra
            den stora merparten av forskningsfinansieringen.
          </p>
          <head type="h3" xml:id="i-SS5Yjza27erqzJkXKWH2YP">
            Näringslivets bidrag
          </head>
          <p xml:id="i-3ZkBqmAWbPYGjriZdNH9zn">
            Näringslivets betydelse för samhällsutvecklingen bör tydligt
            lyftas fram. Kristdemo­kraterna välkomnar att regeringen föreslår
            ett extra tillskott på 500 miljoner kronor för tillfälliga forskningsanslag
            år 2021 eftersom coronapandemin har negativa effekter på forskningsfinansieringen
            från den privata sektorn.
          </p>
          <p xml:id="i-7yYDoT1bMSrX7i39754Zzq">
            Det bör därtill uppmärksammas att det ofta är små och medelstora
            företag som står för innovation och tillväxt. Med hänsyn till
            den mycket kostsamma produktutvecklingen och de små serier som
            blir aktuella när produkterna kommersialiseras finns stort behov
            av kapital. Det behövs en hållbar modell för samverkan mellan
            statligt investeringsstöd och privat finansiering inom detta område.
          </p>
          <head type="h3" xml:id="i-FEEADoaEmKWgiGZktvSxQJ">
            Indirekta kostnader
          </head>
          <p xml:id="i-VUECsqTd6oKGKjpLQc5e5X">
            En ständigt återkommande och stor utmaning kopplat till forskningsfinansiering
            är hur de s.k. indirekta kostnaderna, dvs. kostnader för stödverksamhet
            som exempelvis lokalhyra och administrativ ledning som är gemensam
            för flera forskargrupper eller institutioner, ska finansieras.
          </p>
          <p xml:id="i-TiyjaPLituyD1uP5Vmef1h">
            Varje lärosäte, fakultet och institution (eller motsvarande)
            beräknar de indirekta kostnadernas storlek och omvandlar dem till
            en procentsats av institutionens om­sättning. Systemet medför
            att den andel av forskningsbidraget som avgår till indirekta kostnader
            varierar stort mellan lärosäten, fakulteter och till och med mellan
            institutioner vid samma lärosäte. Alla finansiärer, både de statliga
            forskningsråden och privata externa finansiärer, förväntas bidra
            till de gemensamma kostnaderna så som de har beräknats. Med andra
            ord är tanken att varje externt forskningsanslag som beviljas
            till den enskilda forskaren ska belastas med avdrag för indirekta
            kostnader.
          </p>
          <p xml:id="i-XA6fh6dyLwUQ1Hsdzzr7V7">
            Vetenskapsrådet har beskrivit problematiken. De privata externa
            finansiärerna bidrar av olika skäl inte i samma utsträckning till
            de indirekta kostnaderna. Flexibel användning av de statliga finansiärernas
            bidrag blir ofta en förutsättning för att kunna ta emot bidrag
            från andra externa finansiärer med konsekvensen att de statliga
            forsknings­finansiärerna bidrar till lärosätenas interna kostnader
            i större utsträckning än många andra externa finansiärer. Av Vetenskapsrådets
            stöd till forskning, exklusive till forskningsinfrastruktur, går
            omkring 24 procent till indirekta kostnader på lärosätena, vilket
            kan leda till att man i stället för att stödja excellent forskning
            stöder verksam­hetens indirekta kostnader. Kristdemokraterna instämmer
            i analysen att dagens system kring indirekta kostnader inte skapar
            incitament för effektivisering. Därtill är det värt att notera
            att den stora variationen mellan hur stor procentandel de indirekta
            kostnaderna utgör vid olika lärosäten och deras olika institutioner
            skapar en ojämlikhet mellan hur stor andel av en enskild forskares
            externt indragna finansieringsmedel som de facto kan användas
            till dennes direkta omkostnader för forskningen. Systemet med
            ersättning för indirekta kostnader bör utredas i syfte att ta
            fram en modell för finansiering av läro­sätenas kostnader för
            förvaltning och gemensamma servicefunktioner, som är trans­parent
            och likvärdig samt i större utsträckning ger incitament för effektivisering.
          </p>
          <head type="h2" xml:id="i-Mgj6EofDzH6hQt8bMFpGch">
            Strategiska forskningssatsningar
          </head>
          <p xml:id="i-JAvHxSUrYq6cfhx7AtSBA4">
            Som nämnt tidigare anser Kristdemokraterna att det fria forskningsstödet
            ska utgöra den stora merparten av forskningsfinansieringen och
            all tilldelning ska styras av veten­skaplig kvalitet. Kristdemokraterna
            ser likväl behov av att komplettera det fria forskningsstödet
            med ett antal strategiska forskningssatsningar inom ett antal
            områden som vi anser kräver särskild uppmärksamhet. Det handlar
            om nationella forsknings­program för att stärka kvinnors hälsa
            och geriatrisk forskning för att stärka de äldres hälsa samt resurser
            till forskning kring kärnkraften och dess bidrag för att säkra
            fram­tidens energiförsörjning. Kristdemokraterna har beskrivit
            inriktningen på dessa strategiska satsningar i mer detalj i vår
            motion för utgiftsområde 16 där vi också beskrev vår relaterade
            finansiering för kommande budgetår. Samtidigt är det viktigt att
            betona att den exakta utformningen av de strategiska satsningarna
            bör formuleras av relevanta forskningsfinansiärer och forskarsamhället
            för att på bästa sätt tillvarata forskarnas kunskap, kreativitet
            och förmåga till såväl problemformulering som problemlösning.
          </p>
          <p xml:id="i-JJpyqjUEPXgzDswvjCuxCk">
            Kristdemokraterna har sedan 2017 motionerat om att Sverige bör
            inrätta ett polisiärt forskningsinstitut. Kristdemokraterna anser
            att ett sådant institut behöver finnas för att systematisera den
            erfarenhetsbaserade kunskap som poliser samlar på sig, för att
            denna snabbare ska kunna leta sig från enskilda ingripandepoliser
            till polisiär ledning och politisk nivå. Den behöver också finnas
            för att kunna bidra med kunskap om brotts­utveckling, polisiära
            metoder, verkningsfulla politiska åtgärder m.m. Vi menar att det
            är viktigt att det polisiära forskningsprogrammet blir en fristående
            verksamhet som innebär en mångfald av discipliner. Kristdemokraterna
            anser också att det är viktigt att låta poliser utbilda sig i
            forskningsmetod för att kunna bidra i det akademiska arbetet.
            Vi välkomnar därför att regeringen föreslår att inrätta ett nationellt
            forskningsprogram för brottslighet som bör kunna omfatta intentionen
            med det föreslagna institutet.
          </p>
          <p xml:id="i-X1M7bsSnyxDioZR6D2kbMF">
            Som nämnt tidigare är Kristdemokraterna kritiska till att regeringen
            gör en så kraftfull satsning på behovsstyrd forskning i stället
            för att avsätta en större andel till stöd för fri forskning. Det
            stora antalet detaljinriktade satsningar inom så många som fem
            olika övergripande områden (klimat och miljö, hälsa och välfärd,
            digitalisering, kompetensförsörjning och arbetsliv samt demokratiskt
            stärkt samhälle) gör att ett antal problemställningar får en relativt
            liten tilldelning. Ett flertal av de föreslagna nationella forskningsprogrammen
            får bara en tilldelning av mellan 10 till 20 miljoner kronor per
            år, vilket riskerar att programmet inte kan genomföras på ett
            tillfredsställande sätt. Urvalet av de strategiska satsningarna
            verkar inte heller vara så noggrant genomtänkt. Satsningarna inom
            hälsa på nationella forskningsprogram inom virus och pandemier
            och life science är en naturlig behovstilldelning utifrån den
            pågående pandemin. Men det föreslagna nya nationella forskningsrådet
            för segregation borde exempelvis med fördel ha kunnat infogas
            i det befintliga nationella forskningsrådet inom migration och
            integration.
          </p>
          <head type="h2" xml:id="i-WoEEm9M2QwQpTnUWKoujTR">
            Forskningsinfrastruktur
          </head>
          <p xml:id="i-RknqdgFXFwiH9SevsbYzb3">
            Forskningsinfrastruktur består i ändamålsenliga forskningsanläggningar,
            databaser, avancerade mätverktyg, forskningsbibliotek, biobanker
            och storskaliga beräknings­resurser, alltså verktyg eller resurser
            som är nödvändiga för att bedriva forskning. Forskningsinfrastrukturen
            har kommit att spela en alltmer central roll inom forskar­samhället
            med de mer komplexa vetenskapliga frågor, utveckling av avancerad
            teknik, digitaliseringen och ökade datamängder. En god infrastruktur
            är många gånger avgörande för att kunna bedriva internationellt
            konkurrenskraftig forskning.
          </p>
          <p xml:id="i-R6qFNb84LQfQPUiFMNxK9k">
            Regeringen tillför nu mer medel och en mer ändamålsenlig organisation
            och styrning av forskningsinfrastrukturen i landet. Det är bra
            för att internationellt konkurrenskraftig forskning ska kunna
            bedrivas i Sverige och är något som Kristdemokraterna stöder.
            Det är dock angeläget att fastställa en plan för att säkerställa
            en långsiktigt hållbar drift av de infrastrukturer som byggs upp.
          </p>
          <head type="h2" xml:id="i-WkqGQtW4Faivb6GFXTo28S">
            Högskolors och universitets centrala roll i samhällsbygget
          </head>
          <p xml:id="i-CRa9ajXx9CPRoB7oqDb8Br">
            Regeringen betonar att högskolor och universitet har en central
            roll i samhällsbygget. Regeringen vill därför införa en mer fokuserad,
            långsiktig och lärosätesspecifik styrning som främjar ökad kvalitet
            och kopplar till samhällets behov. De aviserade lärosätes­specifika
            målen berör kompetensförsörjning, jämställdhet, goda anställningsvillkor
            och samverkan mellan lärosäten och omgivande samhället.
          </p>
          <p xml:id="i-NwTsNsBK1WBvJXiAxghCJe">
            Kristdemokraterna instämmer i att lärosätena har en central roll
            i samhällsbygget men anser att den lärosätesspecifika styrning
            som regeringen aviserar kommer att inkräkta på lärosätenas autonomi.
            Vi avstyrker därför regeringens förslag om utvecklad lärosätesspecifik
            styrning. Nedan beskriver vi de insatser som Kristdemokraterna
            anser på ett bättre sätt skulle möta de utmaningar som regeringen
            vill uppnå med den läro­sätesspecifika styrningen.
          </p>
          <head type="h3" xml:id="i-QLrh2ujWMgaLGYA9NzTz1y">
            Kompetensförsörjning
          </head>
          <p xml:id="i-VjDSi9A7uSAqtPUKEUs9SN">
            Regeringen har för avsikt att utveckla styrningen av varje enskilt
            lärosäte i syfte att främja dess breda ansvar för samhällets kompetensförsörjning.
            Regeringen avser därför bl.a. att sätta upp lärosätesspecifika
            mål för antal examina för vissa yrkesexamens­utbildningar inom
            vård och skola samt följa upp respektive lärosätes måluppfyllelse
            inom ramen för myndighetsstyrningen.
          </p>
          <p xml:id="i-2XmtksQKV1MkCy73bxhJzQ">
            För att säkra kompetensförsörjningen inom hälso- och sjukvården
            ser Kristdemo­kraterna, i stället för en detaljstyrning på lärosätesnivå,
            ett behov av att staten tar ett tydligare ansvar för planering
            och samordning av behovet av legitimerad personal inom vård och
            skola. Socialstyrelsen bör därför få i uppdrag att inrätta en
            nationell sam­ordning som bedömer tillgång och efterfrågan på
            kompetens inom hälso- och sjuk­vården. Skolverket bör få motsvarande
            uppdrag inom skolans område. Med en tydligare nationell styrning
            och planering av behovet av legitimerad personal, kan det samman­tagna
            nationella behovet av antalet utbildningsplatser vid lärosätena
            förutses på ett bättre sätt och därmed skapa förutsättningar för
            en långsiktig planering av fördelning av antalet platser mellan
            de olika lärosätena.
          </p>
          <p xml:id="i-CyLkj4kyHdaAXUUfnepbd5">
            När det gäller lärosätesspecifika mål för examina för vissa yrkesexamens­utbildningar
            inom hälso- och sjukvården menar vi också att det finns en risk
            för att den begränsade tillgången till platser för verksamhetsförlagd
            utbildning (VFU) i vissa regioner kommer att begränsa möjligheterna
            till utökning av utbildningsplatser på vissa lärosäten. I dag
            är det stora skillnader i tillgången till VFU-platser mellan landets
            21 regioner. Kristdemokraterna har länge förespråkat ett statligt
            huvudmannaskap för hälso- och sjukvården vilket skulle kunna bidra
            till en mer likvärdig tillgång till VFU-platser över landet. Sammantaget
            skulle ett ökat nationellt ledarskap i dessa delar skapa bättre
            förutsättning att säkra kompetensförsörjningen i hela landet och
            skapa en mer jämlik vård.
          </p>
          <head type="h3" xml:id="i-YUHfzbTXDJFnDmgFR7jtZz">
            En jämställd högskola med goda arbetsvillkor
          </head>
          <p xml:id="i-G3ocettpgP5ksdTQ7Ey6Ba">
            Att unga forskare ges de nödvändiga förutsättningar och trygga
            anställningsformer som krävs för att utvecklas till framstående
            forskare är centralt för svensk konkurrenskraft. Vikten av att
            säkra tydliga och förutsägbara karriärvägar baserade på meriterings­anställningar
            inom akademin kan därför inte nog betonas.
          </p>
          <p xml:id="i-RzUKPQD14KbcfkHJL2DHtn">
            Realiteten för många unga forskare är att tillfälliga och korta
            projektanställningar staplas på varandra under flera år. Gruppen
            visstidsanställda forskare och postdoktorer har ökat medan anställningsformen
            biträdande lektor inte alls har ökat i motsvarande utsträckning.
            Otryggheten i anställningsvillkoren är uppenbara. Samtidigt saknas
            tillfälle för att göra de bedömningar av meriter och färdigheter
            som är avgörande för om forskaren har förutsättningar att bedriva
            en långsiktig karriär inom universitet och högskola. Rekryteringen
            av personal till högskolan avgörs med andra ord inte alltid av
            individens förutsättningar att utvecklas till en framstående forskare
            och lärare. I stället kan det handla om vem som befinner sig på
            rätt plats vid rätt tidpunkt.
          </p>
          <p xml:id="i-UiiRCtxZqgDb4hJcN5EFx2">
            Kristdemokraterna noterar att regeringen uppmärksammar ovanstående
            problematik i den aktuella propositionen och de uttalar att villkoren
            för en forskarkarriär vid ett lärosäte ska vara goda. Det är glädjande
            men regeringen presenterar inga konkreta åtgärder för att förbättra
            situationen. Det räcker inte att anse att andelen visstids­anställningar
            bör minska och följa upp frågan inom ramen för myndighetsstyrningen.
            Eller att som regeringen säger: ha för av sikt att ge – en relevant
            myndighet – i uppdrag i att undersöka och analysera förekomsten
            av tidsbegränsade anställningar. Om frågan hade varit angelägen
            och brådskande borde regeringen åtminstone kunna specificera vilken
            myndighet som skulle få uppdraget.
          </p>
          <p xml:id="i-D5UsH3jykbbGbSquuMzTtz">
            Kristdemokraterna instämmer i att fler lärosäten och fakulteter
            borde använda sig av biträdande lektorat i en större utsträckning
            än vad som görs i dag för att skapa bättre arbetsvillkor för unga
            forskare. Vi anser dock inte att regeringens strategi med att
            ge lärosätena specifika mål när det gäller antalet biträdande
            lektorer kommer att lösa problemet. I stället är det angeläget
            att undanröja två konkreta hinder i högskole­förordningen som
            begränsar möjligheten att anställas som biträdande lektor. I dag
            får den sökandes doktorsexamen inte vara äldre än fem år vid ansökningstidens
            utgång. Detta utgör ett stort problem för många fakulteter som
            påpekar att tidsgränsen är alltför kort. Enligt samstämmiga enkätsvar
            i en undersökning av Sveriges unga akademi försvårar detta rekrytering
            av de bästa kandidaterna, samtidigt som det försämrar mobilitet
            mellan länder, lärosäten och samhällssektorer, samt påverkar jämställdhets­arbetet
            negativt. Kristdemokraterna anser därför att den aktuella tidsgränsen
            bör utökas från fem till sju år efter disputation.
          </p>
          <p xml:id="i-TcutXKweyKhzhk43H373kk">
            Ytterligare ett problem är att biträdande lektorat inte kan kombineras
            med en anställning inom sjukvården, en möjlighet som finns för
            exempelvis lektorer och professorer. Men eftersom högskoleförordningen
            inte explicit nämner biträdande lektorer i detta avseende har
            många lärosäten bedömt att det inte går att kombinera biträdande
            lektorat med en klinisk tjänst i s.k. kombinationsanställningar.
            För att undanröja detta hinder är det angeläget att högskoleförordningen
            tydligt anger att det går att en kombinationsanställning är tillgänglig
            även för personer med anställning som biträdande lektor. Dessa
            förändringar i högskoleförordningen bör ges regeringen till känna.
          </p>
          <p xml:id="i-U6Pe8v62Popuqz9uXo87YF">
            Den ovan nämnda kombinationsanställningen ger i enlighet med
            högskolelagen (3 kap. 8 §) och högskoleförordningen (4 kap. 2
            §) möjligheten att förena en anställning som lärare vid högskolan
            med en anställning som specialistutbildad läkare eller annan anställning
            inom hälso- och sjukvården. Det statliga pensionsavtalet PA 03
            4 kap. 13 § p. 4 medger emellertid endast förenade anställningar
            om tjänsten vid landstinget är fast förenad med kliniska arbetsuppgifter.
          </p>
          <p xml:id="i-6HUYmCSyjGxbKkNrnKmZN5">
            Som nämnts ovan är anställningstryggheten ofta låg vid lärosätena.
            Inte minst för yngre forskare. Inte sällan måste forskare finansiera
            sin egen lön genom externa forskningsanslag. Dessa anslag sökes
            i allt tuffare konkurrens och det är inte ovanligt att de beviljas
            för endast en kortare period i taget. Detta medför att forskaren
            behöver lägga en oproportionerligt stor del av sin tid på att
            söka forskningsanslag i stället för att faktiskt bedriva forskning
            och publicera resultaten därav. Om anslagen uteblir under en period
            är det inte ovanligt att forskaren blir uppsagd från en tillsvidareanställning
            med motiveringen arbetsbrist.
          </p>
          <p xml:id="i-Vuhg3PCDL3h4a8ug2AxKp">
            Samtidigt råder det akut brist på behöriga ämneslärare i gymnasieskolan,
            framför allt inom matematik och naturvetenskap men även inom andra
            ämnesområden. Om kombinationsanställningar även skulle kunna innefatta
            gymnasieskolan och tjänster som inte är fast förenade med kliniska
            arbetsuppgifter, skulle vi möjliggöra att forskare med ämneskompetens
            och efter komplettering av grundläggande pedagogisk utbildning,
            skulle kunna förena sin anställning vid ett lärosäte med en anställning
            vid en skola. Om kombinationsanställning vore möjlig utanför klinisk
            verksamhet skulle det inte bara förbättra arbetsvillkoren vid
            lärosätena utan också effektivt bidra till att täcka det stora
            behovet av behöriga gymnasielärare. Men det skulle även medföra
            en rad andra positiva effekter såsom t.ex.: forskningsanslag skulle
            kunna nyttjas effektivare genom att täcka kostnader direkt kopplade
            till forskningen i stället för forskarens egen lön; fler disputerade
            skulle kunna stanna kvar inom akademin och bedriva strategiskt
            viktig forskning då de inte riskerar att bli uppsagda från lärosätet
            på grund av arbetsbrist under en period med färre beviljade forskningsanslag.
            Att möjliggöra denna anställningsform skulle också stärka kopplingen
            mellan gymnasiet, högre utbildning och forskning samt relationen
            mellan lärosäten och det omgivande samhället. Regeringen uttrycker
            det klokt i propositionen: individer som är bärare av kunskap,
            kompetens och erfarenhet flyttar sig mellan samhällssektorer utgör
            en grund för att forskningen kan leda till samhällspåverkan. Kristdemokraterna
            anser därför att förutsättningarna för att en kombinationsanställning
            ska omfatta en anställning vid ett lärosäte och en anställning
            vid en gymnasieskola bör utredas. Förslaget ligger i linje med
            regeringens aviserade avsikt i den aktuella propositionen om att
            se över eventuella hinder för att förena en anställning vid ett
            universitet eller en högskola med en annan relevant anställning.
          </p>
          <p xml:id="i-N3djg3BUw9DFVrQq3asRQ2">
            Jämställdhet vid anställning vid lärosätena
          </p>
          <p xml:id="i-72woxS5P2pztEZqUue7mP1">
            Kristdemokraterna instämmer självklart i att både kvinnors och
            mäns kompetens ska tas till vara. Vi instämmer därför i regeringens
            uttalanden om att det är av yttersta vikt att universitet och
            högskolor arbetar för att skapa lika möjligheter för kvinnor och
            män att göra karriär och meritera sig, både inom utbildningen
            på forskarnivå och senare i forskarkarriären. Vidare är det grundläggande
            att kvinnor och män ska verka på lika och trygga villkor på ett
            lärosäte.
          </p>
          <p xml:id="i-QFiQfzJnPf74DZ7zGr5t8Q">
            Jämställdhet inom forskningen vid universitet och högskolor kan
            bl.a. mätas genom andelen kvinnor och män som är anställda som
            professorer, lektorer och i meriterings­anställningar, dvs. forskarassistenter,
            biträdande lektorer och postdoktorer. Andelen kvinnor bland professorer
            var 30 procent 2019, vilket är en ökning jämfört med 2009 då andelen
            kvinnor bland professorerna var 20 procent. När det gäller nyrekryterade
            professorer har rekryteringsmålet att hälften av de nyrekryterade
            professorerna ska vara kvinnor 2030 inte lett till någon förbättring
            under perioden 2017 till 2019. Majoriteten av universitet och
            högskolor har inte nått upp till sina mål för perioden. Regeringen
            aviserar i den aktuella propositionen med avseende på detta att
            de har för avsikt att utveckla den lärosätesspecifika styrningen
            av lärosätena avseende andelen kvinnor bland nyrekryterade professorer.
            Regeringen vill också styra könsfördelning vid val av utbildning.
            Kristdemokraterna motsätter sig denna detaljstyrning. Grunden
            för Krist­demokraternas jämställdhetspolitik är alla människors
            lika värde. Både män och kvinnor ska ha makt över sina liv och
            makt att forma sina liv utifrån egna önskemål. Kristdemo­kraterna
            vill undanröja strukturella och juridiska hinder men också jobba
            med attityd­förändringar och opinionsbildning. Kvotering och andra
            tvingande lagstiftningsåtgärder är inte rätt väg att gå, bl.a.
            eftersom de riskerar att befästa betydelsen av kön i stället för
            kompetens.
          </p>
          <p xml:id="i-8imJjzdvDxKEL9mS1RqtC9">
            Vi instämmer i att det är angeläget att antalet kvinnliga professorer
            ökar men det måste alltid vara kompetens som är vägledande och
            avgörande vid tillsättning av varje anställning. Om en man och
            en kvinna har lika meriter är det godtagbart att det under­representerade
            könet får platsen men vi motsätter oss kvotering. Andelen kvinnor
            på anställningarna under professor ökar i snabbare takt än professorer.
            Exempelvis har andelen kvinnor bland den forskande och undervisande
            personalgruppen ökat från 42 procent 2009 till 46 procent 2019.
            Det bådar gott inför att fler och fler kvinnor med tiden även
            kommer att öka bland de nyrekryterade professorerna men självklart
            är det viktigt att inte luta sig tillbaka och bara se tiden an.
            Kristdemokraterna anser att ett aktivt och medvetet jämställdhetsarbete
            är viktigt för att motverka s.k. unconscious bias (undermedvetna
            fördomar) i den akademiska sfären. Vikten av detta visar inte
            minst Vetenskapsrådets arbete med jämställdhet där deras insatser
            för att utbilda och upp­märksamma personal och granskare på jäv
            och fallgropar vad det gäller jämställdhet har gett resultat.
            Beviljandegraden vid ansökan om bidrag hos Vetenskapsrådet är
            sedan flera år jämn mellan män och kvinnor, även om tillfälliga
            variationer förekommer. Även transparenta rekryteringsprocesser
            med tydliga kriterier med fokus på vetenskaplig kompetens är viktiga.
            Denna typ av insatser anser Kristdemokraterna är mer effektiva
            än lärosätesspecifika volymmål.
          </p>
          <head type="h2" xml:id="i-RreP35irFWuTHEZUNjZz3W">
            Tredje uppgiften
          </head>
          <p xml:id="i-AzD7jmtdF7nZdmFYyYHq8P">
            Att sprida forskningsresultaten inom forskningssfären är en väsentlig
            del i att upprätt­hålla Sverige som kunskapsnation. Coronapandemin
            har också belyst vikten av att forskarsamhället bidrar till att
            vetenskapligt korrekt information sprids till allmänheten genom
            den s.k. tredje uppgiften. Det är viktigt både för att understryka
            allvaret i situationen men också för att minska risken för att
            spridning av felaktig information och konspirationsteorier kan
            skapa panik och obefogad rädsla bland befolkningen. De insatser
            som under de senaste åren har gjorts angående open access av vetenskapliga
            publikationer är lovvärd, men mer kan göras. En nationell strategi
            kring spridning av vetenskapliga resultat och forskningskommunikation
            är önskvärd. Forskarens engagemang inom den tredje uppgiften bör
            också premieras inom meriteringssystem i en högre utsträckning
            än i dag. Vi välkomnar också regeringens intention i den aktuella
            propositionen om att ta fram en plan kring hur dessa aspekter
            kan belysas tydligare vid ansökningar hos forskningsfinansiärerna.
          </p>
          <head type="h2" xml:id="i-6jrZF6MSNpertiB3MefgZR">
            Utnämning av Mälardalens högskola till universitet
          </head>
          <p xml:id="i-LgSpUQYM7HVXbGjxXTL7zS">
            Regeringen redovisar i propositionen avsikten att besluta att
            Mälardalens högskola ska bli universitet från den 1 januari 2022.
            Regeringen ser detta som ett led i den fortsatta utvecklingen
            av den strategiska forskningspolitiken. Högskolan, med säte i
            Eskilstuna och Västerås, har, enligt regeringen, en lång samverkanstradition
            med industri och offentlig sektor i regionen, den har varit framgångsrik
            i att attrahera externa forsknings­medel och det finns stor utvecklingspotential
            för att ytterligare förstärka forskning och utbildning i en för
            Sverige strategiskt viktig tillväxtregion om högskolan får växa
            och bli ett universitet. Regeringen skriver vidare att innan regeringen
            definitivt beslutar om Mälardalens högskola ska få benämnas universitet
            eller inte avser man inhämta under­lag om verksamhetens kvalitet
            med anledning av tidigare identifierade brister av UKÄ.
          </p>
          <p xml:id="i-H8TZ7jBKt2ANP5ozfNg8KQ">
            Kristdemokraterna har flera invändningar kring hur regeringen
            har hanterat frågan. För det första kan man ifrågasätta förfarandet
            att först avisera en avsikt men villkora utnämningen med att de
            identifierade bristerna inom verksamhetens kvalitet måste åtgärdas.
            För oss kristdemokrater är det inget självändamål att utnämna
            högskolor till universitet. De båda lärosätesformerna kompletterar
            varandra. Det viktiga är att utbildningarna och forskningen vid
            landets lärosäten präglas av hög kvalitet. Det är också grundläggande
            att hög kvalitet vid verksamheten är det som är ledande vid ett
            eventuellt första övervägande av utnämning av en högskola till
            ett universitet. Regeringens förfarande i det aktuella fallet
            leder till misstankar att det är regional­politisk hänsyn, snarare
            än utbildnings- och forskningspolitisk hänsyn, som styrt regeringens
            agerande.
          </p>
          <p xml:id="i-MvVcxFMQ4Nk9SsJn54ALg8">
            Våra gemensamma skattemedel är ändliga. En grundprincip vid utnämning
            av nya universitet är därför att resurserna till de etablerade
            universiteten minskar, något som riskerar att sänka kvaliteten
            på såväl forskning som utbildning. Det gynnar inte Sverige som
            forsknings- och kunskapsnation. För att säkerställa att det är
            eftersträvan av forskningsmiljöer av hög kvalitet som är ledande
            i dessa frågor framöver anser Krist­demokraterna att man bör ta
            ett helhetsgrepp över vilka principiella kvalitetskriterier som
            ska gälla för högskolor respektive universitet. Likaså kring hur
            många universitet och högskolor som bör finnas i landet samt var
            geografiskt de ska finnas. Frågan bör utredas.
          </p>
          <head type="h2" xml:id="i-Q9PTVspvdj8ToyLM1ukvRJ">
            Innovation
          </head>
          <p xml:id="i-FZmw2VGmcRuuDNyWsZ5e9T">
            Vårt land behöver fler personer och företag som ser värdet av
            att våga pröva att om­vandla en idé till innovation. Men dagens
            villkor när det gäller det immateriella värde­skapandet missgynnar
            mindre aktörer såsom start-up-företag, universitetsforskare och
            enskilda uppfinnare. Sverige skiljer ut sig på ett negativt sätt
            jämfört med många andra EU-länder. När det gäller tvister kring
            patent är det en låg andel som går till rättegång eller skiljemannaförfarande
            i vårt land. Detta gäller särskilt när kapitalsvaga parter är
            inblandade.
          </p>
          <p xml:id="i-JSZSUyv7yjHHd6bxor8dDH">
            Dagens system gör att det kan vara mycket kostsamt att driva
            en process. Kostnaden är dessutom inte känd på förhand och det
            finns dessvärre skäl att tro att många mindre aktörer har avstått
            från att hävda sina rättigheter på grund av denna osäkerhet. Krist­demokraterna
            anser att de mindre aktörernas möjlighet att få sin patenträtt
            prövad behöver stärkas. Det finns därför anledning att undersöka
            hur dagens regelverk påverkar nyttiggörande av forskning och innovationsviljan.
          </p>
          <p xml:id="i-8WJmuyNRTYYPca8Xc2E4zk">
            I Tyskland och England har det införts särskilda rättegångsregler
            där det på förhand bestäms ett högsta belopp som en part kan dömas
            att betala till den vinnande parten för dennes juridiska omkostnader.
            Detta har skapat en förutsägbarhet som gynnar balansen mellan
            aktörer med olika finansiell muskelstyrka. Det blir helt enkelt
            lättare för en kapitalsvag aktör att få sin rätt prövad. Detta
            skulle vara en viktig pusselbit för att förbättra det svenska
            innovationsklimatet.
          </p>
        </div>
        <div type="motSignatures">
          <list>
            <item xml:id="i-9YmodRX4mrB74ALB4sErk4">
              Pia Steensland (KD)
            </item>
            <item xml:id="i-Gp9drqhSTNWwCYiCnhVP2F">
              Gudrun Brunegård (KD)
            </item>
            <item xml:id="i-MSjrwTLKACUVv8jgAwF3aH">
              Acko Ankarberg Johansson (KD)
            </item>
            <item xml:id="i-QqxC8kn97SJNif21GCmNAD">
              Michael Anefur (KD)
            </item>
            <item xml:id="i-E1fDaH8DKhVxeY3KS6uJ9J">
              Roland Utbult (KD)
            </item>
          </list>
        </div>
      </div>
    </body>
  </text>
</TEI>
