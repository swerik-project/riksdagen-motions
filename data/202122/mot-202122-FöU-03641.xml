<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FöU-03641">
  <teiHeader>
    <fileDesc>
      <titleStmt>
        <title>Ett starkt försvar i en osäker omvärld</title>
        <author corresp="i-3Grh8TCtLTMtZdMgN1X5RJ">av Pål Jonson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3641 av Pål Jonson m.fl. (M)</title>
          <idno type="rdwebb">H9023641</idno>
          <rs type="number">3641</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H9023641/text</ref>
          <ref type="dokument_url_html">http://data.riksdagen.se/dokument/H9023641</ref>
          <ref type="dokumentstatus_url_xml">http://data.riksdagen.se/dokumentstatus/H9023641</ref>
          <ref type="docx">http://data.riksdagen.se/fil/868A0A85-F08D-4706-947D-04926BCCCDDE</ref>
          <ref type="pdf">http://data.riksdagen.se/fil/64F5B578-AFEF-4384-9BC7-F29AB0780B43</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-7BVrTrBc6AJDkYa3WEfLxy</idno>
            <name>Jan R Andersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Xca6vWGc3RHnpoDiuPxcDv</idno>
            <name>Jörgen Berglund</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ch6N1ddXaHhYxZN72JKZAS</idno>
            <name>Alexandra Anstrell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-72foGyt4yT2z3SE6pmrqkY" type="signed"/>
        <correspContext corresp="i-72foGyt4yT2z3SE6pmrqkY">
          <note type="signatory" corresp="i-3Grh8TCtLTMtZdMgN1X5RJ"/>
          <note type="signatory" corresp="i-7BVrTrBc6AJDkYa3WEfLxy"/>
          <note type="signatory" corresp="i-Xca6vWGc3RHnpoDiuPxcDv"/>
          <note type="signatory" corresp="i-Ch6N1ddXaHhYxZN72JKZAS"/>
          <note type="signatory" corresp="i-TMBKCxFj2h6LkEEpYodyut"/>
        </correspContext>
        <correspAction type="submitted" xml:id="i-62iFxuC9Gq4KNKp1D79S8W">
          <date when="2021-10-05"/>
          <time when="11:27:59"/>
        </correspAction>
        <correspAction type="reviewed" xml:id="i-FVbW6ivvL7PFnt5YAeS9FB">
          <date when="2021-10-05"/>
          <time when="13:15:38"/>
        </correspAction>
        <correspAction type="referred" xml:id="i-LuMcaYTxbPSLC63W71KkRb">
          <date when="2021-10-14"/>
        </correspAction>
        <correspAction type="assigned" xml:id="i-4zx1nQEdUpEDh8pZMyg3Uc">
          <date when="2022-10-25"/>
          <time when="10:22:20"/>
        </correspAction>
        <correspContext corresp="i-4zx1nQEdUpEDh8pZMyg3Uc">
          <ref type="assignedTo">Försvarsutskottet</ref>
        </correspContext>
        <correspAction type="behandlas_i" xml:id="i-QZFEUuhrBTrVVRT4aUNkzx"/>
        <correspContext corresp="i-QZFEUuhrBTrVVRT4aUNkzx">
          <ref type="uppgift">2021/22:FöU1</ref>
          <ref type="ref_dok_id">H901FöU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Tm535mDKanQ9NvWxQjSJGG"/>
        <correspContext corresp="i-Tm535mDKanQ9NvWxQjSJGG">
          <ref type="uppgift">2021/22:UFöU1</ref>
          <ref type="ref_dok_id">H901UFöU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UFöU1</ref>
          <ref type="ref_dok_titel">Svenskt deltagande i Förenta nationernas stabiliseringsinsats i Mali</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-vhyYpGe5EceCXSSPXTwpf"/>
        <correspContext corresp="i-vhyYpGe5EceCXSSPXTwpf">
          <ref type="uppgift">2021/22:FöU6</ref>
          <ref type="ref_dok_id">H901FöU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Rqnipq5KYqhzNGD5w8oejr"/>
        <correspContext corresp="i-Rqnipq5KYqhzNGD5w8oejr">
          <ref type="uppgift">2021/22:UU11</ref>
          <ref type="ref_dok_id">H901UU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU11</ref>
          <ref type="ref_dok_titel">Vissa säkerhetspolitiska frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WsfquSwUmicP7rmraSeUdj"/>
        <correspContext corresp="i-WsfquSwUmicP7rmraSeUdj">
          <ref type="uppgift">2021/22:FöU9</ref>
          <ref type="ref_dok_id">H901FöU9</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU9</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7REfdxvt3fDb4iyvSkPRFo"/>
        <correspContext corresp="i-7REfdxvt3fDb4iyvSkPRFo">
          <ref type="uppgift">2021/22:FöU8</ref>
          <ref type="ref_dok_id">H901FöU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU8</ref>
          <ref type="ref_dok_titel">Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-2fSgTtYnihZGREpc3bYyqt"/>
        <correspContext corresp="i-2fSgTtYnihZGREpc3bYyqt">
          <ref type="uppgift">2021/22:UbU19</ref>
          <ref type="ref_dok_id">H901UbU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU19</ref>
          <ref type="ref_dok_titel">Högskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:3641 av Pål Jonson m.fl. (M) Ett starkt försvar i en osäker omvärld</div>
      </div>
      <div type="motBody">
        <div type="motProposal" subtype="förslag">
          <head xml:id="i-N9tP3Dr6CyTscmP3byTsCA">
            Förslag till riksdagsbeslut
          </head>
          <list style="ol">
            <item xml:id="i-ME8J9YT8GYj6EJrv1ZAmAR">
              Riksdagen ställer sig bakom det som anförs i motionen om behovet
              av att stärka arbetet med kostnadskontroll och spårbarhet inom
              försvaret och tillkännager detta för regeringen.
            </item>
            <item xml:id="i-X5qMhVXGydXNuompaACtbL">
              Riksdagen ställer sig bakom det som anförs i motionen om att
              bredda det operativa försvarssamarbetet med Finland till att innefatta
              även andra länder i en euro-atlantisk kontext och tillkännager
              detta för regeringen.
            </item>
            <item xml:id="i-WQGVDpx3d6gNFCk9734kB5">
              Riksdagen ställer sig bakom det som anförs i motionen om en svensk
              exitstrategi för Sveriges bidrag till Minusmainsatsen i Mali som
              tar ett helhetsgrepp på hela Sveriges engagemang i Mali och dess
              närområde, och detta tillkännager riksdagen för regeringen.
            </item>
            <item xml:id="i-VSmTw5GZNsAqDLYSKkRUJt">
              Riksdagen ställer sig bakom det som anförs i motionen om att
              Sveriges deltagande i internationella insatser ska beakta de i
              närtid begränsade resurserna i det nationella försvaret som vissa
              specialkompetenser och officerare och tillkännager detta för regeringen.
            </item>
            <item xml:id="i-8oSfVbkFBmNoZxjt5iexnH">
              Riksdagen ställer sig bakom det som anförs i motionen om att
              det bör göras en bred analys av hur Sverige ska prioritera sina
              internationella insatser i framtiden och tillkännager detta för
              regeringen.
            </item>
            <item xml:id="i-BFn8yWYg6GWjEzxK9VSDxt">
              Riksdagen ställer sig bakom det som anförs i motionen om behovet
              av att se över incitamenten för GSS/K och GSS/T och tillkännager
              detta för regeringen.
            </item>
            <item xml:id="i-KCrBR23fQETv76TU2EGFW8">
              Riksdagen ställer sig bakom det som anförs i motionen om en översyn
              av hur värnpliktig personal kan bli mer tillgänglig, och detta
              tillkännager riksdagen för regeringen.
            </item>
            <item xml:id="i-8fLnxhXViCgmzWv3Gh4GrM">
              Riksdagen ställer sig bakom det som anförs i motionen om att
              se över befattningskraven för den militära grundutbildningen och
              tillkännager detta för regeringen.
            </item>
            <item xml:id="i-CHTvA2Xn5sFDKFBT9wr36E">
              Riksdagen ställer sig bakom det som anförs i motionen om en översyn
              av ersättningsnivåer för officersaspiranter och tillkännager detta
              för regeringen.
            </item>
            <item xml:id="i-6zAGcYMsk8EpDJYa2gdxV5">
              Riksdagen ställer sig bakom det som anförs i motionen om behovet
              av en utredning angående löneutfyllnad för reservofficerare och
              tillkännager detta för regeringen.
            </item>
            <item xml:id="i-VcVsTQJwFbS19hs6zcbKR8">
              Riksdagen ställer sig bakom det som anförs i motionen om behovet
              av en översyn av behovet av en mer regelbunden kontroll av reservofficerare
              och tillkännager detta för regeringen.
            </item>
            <item xml:id="i-H7y6fCuQGkur4YdVGuAiy1">
              Riksdagen ställer sig bakom det som anförs i motionen om behovet
              av en översyn av efterlevandeskyddet för personal inom räddningstjänst
              och polis samt militär personal och tillkännager detta för regeringen.
            </item>
            <item xml:id="i-X5P39acEA68VY2a6vcCyWT">
              Riksdagen ställer sig bakom det som anförs i motionen om behovet
              av fler åtgärder för att underlätta rekrytering till hemvärnet
              och tillkännager detta för regeringen.
            </item>
            <item xml:id="i-WrHTistaFLvJC92XXwfzvz">
              Riksdagen ställer sig bakom det som anförs i motionen om att
              överväga ytterligare åtgärder för att stärka hemvärnets materielförsörjning
              och tillkännager detta för regeringen.
            </item>
            <item xml:id="i-JQcwE2p2ECrFym9mWwZfkE">
              Riksdagen ställer sig bakom det som anförs i motionen om behovet
              av förstärkt och utvecklad kunskap och information om veteraner
              och tillkännager detta för regeringen.
            </item>
            <item xml:id="i-2vpzfsGKdXuEo22YXSB8bE">
              Riksdagen ställer sig bakom det som anförs i motionen om behovet
              av en förbättrad och utbyggd veteranvård och tillkännager detta
              för regeringen.
            </item>
            <item xml:id="i-Vk5zAh2yZAu5N3LUYmDYiU">
              Riksdagen ställer sig bakom det som anförs i motionen om behovet
              av att utveckla ett fristående centrum för veteraner och tillkännager
              detta för regeringen.
            </item>
            <item xml:id="i-3G6rF7YmtyL4EYSMwkiXaj">
              Riksdagen ställer sig bakom det som anförs i motionen om behovet
              av en fortsatt satsning på veteranrelaterad forskning och tillkännager
              detta för regeringen.
            </item>
            <item xml:id="i-ku7ijGt3gJx5mShdNLWEA">
              Riksdagen ställer sig bakom det som anförs i motionen om vikten
              av ett proaktivt jämställdhetsarbete och god organisationskultur
              inom Försvarsmakten och tillkännager detta för regeringen.
            </item>
            <item xml:id="i-TFBqW1PptFTeQ5Stkkm4nz">
              Riksdagen ställer sig bakom det som anförs i motionen om behovet
              av en översyn som syftar till att effektivisera ledning av Försvarsmakten
              och klargöra de framtida resursbehoven hos den politiska ledningen
              och tillkännager detta för regeringen.
            </item>
            <item xml:id="i-Ju7LcEJLwhv14BxbgAw5Lu">
              Riksdagen ställer sig bakom det som anförs i motionen om behovet
              på sikt av ytterligare en militärhögskola i Sverige och tillkännager
              detta för regeringen.
            </item>
            <item xml:id="i-FwxpeLhTKrQg6ZTdeWwSGA">
              Riksdagen ställer sig bakom det som anförs i motionen om behovet
              av en utbyggnad av Totalförsvarets skyddscentrum och tillkännager
              detta för regeringen.
            </item>
            <item xml:id="i-VcCSBgcLttUmEyoqTcWXTT">
              Riksdagen ställer sig bakom det som anförs i motionen om att
              Totalförsvarets ammunitions- och minröjningscentrum (Swedec) bör
              bli en del av försvarets krigsorganisation, och detta tillkännager
              riksdagen för regeringen.
            </item>
            <item xml:id="i-SiTcXm8evbnnsStkACsghw">
              Riksdagen ställer sig bakom det som anförs i motionen om Försvarsmaktens
              möjligheter att öva och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-qVtDjduguU5oGgNNvLAMu">
            Ett starkare försvar i en osäker omvärld
          </head>
          <p xml:id="i-Vyw1ereMsRMWMA4CTokrrr">
            Ett väpnat angrepp mot Sverige kan inte uteslutas. Det speglar
            den verklighet Sverige befinner sig i. Det försämrade säkerhetsläget
            kräver därför ett starkare försvar. Målet är att försvaret ska
            vara krigsavhållande och avskräcka en eventuell motståndare från
            att angripa Sverige. Samtidigt ska försvaret ständigt kunna hävda
            Sveriges suveränitet och territoriella integritet. Men även bidra
            till säkerhet och stabilitet i närområdet i linje med den solidariska
            säkerhetspolitiken. Det svenska försvaret ska vara interoperabelt
            med Nato- och EU-länders försvarsmakter för att kunna ge och ta
            emot militärt och civilt stöd i händelse av kris och krig.
          </p>
          <head type="h2" xml:id="i-DoZpFohWF17LoDxiLKLgK5">
            Genomför och finansiera det tagna försvarsbeslutet fullt ut
          </head>
          <p xml:id="i-3oYx3AYFEenaisJzB4q3mz">
            Försvarsbeslutet 2020 är en viktig startpunkt för att på allvar
            stärka Sveriges försvar under det närmaste årtiondet. Att det
            gick att samla brett politiskt stöd för en kraftfull försvarssatsning
            där försvarsanslaget ökar till 1,5 procent av BNP år 2025 var
            helt nödvändigt för att möta utmaningarna i en allt mer osäker
            omvärld.
          </p>
          <p xml:id="i-KdQR1d3DDWTfhJvgPLEr5X">
            Försvarsbeslutet innebär bland annat förstärkningar av armén
            genom fler brigader, utökat artilleri och uppgradering av stridsfordon
            och stridsvagnar. Men även satsningar på marinen och flygvapnet
            som till exempel ytterligare en ubåt och valet att behålla Jas
            Gripen C/D längre än planerat. Moderaterna har även arbetat för
            att andra viktiga förmågor som nya ytstridsfartyg, anskaffning
            av långräckviddig bekämpningsförmåga samt förstärkningar av cyberförsvar
            och försvarsunderrättelseförmåga prioriterades i försvarsbeslutet.
          </p>
          <p xml:id="i-HEj4CHMecr5CgfsNEewxLB">
            För att genomföra de beslutade satsningarna krävs ett långsiktigt
            engagemang. Det är en sak att fatta ett beslut vid en given tidpunkt,
            och något annat att över tid arbeta för att förverkliga den helhet
            som Försvarsberedningen presenterade i sina två rapporter från
            2017 och 2019.
          </p>
          <p xml:id="i-UHE5MxxcwPSAUgCRBhdR49">
            Moderaterna hade velat se ökade anslag om fem extra miljarder
            i nivå för 2026 och ytterligare fem miljarder för 2027. Detta
            för att redan nu skapa långsiktiga planerings­förutsättningar
            för försvarsmyndigheterna att kunna hantera ekonomiska risker
            och ytterst säkra att försvarsbeslutet kan genomföras i sin helhet.
            Det innebär även att de 17 återstående åtgärder som finns med
            i försvarsbeslutet, men som inte har finansiering, kan genomföras.
          </p>
          <p xml:id="i-P3m4ypNkJc9VqGyezC6ppf">
            Det är omfattande och långsiktiga satsningar som ska genomföras
            den kommande tioårsperioden när det gäller en utökad krigsorganisation,
            nya regementen och ny materiel. Att bygga upp försvaret på ett
            sätt som inte har gjorts på många decennier kommer att innebära
            stora utmaningar för en organisation som varit inställd på att
            hantera neddragningar under lång tid.
          </p>
          <head type="h2" xml:id="i-Xh7Ua24akrhWFLcSKg8gus">
            Två procent av BNP till försvaret
          </head>
          <p xml:id="i-NHTcv13sdT9vs7CrWC7QDn">
            På sikt vill Moderaterna gå mot ett försvarsanslag som motsvarar
            två procent av BNP. Detta främst för att kunna möta det försämrade
            säkerhetsläget, möjliggöra en stärkt förmåga samt även för att
            kunna uppfylla åtaganden som medlem i Nato. Tillväxten sker stegvis
            och med hänsyn till det säkerhetspolitiska läget och det ekonomiska
            läget.
          </p>
          <p xml:id="i-34BQYKjapDNNFM8fYM9L4f">
            Målet är att försvaret ska vara krigsavhållande och avskräcka
            en eventuell motståndare från att angripa Sverige. Samtidigt måste
            försvaret ständigt kunna hävda vår suveränitet och territoriella
            integritet. Sverige ska bidra till stabilitet och säkerhet i vårt
            närområde. Hybridhot som påverkansoperationer och cyberangrepp
            måste hanteras kontinuerligt.
          </p>
          <p xml:id="i-Jqo7pKawbaZP23KftArYFN">
            Moderaterna kommer att prioritera de åtgärder för försvaret som
            ger en högre operativ effekt här och nu. Därtill är det även angeläget
            att öka satsningarna på nya teknologier som kommer att ha stor
            påverkan på det framtida slagfältet. Den snabba teknologiska utvecklingen
            kommer sannolikt att ha genomgripande konsekvenser för den framtida
            operationsmiljön. Frågor som rör framtida teknologier återfinns
            i Moderaternas kommittémotion ”Svensk materielförsörjning, forskning
            och försvarsindustri i framkant”.
          </p>
          <p xml:id="i-6T9D2kAKc3sVzXqH8RNKB6">
            Eventuella fördyringar i de större materielprojekten riskerar
            att påverka genomförbarheten i försvarsbeslutet och kommer att
            bli en viktig aspekt att följa framgent.
          </p>
          <p xml:id="i-GbgF5cT6tNeFR7H5arNdxL">
            I mån av ekonomiskt utrymme kan ytterligare förstärkningar av
            försvarets förmågor övervägas. Det kan till exempel handla om
            att påbörja anskaffning av nya stridsvagnar och stridsfordon,
            nästa generations minröjningsfartyg och nästa generations transport­flygplan
            samt förstärkningar av logistik- och ledningsstrukturer i alla
            försvarsgrenar.
          </p>
          <head type="h2" xml:id="i-17uoqBEwxFZcz4JmhsUU7B">
            Kostnadskontroll och uppföljning
          </head>
          <p xml:id="i-REqArRSk4LEiAEKQRs4rev">
            Att bygga ut Sveriges försvarsförmåga kommer att kräva god kostnadskontroll,
            spårbarhet och uppföljning för att garantera att de extra resurserna
            också ger effekt. Vi vill därför se en ordnad process med tydliga
            avstämningar som tar hänsyn till behovet av att stärka försvaret
            men också den ekonomiska utvecklingen. De ytterligare resurser
            som satsas måste åstadkomma kontinuerligt ökande försvarsförmåga
            och det måste ske ett fortsatt effektiviserat resursutnyttjande
            inom Försvarsmakten.
          </p>
          <p xml:id="i-7D4ucVitAxPkawsKSnMzZ3">
            Den nya myndigheten för uppföljning och utvärdering av totalförsvaret,
            vilken nu är under utredning, är en viktig del i att stärka kostnadskontrollen
            och spårbarheten inom försvarsmyndigheterna.
          </p>
          <p xml:id="i-7g3QNBbEJCQMdkMXYb8VvP">
            Under 2023 kommer Försvarsberedningen att återaktiveras för att
            fungera som en kontrollstation för det innevarande försvarsbeslutet.
            Det blir ett angeläget avstämnings­tillfälle kring hur det går
            med genomförande och kostnader.
          </p>
          <head type="h2" xml:id="i-DTeAQqjGJF2Jg5Pqj6s94v">
            Ett utvecklat nordiskt försvarssamarbete
          </head>
          <p xml:id="i-VwUK2qiiB5mSFVe2bTtdJR">
            Säkerhet i samverkan med andra är tillsammans med ett starkt
            nationellt försvar grundbulten i svensk försvars- och säkerhetspolitik.
            I detta avsnitt ligger fokus på det fördjupade nordiska samarbetet.
            Moderata förslag som gäller EU:s försvarssamarbete och behovet
            av ett svenskt Natomedlemskap återfinns i de moderata motionerna
            om utrikes- och säkerhetspolitik.
          </p>
          <p xml:id="i-AoEp81jzVzEmpZMDke4CsT">
            De nordiska länderna delar inte bara värdegrund och kulturell
            och geografisk närhet. Vi står också inför liknande utmaningar
            inom samhällssäkerhet och beredskap. I juli 2020 presenterade
            Björn Bjarnason en uppföljning på Stoltenbergrapporten som framför
            allt fokuserar på ett ökat samarbete mellan de nordiska länderna
            mot hybridhot och cyberangrepp. Det är angeläget att de nordiska
            länderna gemensamt omsätter så många som möjligt av de förslag
            som rapporten föreslår i praktiken för att öka det nordiska samarbetet
            på detta område.
          </p>
          <p xml:id="i-FN6QecJEBuTSpezUtFcWNR">
            Det nordiska försvarssamarbetet Nordefco bör också stärkas och
            utvecklas. Samarbetet mellan Sverige och Finland har i dessa sammanhang
            en särställning då det även innefattar gemensam försvarsplanering
            och ett samarbete bortom fredstida förhållanden. Det bör stärkas
            ytterligare inom samtliga försvarsgrenar. Det trilaterala avtal
            som upprättades mellan Sverige, Norge och Finland för fördjupad
            operativ planering utgör också en viktig byggsten.
          </p>
          <p xml:id="i-PckUGLMd4k2rXb5etD8Rvi">
            Nordefco är ett bra och ett viktigt komplement till samarbetena
            inom Nato och EU. Den nordiska kontexten kan utgöra en bra språngbräda
            för att öka samarbetet med länder i vårt närområde som de baltiska
            länderna – men även Polen, Tyskland, Storbritannien och Nederländerna
            – för att motstå rysk påverkan via hybridkrigföring. Dessutom
            bör de nordiska länderna upprätta utökade samarbeten med till
            exempel Ukraina kring cyber- och energisäkerhet samt desinformation
            som gynnar båda parterna.
          </p>
          <p xml:id="i-4H1Med5vRJ5Rjd1Qnxcrht">
            Sverige kan bistå med resurser och vi kan lära oss mycket av
            ett land som de senaste åren har fått utstå omfattande angrepp.
            Det är viktigt även för Sveriges säkerhet att vi kan stödja Ukraina
            på alla sätt och vis vi kan framgent. Slutligen har vi moderater
            pekat på betydelsen av ökad nordisk samverkan när det gäller totalförsvar
            och cybersäkerhet, något vi också har lyft i Nordiska rådet.
          </p>
          <p xml:id="i-GhAn3DJbqyuFwb1yQhBPsD">
            Finland har –genom både våra länders gemensamma historia och
            säkerhetspolitiska vägval – en särställning i Sveriges internationella
            försvarssamarbeten. Hösten 2020 fattade också riksdagen beslut
            om en ny lag om ett fördjupat operativt försvarssamarbete mellan
            Sverige och Finland. Sveriges försvarssamarbete med Finland syftar
            till att stärka ländernas nationella försvar och förbättra förutsättningarna
            att agera militärt gemensamt. Vi välkomnar ett fördjupat försvarssamarbete
            med Finland som även innefattar en gemensam operativ planering.
          </p>
          <p xml:id="i-VNBrHpbrt2H1yyzkc424KR">
            Men Moderaterna anser dock att det operativa försvarssamarbetet
            mellan Sverige och Finland ska ha ett bredare anslag och inte
            vara begränsat till att enbart gälla det svensk-finska samarbetet.
            Det behöver istället skapas generella förutsättningar för att
            ge och ta emot operativt stöd även från andra länder. Detta skulle
            vara mer ändamålsenligt utifrån både hotbilden, de faktiska behoven
            av militärt samarbete och den solidariska säkerhetspolitiken.
            Denna uppfattning delades dessutom av Försvarsberedningen i slutrapporten
            Värnkraft från den 14 maj 2019.
          </p>
          <p xml:id="i-LAy4TuLnmufB2BMejntKft">
            Vi anser därför att det operativa försvarssamarbetet med Finland
            ska vidgas och innefatta fler länder och organisationer. Det är
            av central betydelse att det finsk-svenska försvarssamarbetet
            ses i en euroatlantisk kontext där detta samarbete förstärker
            och skapar bättre förutsättningar för samverkan inom EU och med
            Nato snarare än att utgöra ett alternativ. Nato och ytterst USA
            spelar en avgörande roll för att upprätthålla säkerhet och stabilitet
            i vår del av Europa.
          </p>
          <head type="h2" xml:id="i-2g8NcB4qJjW1xpP96DvBSg">
            Internationella insatser efter Afghanistan
          </head>
          <p xml:id="i-6JjYf5EPvbUrwa1XoSkgkr">
            Sverige står inför ett antal utmaningar i de internationella
            insatserna. Det handlar om var, i vilken kontext och med vem som
            Sverige ska göra internationella insatser, men även om hur vi
            blir bättre på samverkan mellan civila och militära delar för
            att skapa långsiktighet och hållbarhet.
          </p>
          <p xml:id="i-KLgz4Tk63S6Tvdhyesgwh6">
            Händelserna i Afghanistan sommaren 2021 blixtbelyser de svårigheter
            som finns inbyggda i internationella insatser när det gäller att
            skapa hållbar säkerhet och utveckling. Trots 20 år av massivt
            internationellt engagemang i Afghanistan föll landet för talibanerna
            på mycket kort tid. Erfarenheterna från Afghanistan måste tas
            vidare för att framtida insatser ska bli bättre.
          </p>
          <p xml:id="i-DiuRhciUh1GEGD8K2sJVxr">
            Inte minst måste det finnas en ordnad process för hur säkerheten
            för tolkar och lokalanställda som har bistått svenska internationella
            insatser kan hanteras. Det haveri som den rödgröna regeringen
            stått för när det gäller de afghanska tolkarna får inte upprepas.
            Det är såväl en anständighets- som en trovärdighetsfråga.
          </p>
          <p xml:id="i-YWGmxWZv1mMu5Z674KAXT2">
            För närvarande är Sveriges största insats den i Mali där vi bidrar
            till den FN-ledda operationen Minusma med ca 220 personer. Minusma
            syftar till att skapa säkerhet, stabilitet och långsiktig utveckling
            i en region som drabbats hårt av våld och terror. Sverige bidrar
            med ett förband med hög kompetens, vilket höjer kvaliteten i hela
            insatsen. Sverige bidrar dessutom från 2021 med en styrka till
            den fransk-ledda insatsen Task Force Takuba i Mali samt en mindre
            kontingent till den EU-ledda utbildnings­insatsen EUTM.
          </p>
          <p xml:id="i-9Bj3geB4YvS9iS1P3Bpwno">
            Den svenska insatsen i Mali har, jämte de i Afghanistan och Kosovo,
            varit en av de största och svåraste som det svenska försvaret
            genomfört. Det illustreras inte minst av den statskupp som skedde
            i Mali i augusti 2020 och de implikationer den kan få för insatsen.
            Ett resultat var att deltagandet i Task Force Takuba sköts till
            första halvåret 2021 istället för den ursprungliga inriktningen
            vilken var andra halvåret 2020.
          </p>
          <p xml:id="i-6ZnDRgUuJ7GNS1dTvtLqG7">
            Minusma har dessutom varit den första större FN-ledda insats
            Sverige deltagit i på länge. Erfarenheterna från Mali visar på
            att FN-systemets förmåga att hantera freds­främjande insatser
            brister på flera punkter. Sverige bör i framtiden noga överväga
            i vilken kontext vi kan göra störst nytta med vårt deltagande.
          </p>
          <p xml:id="i-REzPhRFCCxrWtLcLZnrtmX">
            Nu har Sverige en längre tid gjort, och kommer att göra, omfattande
            och kvalitativa insatser i Mali och det börjar bli dags att lämna
            över till andra länder att ta vid. Det är så de internationella
            militära insatserna fungerar. Länder går in och gör insatser under
            en begränsad tid och lämnar sedan över till andra länder.
          </p>
          <p xml:id="i-KmJJyoJP6xF6o9gjTxdv89">
            Moderaterna vill därför att regeringen tillsammans med Försvarsmakten
            och andra relevanta myndigheter tar fram en exitstrategi för den
            svenska Minusmainsatsen i Mali. Avvecklingen av det svenska bidraget
            till Minusmainsatsen bör ske skyndsamt, men med hänsyn tagen till
            den takt som säkerhetsläget medger.
          </p>
          <p xml:id="i-JJDMiPhSKkEke63e7qvMwS">
            Det är centralt att det svenska tillbakadragandet sker under
            ordnade former och med respekt för både befolkningen i Mali och
            andra allierade länder i insatsen, men också så att säkerheten
            för de svenskar som befinner sig i Mali i andra militära och civila
            insatser inte påverkas negativt.
          </p>
          <p xml:id="i-KwFkp4UXBoM4shBTPHty4v">
            Exitstrategin ska ta ett helhetsgrepp på hur de olika delarna
            i helheten som är den svenska närvaron i Mali – militära insatser,
            biståndsverksamhet samt de diplomatiska och politiska resurserna
            på plats i regionen – påverkas. Slutligen ska även påverkan på
            Sveriges säkerhetspolitiska relationer med andra länder, särskilt
            Frankrike, genomlysas.
          </p>
          <p xml:id="i-sJM1BkgRRUR8sRofLrLer">
            Försvarsmakten har indikerat att alltför omfattande och komplexa
            internationella insatser har en negativ inverkan på försvarets
            möjligheter att bygga nationell förmåga, särskilt när insatsen
            pågår en längre tid. Försvarsmakten har också indikerat att man
            helst ser att prioriteringsordningen för svenskt deltagande i
            internationella insatser bör vara under ledning av främst Nato,
            sedan EU och sist FN.
          </p>
          <p xml:id="i-9czrLjP5d9ijSxUQffAuuh">
            Det krävs ett helhetsgrepp kring frågan om svenska internationella
            insatser. Det handlar både om hur vi kan göra störst nytta med
            de resurser Sverige besitter och om hur internationella insatser
            på gott och ont påverkar det svenska försvaret och dess förmåga
            samt hur Sveriges nationella intressen kan gynnas av deltagande
            i en insats. Vidare behöver vi bli bättre på att formulera tydliga
            och mätbara mål som också följs upp kontinuerligt. Därför bör
            det göras en bred analys av frågan.
          </p>
          <head type="h2" xml:id="i-AHuFZ58E4RrK7gKqWUihH3">
            Personal
          </head>
          <p xml:id="i-FaQrFk53vZbF1P6LMCjFEp">
            Försvarsmaktens förmåga att attrahera och behålla kompetent personal
            kommer att vara avgörande för myndighetens förmåga att växa i
            enlighet med försvarsbeslutet. Här måste Försvarsmakten ge de
            anställda goda villkor för att kunna rekrytera officerare, soldater
            och sjömän på frivillig basis.
          </p>
          <p xml:id="i-77gPD7xKtPw68UrjgqMBBD">
            Detsamma gäller dem som gör värnplikt. Goda villkor och fokus
            på kärnuppgiften kommer vara centrala faktorer. De värnpliktiga
            är en viktig resurs både för att fylla upp krigsorganisationen
            och för att rekrytera kompetenta personer som sedan kan bli officerare
            eller kontinuerligt anställda soldater eller sjömän.
          </p>
          <p xml:id="i-52qkoHwVJg8tmYX53BcCyn">
            Försvarsmakten måste även arbeta proaktivt med frågor som gäller
            jämställdhet och inkludering. Försvaret är en angelägenhet för
            hela befolkningen och hela befolkningens kompetens måste kunna
            tillvaratas.
          </p>
          <head type="h2" xml:id="i-RNKBY6ApgXLVEjDMj4nNgF">
            Förbättrade incitament
          </head>
          <p xml:id="i-Ku7Uff1hzFEicPRbQULgYs">
            Sveriges förmåga till en hög insatsberedskap för en mängd olika
            uppgifter möjliggörs genom att ha tillräckligt med personal som
            omedelbart kan lösa en uppgift. Här fyller de kontinuerligt tjänstgörande
            gruppbefälen, soldaterna och sjömännen (GSS/K) en avgörande roll.
            De kan tillsammans med de tidvis tjänstgörande (GSS/T) också utgöra
            en välutbildad och välövad stomme för att få större förband att
            snabbt kunna lösa uppgifter. GSS/K och GSS/T är på många sätt
            basen och lösningen för att få dugliga krigsförband i hela Sverige.
            Moderaterna värnar därför om systemet med GSS/K och GSS/T och
            ser gärna att det utvecklas i samklang med ökade värnpliktsvolymer.
            För att ytterligare värna systemet med GSS/K och GSS/T bör Försvarsmakten
            genomlysa och överväga relevanta incitament för GSS/K och GSS/T.
            Det kan exempelvis vara ekonomiska premier, utbildningsstöd för
            vidare studier eller annat som gör det lättare att rekrytera och
            inte minst behålla redan anställda GSS/K och GSS/T.
          </p>
          <head type="h2" xml:id="i-5Xmak9pW25RpNbHmUFydDd">
            Värnpliktiga
          </head>
          <p xml:id="i-RSJyRtvCtsRjxUKSSzTrxf">
            En central del i försvaret av Sverige har varit och kommer fortsättningsvis
            vara värnplikten. En annan viktig del är det vi brukar kalla folkförankring.
            Värnplikt och folkförankring är tätt förknippade med varandra.
            Den viktigaste förutsättningen för en bred och djup folkförankring
            är dock att det krävs mångas engagemang, inte bara i Försvarsmakten
            eller i frivilligorganisationerna utan i ett mycket bredare perspektiv.
            Tystnad och ointresse för frågor kring landets säkerhet är mer
            skadligt för folk­förankringen än något annat. De kommande årens
            värnpliktskullar kommer numerärt inte vara i närheten av de som
            utbildades under kalla kriget, vilket innebär att antalet svenskar
            som direkt är involverade i försvaret av Sverige är relativt litet.
            Därför måste fler engageras att stärka försvarsförmågan. Här spelar
            hemvärnet och de frivilliga organisationerna en viktig roll. För
            att få de som genomfört militär grundutbildning att söka sig till
            hemvärnet och de frivilliga försvarsorganisationerna är en meningsfull,
            högkvalitativ och säker grundutbildning A och O. Här har Försvarsmakten
            gjort ett bra jobb hittills och för att kunna hålla en god kvalité
            i värnpliktsutbildningen även fortsättningsvis måste försvarspolitiken
            vara långsiktig och innehålla tillräckligt med resurser.
          </p>
          <p xml:id="i-BShMejm8AEsUrEVUPhgJM">
            Det finns behov av att se över hur värnpliktig personal kan bli
            mer tillgänglig och ha en hög beredskap, vilket är fallet i Finland.
            Den flerdimensionella hotbilden ställer högre krav på att även
            de värnpliktiga delarna av försvaret ska kunna agera i ett gråzonsläge.
            Det bör därför göras en översyn av den värnpliktiga personalens
            tillgänglighet och möjligheterna att använda den utan att behöva
            gå in i ett läge av höjd beredskap. I denna översyn bör även frågan
            om möjligheten att använda värnpliktiga i insatser utomlands genomlysas.
            Detta är angeläget utifrån att försvarssamarbetet med Finland
            fördjupas allt mer och att svenska styrkor ska kunna bistå Finland
            i händelse av kris och krig. Flera svenska förband, särskilt inom
            armén, är sammansatta av flera personalkategorier där värnpliktiga
            utgör en del.
          </p>
          <p xml:id="i-WLZ948L7DYaXa4aJWWjrjG">
            Vidare bör kraven till befattningsutbildningen ses över så att
            dugliga personer inte sorteras bort. Möjligheten bör ges att låta
            lämpliga personer utan behörighet antas, för att låta de som har
            ofullständiga betyg i de centrala ämnena läsa upp dessa vid en
            eventuell anställning.
          </p>
          <head type="h2" xml:id="i-NZceJdh9vRR2DzWn137593">
            Officersförsörjning
          </head>
          <p xml:id="i-S8EjwRMUtLbKyhwFhebLkD">
            En av de största utmaningarna för tillväxt för Försvarsmakten
            är tillgången till personal, främst officerare. De åtgärder som
            kan vidtas för att underlätta rekrytering är därför av stor vikt.
            En mera principiell fråga som också förtjänar att nämnas i detta
            sammanhang är nivån på dagsersättning för officersaspiranter.
            Nivån regleras i officersförordningen medan ersättningsnivån för
            totalförsvarspliktiga regleras i förordningen om förmåner för
            totalförsvarspliktiga. Att ersättningsnivåerna regleras i två
            skilda förordningar utan koppling till varandra har resulterat
            i att officersaspiranterna får lägre ersättning som aspirant än
            de fick som totalförsvarspliktiga. I praktiken blir det en lönesänkning
            från en dag till en annan. Det bör ske en översyn som syftar till
            en samordning mellan dessa förordningar.
          </p>
          <head type="h2" xml:id="i-9cjtrZJBefTkHY7n8nDe3j">
            Reservofficerare
          </head>
          <p xml:id="i-2NoAY9P4DaAV1EpsCX5eZB">
            Idag finns det cirka 6 700 reservofficerare anställda i Försvarsmakten.
            Ett stort antal är förmodligen inte tillgängliga för tjänstgöring
            och en stor del är över 50 år, varav många inte har tjänstgjort
            på länge och därför inte har relevant kompetens. En genomlysning
            av de nu anställda reservofficerarna bör genomföras samtidigt
            som en inventering görs av dagens och morgondagens behov i Försvarsmakten
            av reservofficerare. Genomgången ska genomföras i syfte att krigsplacera
            reservofficerarna och använda dem i till exempel grundutbildningsverksamheten
            som står inför tillväxt. Det handlar om att få rätt personer med
            rätt kompetens i rätt befattning. I analysen bör fokus också läggas
            på Försvarsmaktens framtida behov i syfte att kunna rekrytera
            och utbilda nya reserv­officerare för morgondagens krav.
          </p>
          <p xml:id="i-Qx2CnbEXJRvEyBvWAEpqEL">
            Uppföljningen av reservofficerarnas civila karriär måste också
            bli tydligare. Detta för att Försvarsmakten ska kunna använda
            reservofficerens kompetens på bästa sätt. Ett viktigt steg på
            vägen togs när riksdagen i betänkande 2020/21:FöU8 ställde sig
            bakom Moderaternas förslag att reservofficerare ska få laglig
            rätt att få tjänstledighet för tjänstgöring i Försvarsmakten precis
            som GSS/T har.
          </p>
          <p xml:id="i-EyLu438dgVNk1UPd4K8Tb3">
            Många reservofficerare har högre lön i sitt civila jobb än när
            de tjänstgör i Försvarsmakten. Det betyder att de förlorar inkomst
            när de tjänstgör som reservofficer. Är man reservofficer och statligt
            anställd har man däremot så kallad löneutfyllnad för att utvika
            problemet med förlorad inkomst. Det är bra men borde gälla oavsett
            var du är anställd. Ett system för löneutfyllnad för reservofficerare
            vid tjänstgöring bör utredas. Där alla arbetsgivare också kompenseras
            för den extra utgiften.
          </p>
          <p xml:id="i-M82KLgQ8TXekAkPbengaHP">
            Reservofficerarna har av förklarliga skäl inte samma kontakt
            med Försvarsmakten. Det innebär bland annat att händelser av vikt
            i reservofficerens liv inte alltid förmedlas till Försvarsmakten.
            Det kan röra sig om bland annat brott begångna av en reservofficer.
            Bakgrundskontroll genomförs vid antagning till reservofficersutbildning
            men bara vid specifika fall senare. För att förbättra säkerheten
            och öka tryggheten bör en översyn ske av hur kontroll mot till
            exempel brottsregistret skulle kunna ske på mera regelbunden basis.
          </p>
          <head type="h2" xml:id="i-6hvvZCjFcXv2VyJdGDPTod">
            Efterlevandeskydd för samhällsviktiga yrken
          </head>
          <p xml:id="i-VghB5x7NsCJqC6zozqV6aJ">
            Personal inom räddningstjänst, polis och Försvarsmakten löser
            samhällsviktiga insatser dygnet runt, året runt. De rycker in
            när det uppstår tillbud och olyckor i form av eldsvådor, trafikolyckor,
            skogsbränder, översvämningar och stormskador. De skyddar oss från
            främmande makt, inre hot och dolda hot. De löser svåra och farliga
            brott. Kort och gott så jobbar många dagligen med risk för sitt
            eget liv för att hjälpa oss andra. De har en lön som lämnar mycket
            övrigt att önska och de har i många fall ett akut behov av flera
            kollegor. När det värsta tänkbara inträffar, dödsfall i tjänsten,
            finns ett efterlevan­deskydd som inte svarar upp mot den risk
            dessa människor tar. För att den efterlevande familjen ska kunna
            få det någorlunda ekonomiskt drägligt den första tiden efter ett
            dödsfall behövs alltför ofta insamlingar från kollegor och andra
            som bistår med ekonomisk hjälp.
          </p>
          <p xml:id="i-Lhjfqd5e5GcEY14wVY3nxs">
            Så ska det inte behöva vara; samhället skall ställa upp för de
            drabbade som har haft anhöriga som ställt upp för samhället. Därför
            behövs en översyn av efterlevandeskyddet för personal inom räddningstjänst,
            polis och militär personal som förolyckas i tjänsten.
          </p>
          <head type="h2" xml:id="i-B4VTXoaehu2aNtRtzDRwii">
            Hemvärnet
          </head>
          <p xml:id="i-7FKW4G6T2RDWH7gVq1pLaa">
            Hemvärnet fyller en viktig roll i såväl fred som kris och krig.
            En stor utmaning är att rekrytera hemvärnssoldater. Personalbehovet
            för hemvärnet är stort och det finns fortfarande för mycket vakanser.
            Eftersom kopplingen mellan var du gör din värnplikt, var du bor
            och om du engagerar dig i hemvärnet efter genomförd grundutbildning
            är stark finns det stora vinster om grundutbildning av värnpliktiga
            har stor geografisk spridning. Ett ytterligare förslag för att
            underlätta rekryteringen är att en utredning bör övervägas med
            uppdrag om möjligt att hitta kompensationssystem för arbetsgivare
            som anställer hemvärnspersonal. Detta för att göra det attraktivt
            att anställa och bli hem­värnssoldat.
          </p>
          <p xml:id="i-WXZMyiurRfvbxPrXC9G9wQ">
            Det finns även ett flertal saker som kan göras för att ge hemvärnet
            mer kvalificerade uppgifter och modern materiel. Sedan 2014 har
            hemvärnet tilldelats granatkastare, något som ger förmåga till
            indirekt eld. Detta som ett resultat av försvarsuppgörelsen 2015.
            Försvarsberedningen har även tidigare föreslagit att hemvärnet
            skulle kunna utbildas och utrustas med luftvärn av typen Robot
            70. Utöver luftvärn finns även förslag på att hemvärnet skulle
            kunna bistå med att lägga reservbroar.
          </p>
          <p xml:id="i-94TqJsZNhpNBeUMQhds8Uv">
            Från Moderaternas sida skulle vi även vilja lyfta möjligheten
            att även utnyttja robotsystemen 55 och 56, vilka fortfarande finns
            i svenska militära förråd. På sikt skulle de flesta hemvärnsbataljoner
            kunna tillföras pansarvärnsförmåga genom att använda de system
            som redan finns hos försvaret. Hemvärnet torde också vara relevant
            inom skydd av digital infrastruktur och att verka i cyberskrigssfären.
          </p>
          <head type="h2" xml:id="i-3CM3JPBBiyxerYNTvRqy2U">
            En utvecklad veteranpolitik
          </head>
          <p xml:id="i-WGLmR2iXmR1KNpAj8RxsxC">
            Sedan alliansregeringen 2010 tog ett helhetsgrepp i frågan med
            att sätta fokus på veteraners viktiga insatser har veteranpolitiken
            tagit stora steg framåt. Inrättandet av veterandagen, Försvarsmaktens
            veterancentrum, Veteranmottagningen i Uppsala, upprättandet av
            allt fler minnesmonument runt om i landet och inte minst att veteran­dagen
            sedan 2018 firas som allmän flaggdag, har lett till ett större
            erkännande av och en ökad kunskap om Sveriges viktiga internationella
            insatser och de kvinnor och män som har utfört och utför dem.
          </p>
          <p xml:id="i-54itxoBnEcz8ARkALVAGZW">
            Det är bra att regeringen nu tar fram en ny nationell veteranstrategi.
            Arbetet med veteranpolitiken måste fortsätta och behöver utvecklas.
            Moderaterna lägger därför en rad förslag för att stärka politiken
            på området.
          </p>
          <p xml:id="i-NfhJzbhj3bE7aLfVZ7ncnn">
            Fortfarande är kunskapen hos den breda allmänheten om de militära
            och framför allt de civila veteranerna för liten i förhållande
            till det erkännande deras insatser förtjänar. Ett samlat informationsarbete
            behöver skapas mellan ingående myndigheter och veteranorganisationer
            med att till exempel ta fram informationsmaterial, utveckla ceremonier,
            medaljering, förmåner etc. Informationen ska kunna användas till
            allmänheten men också till olika myndigheter, organisationer och
            näringslivet.
          </p>
          <p xml:id="i-Ls3vuaQfUD4Wh8adM9wBDT">
            Flertalet av de militära veteraner som återvänder från internationella
            insatser gör det i gott skick, både fysiskt och psykiskt, med
            erfarenheter av kriser och psykiska påfrestningar som är till
            stort gagn för det svenska samhället. Dock återvänder ett antal
            med svåra trauman, posttraumatisk stress och fysiska skador till
            följd av sin tjänst­göring. För militär personal har Försvarsmakten
            idag ett särskilt uppföljningsansvar, obegränsat i tid, i att
            bistå den enskilde i sin rehabilitering samt erbjuda funktioner
            dit veteraner och deras anhöriga kan vända sig för att få stöd,
            bland annat Veteran­mottagningen vid Uppsala universitetssjukhus.
            Den kompetens som där finns saknas dock i stora delar av den övriga
            vården i Sverige, liksom hos kommuner och Försäkringskassan. Det
            saknas en sammanhängande vårdkedja. En god och effektiv samordning
            mellan kommuner, regioner, myndigheter m.fl. behöver därför inrättas.
            På sikt ser Moderaterna det som välkommet om det utvecklas en
            plats och verksamhet där veteraner och anhöriga kan vistas under
            längre eller kortare tid tillsammans och få kvalificerat stöd
            och hjälp.
          </p>
          <p xml:id="i-GbiGBqx9brMrftEmkfuC17">
            Den hjälp och det stöd som lagmässigt finns för militär personal
            saknas dock idag för civil personal i form av läkare, sjuksköterskor,
            räddningspersonal, poliser m.fl. som deltar i internationella
            insatser för att bistå vid naturkatastrofer och sjukdomsutbrott
            och i krig. En motsvarande ordning bör därför införas för civila
            veteraner som gjort insats internationellt precis som Veteranutredningen
            föreslagit.
          </p>
          <p xml:id="i-LUP5KXafCXJ7BoNFPVBh2p">
            2017 inrättades ett veterancentrum inom Försvarsmakten med uppgiften
            att ha uppföljningsansvar för militära veteraner och deras anhöriga
            samt att bistå med stöd till desamma. Veterancentrum utgör en
            viktig funktion inom myndigheten, men upplevs av många veteraner
            och veteranorganisationer som för fokuserat på Försvarsmaktens
            ansvar snarare än att utveckla veteranfrågorna, innefattande både
            stöd, information, nätverk, forskning m.m. Särskilt gäller detta
            omhändertagandet av frågan om det utvid­gade veteranbegreppet,
            innefattande även civila tjänstemän som tjänstgjort utomlands.
          </p>
          <p xml:id="i-6NAkQWxiTYiLQo3APrS2q5">
            Inrättandet av ett från Försvarsmakten fristående centrum för
            veteraner skulle vara ett viktigt steg i utvecklingen av en sammanhållen
            svensk veteranpolitik. Under ett fristående veterancenters paraply
            skulle man utöver stödjandeverksamhet kunna samla informations-
            och forskningsinsatser kring de utmaningar som veteraner ofta
            drabbas av såväl under insatser som vid hemkomsten. Det skulle
            vidare kunna medverka till en bättre samverkan mellan försvarsmakt,
            myndigheter och näringsliv för att ta vara på veteraners kompetenser.
            Centret skulle även kunna fungera som nätverksbildare för organisationer
            som arbetar med veteraner. På det sättet skulle ett veterancentrum
            kunna bli en mötesplats för personer som deltagit i internationella
            insatser och deras anhöriga. En god förebild för hur det skulle
            kunna utformas finns i vårt grannland Norge.
          </p>
          <p xml:id="i-9cpvozon2uEbqZkHcCK8KW">
            Huvudansvaret för upprättandet av ett sådant centrum med därtill
            avsatta resurser skulle med fördel kunna åläggas Sveriges Veteranförbund
            Fredsbaskrarna, som av veteranorganisationerna idag har de bästa
            organisatoriska förutsättningarna att leda arbetet, men ägarskapet
            av centret ska vara tillsammans med övriga veteranorganisa­tioner.
          </p>
          <p xml:id="i-Cv1Un3Pd9asFmRjvvzWi7e">
            Försvarsmakten har under ett flertal år lagt ut ett antal forskningsuppdrag
            på olika instanser för att öka sin kunskap om veteraner och deras
            anhöriga. De studier som hittills genomförts har framförallt haft
            fokus på psykisk och fysisk ohälsa samt socialt utfall. Insatserna
            har under åren förändrats i sitt innehåll och till sin karaktär
            och det är viktigt att låta forskning bidra med evidensbaserad
            kunskap för förståelsen av veteraners behov, även om de ser oerhört
            olika ut på ett individuellt plan. Forskningen kring veteranerna
            är dock i behov av både vidareutveckling och breddande i linje
            med en utvidgad och sammanhållen veteranpolitik.
          </p>
          <head type="h2" xml:id="i-PcYuius7d8P6WD31Qc1ss1">
            Jämställdhet och organisationskultur i Försvarsmakten
          </head>
          <p xml:id="i-LmkcgNizatPNfC3ggcgaeo">
            Jämställdhetsarbetet inom Försvarsmakten är viktigt. En organisation
            blir komplett med både kvinnor och män, och därför måste Försvarsmakten
            rekrytera de talanger som är bäst lämpade för uppgiften. Dock
            så är det tydligt att det går långsamt att öka andelen kvinnor
            i försvaret. 2018 var andelen kvinnor av de anställda 18 procent.
            Den siffran hade 2020 ökat till 21 procent.
          </p>
          <p xml:id="i-EGykVPJJMt6qP4o85KJckq">
            Lika viktigt som att rekrytera är fortbildning och att kompetenta
            medarbetare behålls. Kvinnor i det militära möter dock andra barriärer
            för sina karriärer än män. Grundläggande är tillgången till bra,
            ändamålsenlig materiel, exempelvis kläder och skor, som passar
            olikheter. Materielproblem får inte fortsatt nedprioriteras och
            felaktigt avfärdas som gnäll eller utseendefrågor. Nödvändiga
            åtgärder måste genomföras snarast i syfte att förhindra att anställda
            och pliktade kvinnor utsätts för hälso- och säkerhets­risker.
            Förekommande materielrelaterade hälso- och säkerhetsrisker för
            kvinnor bör analyseras av en objektiv utredning vilken ska återkomma
            med förslag på omedelbara åtgärder.
          </p>
          <p xml:id="i-GpHuKpU6iY8Lj2Pm6Mr3y1">
            För att nå ökad jämställdhet måste Försvarsmakten se över osakliga
            fysiska krav på befattningar samt kartlägga och förtydliga karriärvägarna
            inom Försvarsmakten. Detta är också något som Försvarsmakten själv
            har framhållit som viktigt för att öka andelen kvinnor.
          </p>
          <p xml:id="i-S5APAJXQKnBSkNbmBbahmL">
            Nyckeln till framgång i jämställdhetsarbetet är att alla vill,
            kan och väljer att leva efter den värdegrunden. Då kan vi inte
            tolerera problematiken med kränkningar. FOI:s rapport Karriärhinder
            för militära kvinnor visar på siffror där drygt 60 procent av
            de kvinnliga officersaspiranter och officerare som slutat upplevt
            kränkningar och ned­låtande kommentarer från befäl. Vidare rapporteras
            där att 75 procent från kollegor har upplevt kränkningar och nedlåtande
            kommentarer.
          </p>
          <p xml:id="i-QjysfvQPaQeQZgUur1WcPN">
            I uppropet #givaktochbitihop 2017 rapporterade kvinnliga yrkesofficerare,
            reserv­officerare, civilanställda, frivilliga, soldater och sjömän
            i det metoo-inspirerade uppropet om kränkningar som kvinnor blivit
            utsatta för inom Försvarsmakten. Kvinnorna i uppropet konkluderar:
            ”Vi har sökt oss till Försvarsmakten för att vi är beredda att
            försvara Sverige och rätten att leva som man vill, men ofta har
            våra värsta motståndare funnits i vår egen organisation. Det är
            helt oacceptabelt och inte hållbart för att få en jämställd organisation.”
          </p>
          <p xml:id="i-vRLjK89DUYtB7poVgLeWr">
            Arbete för teambuilding och mot diskriminering och trakasserier
            ska vara proaktivt, regelbundet och anpassat till unga militärers
            dagliga verksamhet och kommuniceras på ett genuint och väl synligt
            sätt av militär chef. Försvarsmakten bör även kontinuerligt förbättra
            organisationens hantering av trakasserier eller kränkningar samt
            genomföra förtroendeskapande åtgärder.
          </p>
          <p xml:id="i-VXJKfNaeMe6MYmvAxgei6e">
            Organisationskultur är den kultur som finns inom en organisation.
            Det handlar om värderingar, men även om saker som beteenden och
            oskrivna regler. Det kan vara jargong, klädkoder eller hur medarbetare
            kommunicerar med varandra. En kultur skapas genom så kallade meningsbärande
            aktiviteter där faktorer som vision, mission, värderingar, normer,
            vanor, symboler, system, språk och övertygelser spelar in.
          </p>
          <p xml:id="i-CpfSixmNp15TZrhWfQWETX">
            Vi ska ha en försvarsmakt för alla, med ledare som skapar en
            sammanhållande organisation med kulturen som ett verktyg för att
            behålla duktiga medarbetare och nå sina målsättningar. Genom att
            skapa en organisationskultur som stämmer överens med organisationens
            värdegrund så kommer en organisation att bli attraktiv som arbetsplats.
            Om det finns en väl fungerande organisationskultur så leder det
            till att medarbetare känner stolthet och arbetsglädje. Något som
            i sin tur leder till bättre prestationer.
          </p>
          <head type="h2" xml:id="i-BuTt8nXZmqbtzAxKqcZFft">
            En ändamålsenlig organisation
          </head>
          <p xml:id="i-6TD3TRXLyDZFn221tJHdnk">
            Försvarsmakten har betydligt färre krigsförband än för tjugo,
            trettio och fyrtio år sedan. Värnpliktsutbildningen är i antal
            som utbildas en liten del av tidigare volymer. Antalet officerare,
            soldater och sjömän i internationell tjänst är idag lägre än för
            några år sedan. Ett resultat av denna utveckling blev att antalet
            officerare på Försvarsmaktens hög­kvarter var relativt många jämfört
            med de utbildande officerarna på förbanden.
          </p>
          <p xml:id="i-M3hwzq5M9ygtvfeZWxDC2D">
            De kommande åren kommer utbildningsvolymen att öka, antalet krigsförband
            kommer att växa och de internationella åtagandena kommer att ligga
            på ungefär samma nivå som nu. Tillväxten av Försvarsmakten kommer
            att till stor del vara avhängig förmågan att rekrytera och utbilda
            nya officerare och specialistofficerare. En annan viktig del är
            att materielförsörjningen förbättras och långsiktiga politiska
            beslut med destinerad finansiering fattas. För att klara omställningen
            till kraftig tillväxt bör en översyn av högkvarteret göras i syfte
            att effektivisera ledning och beslutsfattande. I den ledningsutredning
            som genomfördes av Gunnar Karlsson på uppdrag av Försvarsmakten
            nyligen finns bland annat förslag, med utgångspunkt i att officerarna
            i huvudsak ska fortsätta vara kvar på förbanden istället för på
            högkvarteret, som bör beaktas.
          </p>
          <p xml:id="i-EtiwDCALNCUE8XHTPdDKD2">
            I en tid när försvaret av Sverige ska stärkas är det viktigt
            att alla berörda delar av samhället involveras och bidrar. Det
            finns få, om ens några idag yrkesverksamma, som arbetat med tillväxt
            gällande försvaret av Sverige. Därför måste vi ta ansvar för de
            politiska delarna och kompetensen för tillväxt stärkas främst
            inom Försvarsdeparte­mentet och Finansdepartementet. En viktig
            del i tillväxten handlar om materielfrågor och en åtgärd skulle
            kunna vara en dedikerad statssekreterare med ansvar för materiel,
            forskning och industri. Det är extra viktigt då många materielprojekt
            löper över lång tid och innefattar stora summor pengar.
          </p>
          <p xml:id="i-KcBa5c5bogPdmSctRKrfsJ">
            Genom redan fattade regeringsbeslut, myndighetsbeslut i Försvarsmakten
            och inte minst genom Försvarsberedningens rapport Värnkraft så
            kommer antalet värnpliktiga till Försvarsmakten och därmed också
            antalet prövningar hos Plikt- och prövningsverket öka kraftigt.
            Antalet mönstringar och övriga prövningar till bland annat Polismyndig­heten
            som ska genomföras överstiger 27 000 stycken redan år 2021. Därför
            behöver en ytterligare provningsenhet etableras. Det är därför
            bra att regeringen har skjutit till medel för att etablera en
            tredje enhet efter att Moderaterna har drivit på i frågan.
          </p>
          <p xml:id="i-UqeYcZa4w2p1Gm2aggF6oT">
            Tillväxten av Försvarsmakten och Sveriges försvarsförmåga avgörs
            till stor del av hur rekrytering och kompetensförsörjning lyckas.
            En viktig del framåt kommer att vara möjligheterna till utbildning
            av nya officerare, reservofficerare och specialistofficerare.
            Idag genomförs utbildningen av officerare till stor del vid Militärhögskolan
            Karlberg i Stockholm. Delar av utbildningen sker också på andra
            platser. För att öka tillgänglighet och valfrihet och bidra till
            mindre sårbarhet bör det övervägas på sikt om inte utbildning
            av officerare bör ske på ytterligare en plats. Det skulle också
            underlätta rekryteringen om inte all personal utbildas i Stockholm.
            En eventuell ny ort bör ha koppling till både ett militärt förband
            och ett universitet och förläggas till en annan plats än Stockholm
            för att förbättra övningsmöjligheterna.
          </p>
          <p xml:id="i-8k2CcJPrN51Y3BAZwB8XzH">
            Totalförsvarets skyddscentrum (SkyddC) för skydd mot strålning,
            smitta och gift har till uppgift att tillhandahålla kompetens
            inom området. SkyddC har bland annat gjort viktiga insatser i
            samband med covid-19. På SkyddC finns det möjligheter för officerare
            och soldater att öva i bland annat kemiskt och biologiskt kontaminerade
            miljöer. En förmåga som är viktig i krig men också i samband med
            till exempel terrordåd. För SkyddC finns det behov av och planer
            på att bygga en inomhusanläggning för att ytterligare kunna förbättra
            övningsverksamheten. Att kunna öva inomhus gör det lättare att
            anpassa miljöerna efter olika övningars speciella behov. Det svenska
            försvaret ska växa, vilket också innebär att Sveriges förmåga
            att hantera incidenter med kemiska, biologiska, radiologiska och
            nukleära ämnen behöver utvecklas. Moderaterna liksom en majoritet
            i försvarsutskottet anser därför att Totalförsvarets skyddscentrums
            planer på utbyggnad ska genomföras när nödvändiga systemlösningar
            för skyddsfunktioner finns på plats.
          </p>
          <p xml:id="i-Y6QHJSS16XY6sAvv6HALZH">
            Totalförsvarets ammunitions- och minröjningscentrum (Swedec)
            är Sveriges kompetenscentrum för nationella och internationella
            uppgifter inom ammunitions- och minröjning. Förbandet utför viktiga
            uppgifter både nationellt och internationellt och tillhandahåller
            en allt mer efterfrågad kompetens. Swedec är dock idag inte en
            del av försvarets krigsorganisation. Moderaterna anser att Swedec
            bör integreras i krigs­organisationen för att garantera att förbandets
            samlade kompetens tillvaratas.
          </p>
          <head type="h2" xml:id="i-6UfiYGb9SrvkPS2tEhJmLV">
            Möjligheten att öva och utveckla infrastruktur
          </head>
          <p xml:id="i-C93vbH1JJkCQmCC5nwXRgm">
            Det måste gå att kombinera ett växande Sverige med äganderätt
            och ett återuppbyggt försvar. I en tid när säkerhetsläget i vårt
            eget närområde är sämre måste Sveriges försvarsförmåga stärkas.
            En viktig del i det är att Försvarsmakten behöver kunna öva allt
            mer. Frågan om Försvarsmaktens möjligheter att öva är dock inte
            okomplicerad då försvarets övningar kan vara bullriga och miljöpåverkande.
            Detta kan komma i konflikt med till exempel möjligheten att bygga
            bostäder eller bedriva turistverksamhet.
          </p>
          <p xml:id="i-Q6X26nrXhDhzAEbaWFLGuK">
            De kommande åren kommer ett antal åter- och nyetableringar av
            regementen och enheter att ske runt om i landet som ett resultat
            av det senaste försvarsbeslutet. Det är av stor vikt att det finns
            en ändamålsenlig process för såväl miljötillstånd som etablerandet
            av infrastruktur. De nya anläggningarna behöver komma på plats
            enligt tidtabell för att Sveriges försvarsförmåga ska gå att stärka
            så fort som möjligt. När det gäller själva byggnationen av anläggningar
            vill Moderaterna peka på vikten av att beakta möjlig­heten att
            använda befintlig infrastruktur. På flera av de aktuella orterna
            finns det kvar byggnader som tidigare använts för militär verksamhet
            och som kan göras om för att åter härbärgera försvarsetableringar.
          </p>
          <p xml:id="i-3AtYVbvKRyzZtQ3ChgAcVa">
            På grund av ibland motstående intressen så är processen kring
            försvarets miljötill­stånd dock ofta mycket utdragen. Utifrån
            behovet av att snabbt kunna öka försvarets övningsmöjligheter
            i en allt mer osäker omvärld.
          </p>
          <p xml:id="i-5BHod7YJ4A2amje9YUhpvU">
            Det finns exempel där tillståndsprocesser har dragit ut på tiden
            i flera år utan att Försvarsmakten har fått svar på sina ansökningar
            om att få använda övnings- och skjutfält. Problemet har uppmärksammats
            vid flera tillfällen. Bland annat har Moderaterna och de andra
            borgerliga partierna lyft frågan i riksdagen och har i försvarsutskottet
            fått majoritet för en uppmaning till regeringen att snabba på
            tillståndsprocesserna. Tyvärr så har regeringen inte gjort tillräckligt
            i frågan.
          </p>
          <p xml:id="i-KuKvJvyBbqmoTtdpxPBKKk">
            Försvarsmakten har uppmärksammat problemet med utdragna tillståndsprocesser
            i sitt kompletterande budgetunderlag. Där hemställer de om ändringar
            i miljöbalken som innebär att tillståndsprocessen förkortas. Detta
            genom att ta bort ett av de tre steg som i dag krävs för att få
            miljötillstånd, samt att få till en författningsreglering som
            säger att länsstyrelserna ska hantera ärendena skyndsamt. Den
            instans som föreslås tas bort är mark- och miljödomstolen och
            dess yttrande till regeringen. En sådan ändring skulle skyndsamt
            möjliggöra fler militära övningar.
          </p>
          <p xml:id="i-Q3d2sBMxxbB7gCM8RkRuNa">
            Vi moderater skulle även vilja peka på ytterligare ett par möjligheter
            när det gäller att förenkla processen kring miljötillstånd och
            hitta sätt att jämka olika intressen.
          </p>
          <p xml:id="i-RnnVBFQnEKm6kSpwszxoMT">
            Det går med rådande lagstiftning att använda sig av servitut,
            men bara inom miljö­balkens nivåer. Med andra ord, det är fortfarande
            de i miljöbalken uppsatta gränsvärden som gäller oavsett vad som
            avtalats i servitutet.
          </p>
          <p xml:id="i-VxcPCk81HgiUAeEDX4D4Ut">
            Frågan som måste ställas är hur vi ska prioritera rikets försvar
            i förhållande till miljöbalkens bullervärden. Rimligen bör Försvarsmaktens
            behov övertrumfa de som miljöbalken är satt att värna. Därför
            borde möjligheten att göra miljöbalkens buller­regler dispositiva
            för Försvarsmakten i samband med servitutstecknande ses över.
          </p>
          <p xml:id="i-BSKc4dVFaDQzuqbWKJfUk9">
            På det sättet skulle vi kunna säkra både försvarets möjligheter
            att öva och våra kommuners möjligheter att bygga bostäder. Menar
            vi allvar med att bygga ett starkt försvar måste vi göra det tillsammans
            med kommuner och regioner. Då blir försvaret en naturlig del av
            vår vardag och ses som en tillgång och inte en belastning på grund
            av en stelbent lagstiftning.
          </p>
          <p xml:id="i-BhLnHof7p9hHHkYxAwuire">
            Slutligen vill vi lyfta möjligheten att ändra lagstiftningen
            så att Försvarsmakten i avvaktan på slutgiltigt besked om miljöprövning
            ska få möjlighet att bedriva övningsverksamheten interimistiskt.
            Detta utifrån det försämrade säkerhetsläget och behovet av att
            öva en växande krigsorganisation samt de långa ledtiderna för
            beslut om miljötillstånd.
          </p>
        </div>
        <div type="motSignatures">
          <list>
            <item xml:id="i-DUjM7BESHeBeJcKry66qht">
              Pål Jonson (M)
            </item>
            <item xml:id="i-D2GkJ3beXs5jyuBkXYnVi">
              Jan R Andersson (M)
            </item>
            <item xml:id="i-LZmGmeECRQQCrtwKy8gf1m">
              Jörgen Berglund (M)
            </item>
            <item xml:id="i-MfAZNtcCqsMqM3eswoJQZr">
              Alexandra Anstrell (M)
            </item>
            <item xml:id="i-77dgm7KCThcwY5vzkUCzey">
              Jessika Roswall (M)
            </item>
          </list>
        </div>
      </div>
    </body>
  </text>
</TEI>
