<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-AU-00383">
  <teiHeader>
    <fileDesc>
      <titleStmt>
        <title>Ett tryggt och hållbart arbetsliv</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:383 av Jonas Sjöstedt m.fl. (V)</title>
          <idno type="rdwebb">H602383</idno>
          <rs type="number">383</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H602383/text</ref>
          <ref type="dokument_url_html">http://data.riksdagen.se/dokument/H602383</ref>
          <ref type="dokumentstatus_url_xml">http://data.riksdagen.se/dokumentstatus/H602383</ref>
          <ref type="docx">http://data.riksdagen.se/fil/6C722751-D5ED-4D08-865A-CA9E4E07B5CF</ref>
          <ref type="pdf">http://data.riksdagen.se/fil/55E84098-3A65-4835-948F-CE435987767D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-QW7dwrN78zdhy5dTTVTXpm" type="signed"/>
        <correspContext corresp="i-QW7dwrN78zdhy5dTTVTXpm">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction xml:id="i-8NxU8ijU9Dpz1smcKcPKPh" type="submitted">
          <date when="2018-11-14"/>
          <time when="14:41:03"/>
        </correspAction>
        <correspAction xml:id="i-LTYZ3spNJ7mY9w7Y1SBkBc" type="reviewed">
          <date when="2018-11-15"/>
          <time when="12:45:11"/>
        </correspAction>
        <correspAction xml:id="i-R4M9L1LcA3ztu2jNkbZtiR" type="referred">
          <date when="2018-12-05"/>
        </correspAction>
        <correspAction xml:id="i-UEtVot1kz6EwhfV4LFxPGA" type="assigned">
          <date when="2019-10-11"/>
          <time when="14:39:08"/>
        </correspAction>
        <correspContext corresp="i-UEtVot1kz6EwhfV4LFxPGA">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-2QP4Bsrtfa9p2LLGpBwaZK" type="behandlas_i"/>
        <correspContext corresp="i-2QP4Bsrtfa9p2LLGpBwaZK">
          <ref type="uppgift">2018/19:SkU11</ref>
          <ref type="ref_dok_id">H601SkU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU11</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-M6yBLsthUcPt5HELxTzGE6" type="behandlas_i"/>
        <correspContext corresp="i-M6yBLsthUcPt5HELxTzGE6">
          <ref type="uppgift">2018/19:FiU25</ref>
          <ref type="ref_dok_id">H601FiU25</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N7XT1tTGikBb27Rk5suqw7" type="behandlas_i"/>
        <correspContext corresp="i-N7XT1tTGikBb27Rk5suqw7">
          <ref type="uppgift">2018/19:SkU14</ref>
          <ref type="ref_dok_id">H601SkU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU14</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HrTWRwTUSCuAiasJeQxgeg" type="behandlas_i"/>
        <correspContext corresp="i-HrTWRwTUSCuAiasJeQxgeg">
          <ref type="uppgift">2018/19:FiU34</ref>
          <ref type="ref_dok_id">H601FiU34</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7puKjky6GkNBDqj3Mvbuqo" type="behandlas_i"/>
        <correspContext corresp="i-7puKjky6GkNBDqj3Mvbuqo">
          <ref type="uppgift">2018/19:KU26</ref>
          <ref type="ref_dok_id">H601KU26</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">KU26</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2M7dSkQszuLpVkr1enVL3P" type="behandlas_i"/>
        <correspContext corresp="i-2M7dSkQszuLpVkr1enVL3P">
          <ref type="uppgift">2018/19:SfU20</ref>
          <ref type="ref_dok_id">H601SfU20</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SfU20</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FyfxoyBTaQfcZd9urzjCU3" type="behandlas_i"/>
        <correspContext corresp="i-FyfxoyBTaQfcZd9urzjCU3">
          <ref type="uppgift">2018/19:AU10</ref>
          <ref type="ref_dok_id">H601AU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BDW4FrFG7RDd8V9Z5YBDzW" type="behandlas_i"/>
        <correspContext corresp="i-BDW4FrFG7RDd8V9Z5YBDzW">
          <ref type="uppgift">2018/19:AU9</ref>
          <ref type="ref_dok_id">H601AU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU9</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NbFQ7oJssyHw4kuMTBVQJN" type="behandlas_i"/>
        <correspContext corresp="i-NbFQ7oJssyHw4kuMTBVQJN">
          <ref type="uppgift">2018/19:AU6</ref>
          <ref type="ref_dok_id">H601AU6</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU6</ref>
          <ref type="ref_dok_titel">Arbetsmarknad och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2018/19:383 av Jonas Sjöstedt m.fl. (V)
          Ett tryggt och hållbart arbetsliv
        </div>
      </div>
      <div type="motBody">
        <div xml:id="i-D7z9wZu9Ac3vdMHBAc8osm" type="TOC">
          <head xml:id="i-68F846BqwoJmY2jyxfVfGd">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Ordning och reda på arbetsmarknaden
            </item>
            <item style="indent-level: 2">
              4.1 Individuell redovisning av skatter och arbetsgivaravgifter
            </item>
            <item style="indent-level: 2">
              4.2 Tydligare villkor för F-skatt
            </item>
            <item style="indent-level: 2">
              4.3 Bättre utstationeringsregler
            </item>
            <item style="indent-level: 3">
              4.3.1 Ändringar av utstationeringsdirektivet och genomförande
              i svensk rätt
            </item>
            <item style="indent-level: 2">
              4.4 Ytterligare åtgärder för att stärka arbetstagarnas ställning
              inom EU
            </item>
            <item style="indent-level: 3">
              4.4.1 Juridiskt bindande socialt protokoll
            </item>
            <item style="indent-level: 2">
              4.5 Förbättrade regler för utländska företag som verkar i Sverige
            </item>
            <item style="indent-level: 3">
              4.5.1 Utvidga systemet med anmälningsplikt
            </item>
            <item style="indent-level: 3">
              4.5.2 Utred inkomstskattelagens bestämmelser om fast driftställe
            </item>
            <item style="indent-level: 3">
              4.5.3 Beskattning och betalning av skatt vid tillfälligt arbete
              i Sverige
            </item>
            <item style="indent-level: 2">
              4.6 Bättre regelverk vid offentlig upphandling
            </item>
            <item style="indent-level: 2">
              4.7 Arbetskraftsinvandring från länder utanför EU/EES och Schweiz
            </item>
            <item style="indent-level: 2">
              4.8 Bättre regelverk kring subventionerade anställningar
            </item>
            <item style="indent-level: 3">
              4.8.1 Maxgräns för antalet subventionerade anställningar per
              arbetsgivare
            </item>
            <item style="indent-level: 3">
              4.8.2 Arbetsförmedlingens skyldighet att genomföra samråd med
              facklig organisation inför anvisning till arbetsplatsförlagd insats
            </item>
            <item style="indent-level: 3">
              4.8.3 Skärpt för- och efterhandskontroll av arbetsgivare som
              tar emot subventioner
            </item>
            <item style="indent-level: 3">
              4.8.4 Sanktioner mot arbetsgivare som missbrukar anställningsstöden
            </item>
            <item style="indent-level: 3">
              4.8.5 Arbetsgivare som anställer personer med subventioner ska
              utfärda arbetsintyg
            </item>
            <item style="indent-level: 3">
              4.8.6 Öppenhet och insyn
            </item>
            <item style="indent-level: 1">
              5 En starkare arbetsrätt för ökad trygghet i anställningen
            </item>
            <item style="indent-level: 2">
              5.1 Minska de otrygga anställningarna
            </item>
            <item style="indent-level: 3">
              5.1.1 Objektiva skäl för alla visstidsanställningar
            </item>
            <item style="indent-level: 3">
              5.1.2 Maxgräns för tidsbegränsad anställning
            </item>
            <item style="indent-level: 3">
              5.1.3 Skydd mot missbruk av intermittenta anställningar
            </item>
            <item style="indent-level: 3">
              5.1.4 Företrädesrätt till återanställning
            </item>
            <item style="indent-level: 3">
              5.1.5 Tydligare personsamband vid vikariat
            </item>
            <item style="indent-level: 3">
              5.1.6 Skyddad sysselsättningsgrad mot s.k. hyvling
            </item>
            <item style="indent-level: 2">
              5.2 Ta bort tvåpersonsundantaget
            </item>
            <item style="indent-level: 2">
              5.3 Stärkt reglering vid in- och uthyrning av arbetstagare
            </item>
            <item style="indent-level: 3">
              5.3.1 Verka för en ändring av EU:s bemanningsdirektiv
            </item>
            <item style="indent-level: 3">
              5.3.2 Permanenta behov ska inte tillgodoses genom inhyrning
            </item>
            <item style="indent-level: 3">
              5.3.3 Inhyrning ska inte vara tillåten när tidigare anställda
              har företrädesrätt till återanställning
            </item>
            <item style="indent-level: 3">
              5.3.4 Vetorätten behöver stärkas
            </item>
            <item style="indent-level: 3">
              5.3.5 Rätt att på begäran ta del av affärsavtal
            </item>
            <item style="indent-level: 3">
              5.3.6 Staten bör avveckla anlitandet av bemanningsföretag
            </item>
            <item style="indent-level: 2">
              5.4 Stärkt anställningsskydd vid upphandlingar
            </item>
            <item style="indent-level: 1">
              6 En bättre arbetsmiljö för ett mänskligare arbetsliv
            </item>
            <item style="indent-level: 2">
              6.1 Företagshälsovård åt alla arbetstagare
            </item>
            <item style="indent-level: 2">
              6.2 Lag mot mobbning i arbetslivet
            </item>
            <item style="indent-level: 2">
              6.3 Motverka sexuella trakasserier i arbetslivet
            </item>
            <item style="indent-level: 2">
              6.4 Stärk skyddsombuden
            </item>
            <item style="indent-level: 3">
              6.4.1 Utökad tillträdesrätt för regionala skyddsombud
            </item>
            <item style="indent-level: 3">
              6.4.2 Stärkt utbildning för skyddsombud
            </item>
            <item style="indent-level: 1">
              7 Bättre arbetstider för ett mänskligare arbetsliv
            </item>
            <item style="indent-level: 2">
              7.1 Generell arbetstidsförkortning
            </item>
            <item style="indent-level: 2">
              7.2 Stärkt rätt till heltid
            </item>
            <item style="indent-level: 2">
              7.3 Ökat inflytande över arbetstidens förläggning
            </item>
            <item style="indent-level: 2">
              7.4 Begränsa delade turer
            </item>
            <item style="indent-level: 2">
              7.5 Minska övertidsarbetet
            </item>
            <item style="indent-level: 2">
              7.6 Bättre och enklare regler om dygnsvila
            </item>
            <item style="indent-level: 2">
              7.7 Jourtid
            </item>
            <item style="indent-level: 2">
              7.8 Rätt till utökad anställning för deltidsanställda vid mertidsarbete
            </item>
            <item style="indent-level: 1">
              8 Arbetsskadeförsäkringen
            </item>
          </list>
        </div>
        <div type="motProposal" subtype="förslag">
          <head xml:id="i-HvP6ghfLB8KbNDzVCDMCXP">
            2 Förslag till riksdagsbeslut
          </head>
          <list style="ol">
            <item xml:id="i-98yd6EKQSjtL3YfaPG3RNv">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
            <item xml:id="i-NiDva7nkX7NP5p1m4K6nUo">
              Riksdagen ställer sig bakom det som anförs i motionen om tidsbegränsad
              F-skatt och tillkännager detta för regeringen.
            </item>
            <item xml:id="i-Rmcw9erGtBiXe8kU5rjVuw">
              Riksdagen ställer sig bakom det som anförs i motionen om att
              regeringen bör verka för att EU ska anta ett juridiskt bindande
              socialt protokoll som tydliggör att fackliga rättigheter inte
              får underordnas ekonomiska intressen och tillkännager detta för
              regeringen.
            </item>
            <item xml:id="i-Tsiab9DbppfQPvTUYnJo8M">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna, utan
              undantag, omfattas av sanktionsansvaret och tillkännager detta
              för regeringen.
            </item>
            <item xml:id="i-TeyFnDHef7Hpzw3kyscTB9">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att inkludera utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
            <item xml:id="i-Aw3yozkZwGVyiEUC9dbkyz">
              Riksdagen ställer sig bakom det som anförs i motionen om att
              det som huvudregel ska ställas krav på att maximalt två led av
              underentreprenörer får användas vid offentlig upphandling och
              tillkännager detta för regeringen.
            </item>
            <item xml:id="i-SFh1ZWwoJx7uneTkpYzbms">
              Riksdagen ställer sig bakom det som anförs i motionen om att
              det bör införas en gräns för hur många eller hur stor andel anställda
              med subventionerad lön en och samma arbetsgivare får ta emot och
              tillkännager detta för regeringen.
            </item>
            <item xml:id="i-V8zShmKRKgZ2FZbjc5jVmG">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att myndigheten
              ska genomföra samråd med facklig organisation inför varje arbetsplatsförlagd
              anvisning, även vad gäller nystartsjobb, och tillkännager detta
              för regeringen.
            </item>
            <item xml:id="i-QAUoscfH3Xeh8dX5FL5pSg">
              Riksdagen ställer sig bakom det som anförs i motionen om att
              regeringen bör förtydliga för Arbetsförmedlingen att den fackliga
              organisationens yttrande alltid noga bör övervägas i myndighetens
              beslut om arbetsplatsförlagd anvisning och tillkännager detta
              för regeringen.
            </item>
            <item xml:id="i-TyHsZPtCX5biz8dRfiAp4x">
              Riksdagen ställer sig bakom det som anförs i motionen om att
              regeringen bör ge Arbetsförmedlingen i uppdrag att tydliggöra
              sina rutiner vad gäller för- och efterhandskontroll av arbetsgivare
              som tar emot subventioner, och detta tillkännager riksdagen för
              regeringen.
            </item>
            <item xml:id="i-AnKtxUxHkCynt2FqLwbVAi">
              Riksdagen ställer sig bakom det som anförs i motionen om att
              regeringen bör ge Arbetsförmedlingen utökade möjligheter att kontrollera
              arbetsgivare som anställer personal med subventioner, och detta
              tillkännager riksdagen för regeringen.
            </item>
            <item xml:id="i-8wD4XanujRMNHaM7SEL25H">
              Riksdagen ställer sig bakom det som anförs i motionen om att
              sanktioner ska kunna utkrävas mot arbetsgivare som inte uppfyller
              överenskomna kriterier eller missbrukar anställningsstöden för
              att minska sina personalkostnader och få konkurrensfördelar, och
              detta tillkännager riksdagen för regeringen.
            </item>
            <item xml:id="i-9aPVCk3TtZH1sLLFP7xp6W">
              Riksdagen ställer sig bakom det som anförs i motionen om att
              arbetsgivare som anställer personer med subventioner ska vara
              skyldiga att utfärda ett arbetsintyg till den anställde när anställningen
              upphör och tillkännager detta för regeringen.
            </item>
            <item xml:id="i-NzFYB79PeahewVi5QrU5dZ">
              Riksdagen ställer sig bakom det som anförs i motionen om att
              regeringen bör göra det möjligt för myndigheter och journalister
              att granska vilka företag som tar emot statliga lönesubventioner
              samtidigt som skyddet för den enskildes integritet säkras och
              tillkännager detta för regeringen.
            </item>
            <item xml:id="i-AVCtCAv57oKoJNpGmeKzhn">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att allmän
              visstidsanställning utgår och det i stället införs objektiva kriterier
              för när det är tillåtet med visstidsanställningar och tillkännager
              detta för regeringen.
            </item>
            <item xml:id="i-P9fqhBKDf3aub8rvwprTmm">
              Riksdagen ställer sig bakom det som anförs i motionen om att
              det bör införas en övre tidsgräns om maximalt 24 månader under
              de senaste fem åren för hur länge någon kan vara tidsbegränsat
              anställd, oavsett anställningsform, hos samma arbetsgivare innan
              anställningen övergår i en tillsvidareanställning och tillkännager
              detta för regeringen.
            </item>
            <item xml:id="i-EYjQ2p2oJu9WFhQzmiX21P">
              Riksdagen ställer sig bakom det som anförs i motionen om att
              kvalifikationstiden för företrädesrätt till återanställning bör
              kortas och inträda efter sammanlagt sex månaders anställning under
              de senaste två åren och att tiden under vilken företrädesrätten
              till återanställning gäller bör förlängas till tolv månader efter
              anställningens upphörande och tillkännager detta för regeringen.
            </item>
            <item xml:id="i-7MXERorXS1PugSn1sfRkkL">
              Riksdagen ställer sig bakom det som anförs i motionen om att
              regelverket kring vikariat bör förtydligas i syfte att förhindra
              missbruk av anställningsformen och tillkännager detta för regeringen.
            </item>
            <item xml:id="i-FAeQLqWGsyjswzGYYofjeD">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att regelverket
              gällande arbetsbrist blir tillämpligt om en arbetsgivare avser
              att omreglera den anställdes sysselsättningsgrad, och detta tillkännager
              riksdagen för regeringen.
            </item>
            <item xml:id="i-C5cdqd58NB5n1QrWiF3hx6">
              Riksdagen ställer sig bakom det som anförs i motionen om att
              rätten för arbetsgivare i företag med högst tio anställda att
              ensidigt undanta två personer från turordningen ska tas bort ur
              22 § lagen om anställningsskydd och tillkännager detta för regeringen.
            </item>
            <item xml:id="i-K4tapRSpjKn5fhcG45PAP1">
              Riksdagen ställer sig bakom det som anförs i motionen om att
              regeringen bör verka för en ändring av EU:s bemanningsdirektiv
              så att medlemsstaterna själva kan besluta huruvida bemanningsföretag
              ska vara tillåtna på den egna arbetsmarknaden och tillkännager
              detta för regeringen.
            </item>
            <item xml:id="i-5xnoT62gx9L85vjxvDAYgc">
              Riksdagen ställer sig bakom det som anförs i motionen om att
              lagen (2012:854) om uthyrning av arbetstagare bör ändras så att
              det blir förbjudet att hyra ut och hyra in arbetskraft för permanenta
              arbetskraftsbehov och tillkännager detta för regeringen.
            </item>
            <item xml:id="i-NphocDArWgYMuf93nqg4Ff">
              Riksdagen ställer sig bakom det som anförs i motionen om att
              regeringen bör återkomma med ett förslag på en tydlig skrivning
              i lagen om anställningsskydd där det uttryckligen framgår att
              det inte är tillåtet att hyra in arbetstagare från bemanningsföretag
              när det finns tidigare anställda som har företrädesrätt till återanställning,
              och detta tillkännager riksdagen för regeringen.
            </item>
            <item xml:id="i-K6qnGYVRTKeymMt6oyvjtG">
              Riksdagen ställer sig bakom det som anförs i motionen om att
              den fackliga vetorätten i lagen om medbestämmande i arbetslivet
              bör stärkas och tillkännager detta för regeringen.
            </item>
            <item xml:id="i-9GxZ2hSQgHR29wjheXf9ku">
              Riksdagen ställer sig bakom det som anförs i motionen om att
              lagen om uthyrning av arbetstagare bör kompletteras med en bestämmelse
              som ger arbetstagare och avtalsslutande fackförbund rätt att på
              begäran ta del av bemanningsföretagets affärsavtal och tillkännager
              detta för regeringen.
            </item>
            <item xml:id="i-GdmiyM2YAjgLUa6UXy3CXL">
              Riksdagen ställer sig bakom det som anförs i motionen om att
              regeringen bör verka för att staten, i sin arbetsgivarpolicy,
              uttryckligen ser till att statliga myndigheters anlitande av bemanningsföretag
              avvecklas och tillkännager detta för regeringen.
            </item>
            <item xml:id="i-8N5opHLXm3swcav1EeXomK">
              Riksdagen ställer sig bakom det som anförs i motionen om att
              den arbetsrättsliga lagstiftningen, LAS och MBL, samt lagen om
              offentlig upphandling bör skrivas om så att anställda skyddas
              mot godtyckliga uppsägningar vid byte av entreprenör i samband
              med upphandlingar och tillkännager detta för regeringen.
            </item>
            <item xml:id="i-8LiTcCtvw3J41iCJ5LGoLZ">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att, i samverkan
              med arbetsmarknadens parter, ta fram förslag på hur en lagstiftad,
              obligatorisk, effektiv, kvalitetssäkrad och branschkunnig företagshälsovård
              som omfattar alla arbetstagare kan skapas och tillkännager detta
              för regeringen.
            </item>
            <item xml:id="i-LZZ3zGP7YaNjEvdQkPrXfh">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att ta fram
              förslag till en ny lag mot trakasserier i arbetslivet och tillkännager
              detta för regeringen.
            </item>
            <item xml:id="i-KrzCdNnhB17Q9wxeNvnkVQ">
              Riksdagen ställer sig bakom det som anförs i motionen om att
              regeringen bör ge Arbetsmiljöverket i uppdrag att utöka sin inspektionsverksamhet
              med särskilt riktade insatser mot sexuella trakasserier i arbetslivet
              och tillkännager detta för regeringen.
            </item>
            <item xml:id="i-jPY5MKGqkpBo9dyLknnbr">
              Riksdagen ställer sig bakom det som anförs i motionen om att
              arbetsmiljölagen bör ändras så att regionala skyddsombud får rätt
              att verka på företag med kollektivavtal även om det tillfälligtvis
              inte finns någon medlem i den kollektivavtalsbärande arbetstagarorganisationen
              vid företaget och tillkännager detta för regeringen.
            </item>
            <item xml:id="i-3fUTUPcy1ouEUgCxApqZGe">
              Riksdagen ställer sig bakom det som anförs i motionen om att
              skyddsombudsutbildningens längd bör regleras i arbetsmiljölagen
              och uppgå till minst fem dagar och tillkännager detta för regeringen.
            </item>
            <item xml:id="i-43vVLMdVPhTymLJTtD99vd">
              Riksdagen ställer sig bakom det som anförs i motionen om att
              det bör införas en lagstadgad rätt till vidareutbildning och fortbildning
              för skyddsombud motsvarande en dag per år och tillkännager detta
              för regeringen.
            </item>
            <item xml:id="i-NRUUebJFKxFeU9YSuJ8Czg">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att belysa möjligheterna
              till en generell arbetstidsförkortning och tillkännager detta
              för regeringen.
            </item>
            <item xml:id="i-PdJqgtBFddcKnyqpujFrH2">
              Riksdagen ställer sig bakom det som anförs i motionen om att
              rätten till heltid bör stärkas genom ändringar i lagen om anställningsskydd
              som gör heltid till norm, medan anställningar på deltid ska kunna
              ingås om parterna kommer överens om detta, och tillkännager detta
              för regeringen.
            </item>
            <item xml:id="i-NotN4rEK9Vo2FfXySCMJpH">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              lagstiftningen i syfte att öka arbetstagarnas inflytande över
              den egna arbetstidens förläggning och tillkännager detta för regeringen.
            </item>
            <item xml:id="i-TZ3veo4wVnbEo28XwkxAiw">
              Riksdagen ställer sig bakom det som anförs i motionen om att
              delade turer bör begränsas genom lagstiftning och tillkännager
              detta för regeringen.
            </item>
            <item xml:id="i-J7T3ZHcDt1HtHbbrNsuTEX">
              Riksdagen ställer sig bakom det som anförs i motionen om att
              taket för den allmänna övertiden bör sänkas till 150 timmar per
              arbetstagare och år och tillkännager detta för regeringen.
            </item>
            <item xml:id="i-5v44MxFyL2EPq7kpkw6YPp">
              Riksdagen ställer sig bakom det som anförs i motionen om att
              det bör införas krav på dispens från Arbetsmiljöverket för uttag
              av extra övertid, inklusive extra mertid, och krav på tillstånd
              för nödfallsövertid under längre tid än två dygn och tillkännager
              detta för regeringen.
            </item>
            <item xml:id="i-PCrkxc4G3suLcN9tN8UUze">
              Riksdagen ställer sig bakom det som anförs i motionen om att
              13 § arbetstidslagen bör ändras så att perioden som ska ingå i
              dygnsvilan blir densamma som i definitionen av natt i 13 a §,
              dvs. perioden mellan kl. 22 och kl. 6, och tillkännager detta
              för regeringen.
            </item>
            <item xml:id="i-P8CKuazpRYMmmDt8qaiqPJ">
              Riksdagen ställer sig bakom det som anförs i motionen om att
              arbetstidslagen (1982:673) bör ses över med syfte att den tid
              som arbetsgivaren förfogar över, där den anställde förväntas vara
              på en av arbetsgivaren angiven plats som inte är i det egna hemmet,
              också ska betraktas som arbetstid och därmed definieras som utfört
              arbete och tillkännager detta för regeringen.
            </item>
            <item xml:id="i-Ur7zMmKW3aKgptKCVHbwtw">
              Riksdagen ställer sig bakom det som anförs i motionen om att
              arbetstidslagen (1982:673) bör ändras så att deltidsanställda
              arbetstagare som kontinuerligt arbetat mer än sin avtalade sysselsättningsgrad
              ges rätt till en sysselsättningsgrad som motsvarar faktiskt arbetad
              tid och tillkännager detta för regeringen.
            </item>
            <item xml:id="i-HDQ2K1ZN83GeguJ9ssQbi1">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              hur arbetsskadeförsäkringen kan förbättras för att ge fler arbetsskadade
              den ersättning de har rätt till och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-GvBgNeqXaGSy7byB9QrR2w" type="h1">
            3 Inledning
          </head>
          <p xml:id="i-Bz3rPfij7NCBMgjXjcXbWA">
            Rikedomar och välstånd skapas genom människors arbete. Arbetet
            ger möjlighet till delaktighet i samhällslivet, såväl individuellt
            som kollektivt. Hur arbetet organiseras är avgörande för samhällsutvecklingen
            i stort.
          </p>
          <p xml:id="i-KwVZ5WfitAiZB5T7nc4hSr">
            Full sysselsättning är ett centralt mål för Vänsterpartiets ekonomiska
            politik. Alla människor som kan jobba ska ha rätt till ett arbete.
            Men villkoren för lönearbete kan inte se ut hur som helst. Detta
            har varit och är fortsatt en i grunden samhällelig fråga, och
            därmed också föremål för politiska kamper i olika sammanhang.
            Goda arbetsvillkor, inflytande och utvecklingsmöjligheter på jobbet
            är avgörande för att människor ska må bra och samhället utvecklas.
            En god arbetsmiljö är en förutsättning för ett långt och hållbart
            arbetsliv. De som arbetar ska kunna avsluta sina arbetsliv med
            den fysiska och psykiska hälsan i behåll.
          </p>
          <p xml:id="i-PcG1k1kSXkBn6j2zXDpqBV">
            Goda arbetsvillkor handlar om mycket mer än vilken lön vi har
            för vårt arbete. Arbetstagare måste också ha möjlighet att delta
            i beslut på arbetsplatsen, ta ansvar, ha inflytande över den egna
            arbetstiden och möjligheter att utvecklas i arbetet, annars är
            risken stor att drabbas av ohälsa. Friska arbetsplatser är avgörande
            för arbetstagarnas ställning, företagens utveckling och samhällets
            välstånd.
          </p>
          <p xml:id="i-B6jXHuKHgqUcdBExnZWXKh">
            Samhällsdebatten har under flera decennier dominerats av en snäv,
            individualistisk och ekonomistisk syn på arbete. När arbetarrörelsen
            och vänstern har varit tillbakapressade, har en defensiv kamp
            mot arbetslöshet och nedpressade lägstalöner hamnat i förgrunden.
            Dessa frågor är fortsatt avgörande. Vi ser det samtidigt som viktigt
            att i högre grad lyfta frågor som rör arbetets villkor, organisering
            och innehåll. ”Det goda arbetet” – ett uttryck myntat av den fackliga
            rörelsen för en vision om att öka arbetstagarnas makt, delaktighet
            och ansvar för arbetsplatserna – måste ständigt vara med i diskussioner
            och förslag om arbetslivet och dess utveckling. Det räcker inte
            att undvika skador och olyckor på jobbet – arbetet ska också kunna
            fungera stimulerande och utvecklande. Det är uppenbart att en
            sådan strävan måste vara organiserad och gemensam.
          </p>
          <p xml:id="i-VTSyD3PupDNwQvDcX2VQuQ">
            I denna motion presenteras Vänsterpartiets politik för ett tryggt,
            dynamiskt och hållbart arbetsliv.
          </p>
          <head xml:id="i-C5ETAzyBcUWUbA9k1iE3DP" type="h1">
            4 Ordning och reda på arbetsmarknaden
          </head>
          <p xml:id="i-4afxLXoKJepFzeuEbkR2mK">
            Vänsterpartiet anser att alla som arbetar i Sverige ska ha rätt
            till de löner och arbetsvillkor som regleras i lagar och kollektivavtal
            – oavsett om man är bosatt i Sverige eller arbetar tillfälligt
            här. I dag är det inte så. En stor grupp arbetstagare, främst
            från EU och tredje land, men även personer med subventionerade
            anställningar, har lägre löner och sämre villkor än andra arbetstagare
            på svensk arbetsmarknad. Oseriösa företag dumpar löner och anställningsvillkor
            genom att kringgå eller missbruka regelverket på den svenska arbetsmarknaden.
            Detta undergräver såväl lönearbetarnas rättigheter som seriösa
            företags möjligheter till konkurrens på lika villkor. I förlängningen
            går stat och kommun miste om skatteintäkter och den gemensamma
            välfärden hotas av medborgarnas minskade tilltro till skattesystemet.
          </p>
          <p xml:id="i-LHhCsfqvuF7aKyCNCkWMcG">
            Oordning på arbetsmarknaden får således stora konsekvenser för
            alla – löntagare, arbetsgivare och det omgivande samhället. Skattefusk,
            svartjobb och social dumpning måste därför bekämpas systematiskt
            och konsekvent. I denna motion lägger vi fram ett antal förslag
            för att få en bättre ordning och reda på arbetsmarknaden – förslag
            som syftar till att dels minska utrymmet för fusk och oegentligheter,
            dels stärka fackens möjligheter att ta tillvara löntagarnas intressen.
          </p>
          <head xml:id="i-3rrJKkeHwpg1LaRWUgijj5" type="h2">
            4.1 Individuell redovisning av skatter och arbetsgivaravgifter
          </head>
          <p xml:id="i-NNi23v4yFYr4LcmJtsfseM">
            Vänsterpartiet har under många år drivit krav om individuell
            redovisning av skatter och arbetsgivaravgifter i syfte att motverka
            fusk och osund konkurrens. Vi har krävt att arbetsgivare ska redovisa
            utbetalningar och skatteavdrag per individ och månad med utgångspunkt
            från det förslag som presenterades i SOU 2011:40. Vänsterpartiet
            kan konstatera att vi fått gehör för våra krav. I december 2016
            lade S-MP-regeringen fram en proposition som bl.a. föreslog att
            uppgifter om utbetalda ersättningar för arbete och skatteavdrag
            på individnivå ska lämnas månadsvis till Skatteverket (prop. 2016/17:58).
            Lagändringen införs i två steg, den 1 juli 2018 respektive 1 januari
            2019. Med de nya reglerna försvåras svartarbete, skattefusk och
            osund konkurrens. Vänsterpartiet välkomnar de nya reglerna men
            kan samtidigt konstatera att det finns mer att göra för att minska
            utrymmet för fusk och oegentligheter på arbetsmarknaden.
          </p>
          <head xml:id="i-Th6zNmM2wDWvKFVdccgtKu" type="h2">
            4.2 Tydligare villkor för F-skatt
          </head>
          <p xml:id="i-4gw7VVGdDrBmFC7bmgqnND">
            Vänsterpartiet har under flera år lagt fram förslag till riksdagen
            om att skapa tydligare villkor för F-skatt. Skatteutskottet har
            dock avslagit våra förslag, senast med hänvisning till att det
            pågår en översyn av F-skattesystemet och en analys av effekterna
            av bestämmelsernas utformning och tillämpning genom den utredning
            som regeringen tillsatte i november 2017 (dir. 2017:108), (2017/18:SkU12).
            Vi delar inte utskottets bedömning. F-skatteutredningen, som utskottet
            refererar till, lämnade ett delbetänkande i juni 2018 (SOU 2018:49).
            Det innehåller inga konkreta förslag i linje med vad vi föreslår.
            Utredningens slutbetänkande ska lämnas i juni 2019. En eventuell
            proposition ligger således långt fram i tiden. Vi väljer därför
            att återigen lägga fram våra förslag på detta område.
          </p>
          <p xml:id="i-NrUK1mekg2Q1EReQtfcafT">
            Reglerna för F-skatt förändrades vid 2009 års ingång. Bland annat
            utvidgades näringsbegreppet i syfte att fler skulle kunna beviljas
            F-skatt. Förändringarna innebär att det numera kan vara tillräckligt
            att uppdragstagaren har en enda uppdragsgivare. Denna uppdragsgivare
            kan dessutom vara personens tidigare arbetsgivare. Det är en uppenbar
            indikation på att den faktiska situationen för personen med F-skatt
            är ett anställningsförhållande.
          </p>
          <p xml:id="i-MQF5bcy5odeJNrhCYbqpYy">
            År 2013 utvärderade Skatteverket förändringarna av näringsbegreppet.
            I utvärderingen är det tydligt att Skatteverket anser att det
            finns arbetsgivare som använder sig av personer med F-skatt i
            stället för att anställa i syfte att undvika att ta sitt arbetsgivaransvar.
          </p>
          <p xml:id="i-63zo1MDuvM8WMbPz73XKRG">
            Vänsterpartiet anser att det ska krävas mer än en uppdragsgivare
            för att godkännas för F-skatt. På så sätt vill vi värna arbetstagarbegreppet
            och arbetsrätten. Ett rimligt formulerat, uttryckligt krav på
            fler än en uppdragsgivare skulle minska risken för att arbetsgivare
            tvingar anställda att starta företag enbart i syfte att sänka
            sina arbetskraftskostnader. Det kan dock uppkomma speciella fall
            där endast en uppdragsgivare ska kunna godkännas. I sådana fall
            ska det finnas en s.k. lokal överenskommelse (LÖK) mellan arbetsgivare
            och avtalsbärande fackförbund. Skatteutskottet har för flera år
            sedan begärt att det förändrade näringsbegreppet bör utvärderas
            och därvid anfört att antalet uppdragsgivare är ett bra mått på
            huruvida en person med F-skatt är beroende av sina uppdragsgivare
            och om någons uppdrag innebär ”inordning i dennes verksamhet”,
            som lagen uttrycker det. Något lagförslag med den innebörden har
            dock ännu inte presenterats.
          </p>
          <p xml:id="i-Ax6yAHFGqnCRAFUwiS6YXS">
            Vad som ovan anförts om flera uppdragsgivare för att godkännas
            för F-skatt bör riksdagen ställa sig bakom och ge regeringen till
            känna.
          </p>
          <p xml:id="i-RR3tgkCp4RjxCjavy75oyx">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F-skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F-skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F-skatt tills vidare.
            För att begränsa fusk bör ett tidsbegränsat godkännande av F-skatt
            införas. Tidsbegränsningen ska avse såväl obegränsat som begränsat
            skattskyldiga. Detta bör gälla de uppdragstagare som debiterar
            under en viss summa i skatt.
          </p>
          <p xml:id="i-56atNbgmwB8oGKgQ1xQPE9">
            Vad som ovan anförts om tidsbegränsad F-skatt bör riksdagen ställa
            sig bakom och ge regeringen till känna.
          </p>
          <head xml:id="i-Koiqb2KGQ886M5GyhvqJV5" type="h2">
            4.3 Bättre utstationeringsregler
          </head>
          <p xml:id="i-KxZM3QBMFgLiYEfjNiYXxS">
            Alla som arbetar i Sverige ska garanteras rimliga löne- och arbetsvillkor
            oavsett om de är bosatta i Sverige eller arbetar tillfälligt här.
            Kollektivavtalet är det viktigaste instrumentet för att uppnå
            detta. Dess grundläggande funktion är att förhindra osund konkurrens.
            Arbetstagare ska inte tvingas tävla om arbetstillfällen genom
            att bjuda under varandra i fråga om lön och arbetsvillkor. Seriösa
            företag ska inte konkurreras ut av företag som pressar priser
            genom oacceptabla löner och villkor för arbetstagarna. Förhandlingsrätten,
            konflikträtten och rätten att fritt teckna kollektivavtal utgör
            grundläggande mänskliga rättigheter och är en förutsättning för
            att det svenska kollektivavtalssystemet ska kunna fungera och
            stärkas.
          </p>
          <p xml:id="i-BD1qumKuSE6gKQFpLpasEs">
            EU-domstolens Lavaldom år 2007 innebar ett hårt slag mot ovan
            nämnda grundläggande rättigheter och därmed även mot det svenska
            kollektivavtalssystemet. De konfliktåtgärder som vidtagits av
            ett svenskt fackförbund gentemot ett utstationerande företag bedömdes
            som olovliga och i strid mot EU-rätten. Domen mynnade ut i att
            den dåvarande borgerliga regeringen inrättade lex Laval, en lag
            som kringskar arbetstagares rättigheter i ännu högre grad än vad
            resultatet av EU-domstolens utslag gav vid handen. Den svenska
            lagen kom att få omfattande kritik, bl.a. av ILO (International
            Labour Organization), som bedömde att den svenska lagen stod i
            konflikt med de internationella konventioner om arbetstagares
            rättigheter man förbundit sig till.
          </p>
          <p xml:id="i-6FKag76JCUqyhHVp1MPS1x">
            Våren 2017 beslutade riksdagen om ändringar i utstationeringslagen
            i enlighet med S-MP-regeringens förslag (prop. 2016/17:107). Därmed
            revs lex Laval upp. Beslutet innebar att svenska fackförbund åter
            har möjlighet att kräva ett svenskt kollektivavtal i förhållande
            till utstationerande arbetsgivare, ytterst med stöd av stridsåtgärder.
            De arbets- och anställningsvillkor som facket kan kräva är dock
            begränsade till den s.k. hårda kärnan i EU:s utstationeringsdirektiv,
            vilket kan sägas motsvara de mest grundläggande överenskommelserna
            i kollektivavtalen. Även efter denna lagändring är utstationerade
            arbetstagare således enbart garanterade minimilön i värdlandet.
            Det innebär att två personer som utför samma arbetsuppgift på
            samma arbetsplats kan få helt olika lön för samma arbete. Det
            är inte bara orättvist för den arbetstagare som får mindre betalt
            utan gör det också svårt för företag som betalar vanliga svenska
            löner att klara konkurrensen.
          </p>
          <p xml:id="i-5MheDKDYSvYAph9XhHZwM5">
            Vänsterpartiet anser att de förändrade utstationeringsreglerna
            är ett steg i rätt riktning även om vi föreslog vissa förbättringar
            (mot. 2016/17:3630). För att det ska bli möjligt att kräva lika
            lön för utländska som för svenska arbetstagare som gör samma jobb
            krävs dock förändringar på EU-nivå.
          </p>
          <head xml:id="i-LZVcJQUZNykRJ7xFvdfFHH" type="h3">
            4.3.1 Ändringar av utstationeringsdirektivet och genomförande
            i svensk rätt
          </head>
          <p xml:id="i-8xg5GvKWz1doPwJVuHfzuZ">
            När EU:s utstationeringsdirektiv antogs av EU-parlamentet och
            ministerrådet 1996 fanns en bred enighet om att direktivet skulle
            utgöra en lägsta nivå, ett golv, för de löne- och anställningsvillkor
            som kan krävas i ett värdland. EU-domstolen har, i motsats till
            detta, i sina domar tolkat direktivet som ett tak – domstolen
            har angivit en högsta nivå för vilka villkor som kan krävas av
            ett gästande företag. Denna tolkning innebär att utstationerad
            arbetskraft riskerar att utsättas för diskriminering och att det
            uppstår en press nedåt mot lägre löner och sämre anställningsvillkor.
            Vänsterpartiet har därför under lång tid krävt att utstationeringsdirektivet
            ska förändras.
          </p>
          <p xml:id="i-VjKvwjFbba2hAjEYsPbvzQ">
            Riksdagen uppmanade den dåvarande borgerliga regeringen att ta
            initiativ på EU-nivå när det gäller utstationeringsdirektivet
            i syfte att säkerställa att direktivets regler i framtiden tolkas
            som ett golv för vilka löne- och anställningsvillkor som kan krävas,
            inte som ett tak. Direktivet måste även ta större hänsyn till
            EU:s medlemsländers olika sätt att organisera relationerna på
            arbetsmarknaden. Den borgerliga regeringen hörsammade dock inte
            riksdagens uppmaning.
          </p>
          <p xml:id="i-G5W2caQ84NSKSzxhhEWyX6">
            S-MP-regeringen har haft en annan inställning i frågan. Under
            mandatperioden 2014–2018 bedrev regeringen ett aktivt påverkansarbete
            gentemot berörda institutioner och andra medlemsländer för att
            få till stånd en ändring av utstationeringsdirektivet så att det
            ska bli möjligt att kräva lika lön för utländska som för svenska
            arbetstagare som gör samma jobb.
          </p>
          <p xml:id="i-M1viK7Nn8WLRtic9Az3V6U">
            I maj 2018 röstade Europaparlamentet igenom ändringar i utstationeringsdirektivet
            och i juni antogs direktivet om ändring av utstationeringsdirektivet,
            kallat ändringsdirektivet, av ministerrådet. Av direktivet följer
            att utstationerade arbetstagare i större utsträckning ska likabehandlas
            med inhemska arbetstagare när det gäller lön och ersättningar.
            Vidare innehåller direktivet bestämmelser om bl.a. utökat skydd
            för uthyrda och långvarigt utstationerade arbetstagare, tillgång
            till information om arbets- och anställningsvillkor och samarbete
            mellan myndigheter. Senast 2020 ska svensk lag vara anpassad till
            de nya EU-reglerna. I juli 2018 tillsatte regeringen därför en
            utredning med uppdrag att föreslå hur direktivet ska genomföras
            i svensk rätt. Uppdraget ska redovisas senast den 31 maj 2019
            (dir.2018:66).
          </p>
          <p xml:id="i-WBoSv5fM3oEccP5ByuxDYT">
            Vänsterpartiet kan konstatera att ändringarna i utstationeringsdirektivet
            är ett viktigt steg i rätt riktning. Exakt vad ändringarna kommer
            att innebära återstår att se när reglerna tillämpas i varje land.
            Implementeringen av direktivet i svensk lagstiftning är därför
            av avgörande betydelse. Vänsterpartiet kommer att följa utvecklingen
            noga och avser att återkomma i frågan när det finns ett färdigt
            lagförslag att ta ställning till. Vi förutsätter att kommande
            regering utformar en lagstiftning som stärker kollektivavtalens
            ställning, motverkar social dumpning och åstadkommer ordning och
            reda på svensk arbetsmarknad.
          </p>
          <head xml:id="i-WUfLWe9R2c2zWnVZWxJkWG" type="h2">
            4.4 Ytterligare åtgärder för att stärka arbetstagarnas ställning
            inom EU
          </head>
          <head xml:id="i-2uDgmVYf55Za5BXQfM3LU1" type="h3">
            4.4.1 Juridiskt bindande socialt protokoll
          </head>
          <p xml:id="i-PUUgPdG4bDgVAHykqxENS1">
            Utöver implementeringen av ändringarna i utstationeringsdirektivet
            måste ytterligare åtgärder vidtas för att stärka arbetstagarnas
            ställning inom EU. Mänskliga rättigheter, däribland de grundläggande
            fackliga rättigheterna, måste få ett bättre skydd inom unionen.
            Ekonomiska intressen ska inte överordnas mänskliga rättigheter.
            Sverige bör därför kräva att EU i sitt fördrag ska anta ett juridiskt
            bindande socialt protokoll som tydliggör att grundläggande fackliga
            rättigheter, såsom den fria förhandlings- och konflikträtten samt
            rätten att fritt teckna kollektivavtal, gäller inom unionen och
            inte får underordnas ekonomiska intressen.
          </p>
          <p xml:id="i-Gc53hkjDpzaiLVky5wdixL">
            I januari 2017 beslutade EU-parlamentet om EU-kommissionens förslag
            till social pelare, som slår fast vissa grundläggande ambitioner
            på det sociala området och i bästa fall ger medlemsländerna vissa
            verktyg för uppföljning och samarbete kring sociala frågor, arbetsmarknadsfrågor
            och välfärd. I samband med detta beslutades också i EU-parlamentet
            att ett socialt protokoll bör införas vid nästa fördragsändring.
            Ett socialt protokoll skulle ha status av ett juridiskt bindande
            ställningstagande, och medför i högre grad ett skydd av enskildas
            sociala rättigheter i relation till de starka ekonomiska intressen
            som EU är spelplan för.
          </p>
          <p xml:id="i-2DnenwMy4BbMcSBAUQQpJs">
            Vänsterpartiet har länge drivit frågan om att regeringen bör
            verka för att EU ska anta ett juridiskt bindande socialt protokoll.
            Arbetsmarknadsutskottet har dock avslagit vårt förslag, senast
            med hänvisning till att regeringen gör andra prioriteringar och
            att en omfattande process med fördragsändringar inte är rätt väg
            att gå just nu (2017/18:AU9). Vi delar inte utskottets bedömning.
            Detta är ett centralt ställningstagande om EU:s framtida utveckling
            och det svenska parlamentet bör uttrycka en tydlig och aktiv svensk
            ståndpunkt i frågan. För att stärka arbetstagarnas rättigheter
            inom EU krävs ett socialt protokoll som läggs till fördraget och
            tydliggör att löntagarnas rättigheter är överordnade EU:s ekonomiska
            friheter. Vi väljer därför att lägga fram vårt förslag på nytt.
          </p>
          <p xml:id="i-2gaQr2pNVRL85CzLDsY7Pd">
            Regeringen bör verka för att EU ska anta ett juridiskt bindande
            socialt protokoll som tydliggör att fackliga rättigheter inte
            får underordnas ekonomiska intressen. Detta bör riksdagen ställa
            sig bakom och ge regeringen till känna.
          </p>
          <head xml:id="i-Lpbs75AsmP7E9RwWXat5Br" type="h2">
            4.5 Förbättrade regler för utländska företag som verkar i Sverige
          </head>
          <p xml:id="i-PLewMuCmBJDGfQSEo29yMc">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om de följer lagar och bestämmelser, vilket kan öppna
            upp för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head xml:id="i-D1yWfVJbVRMAEPRZFsyvot" type="h3">
            4.5.1 Utvidga systemet med anmälningsplikt
          </head>
          <p xml:id="i-N95NDYLdmoya3Usd8mTuWz">
            2013 skärptes utstationeringslagen med en reglering om att de
            utländska företag som utstationerar arbetstagare till Sverige
            ska anmäla utstationeringen och utse en kontaktperson till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbetsgivaren.
          </p>
          <p xml:id="i-ShAbrsTuKTiqwcKRUL9CYJ">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-Q3vCAiVKACEpS8YmCLkXNR">
            Lagstiftningen om anmälningsskyldighet vid utstationering utvärderades
            i promemorian Utstationering och vägtransporter (Ds 2017:22).
            I promemorian konstateras att reglerna om anmälningsskyldighet
            vid utstationering inte fungerar som det var tänkt. I promemorian
            föreslås därför ett antal förändringar av nuvarande regelverk,
            däribland en skyldighet för den utstationerande arbetsgivaren
            att lämna dokumentation som visar att anmälningsskyldigheten är
            uppfylld till den i Sverige verksamma mottagaren av tjänsterna
            (dvs. köparen). Enligt förslaget ska en sanktionsavgift tas ut
            om den utstationerande arbetsgivaren inte lämnar dokumentation
            eller om mottagaren av tjänsten inte underrättar Arbetsmiljöverket
            när dokumentation saknas. Skyldigheten att underrätta Arbetsmiljöverket
            omfattar inte de fall där en enskild mottar en tjänst för privat
            bruk (Ds 2017:22).
          </p>
          <p xml:id="i-LbZ7cB7CUa32Cv4UJphL5F">
            LO framhåller i sitt remissvar att förslaget är en rättssäker
            lösning som ger köparen av tjänsterna incitament att efterfråga
            dokumentation som styrker att anmälningsplikten fullgörs. LO anser
            dock att även privatpersoner bör omfattas av sanktionsansvaret
            eftersom behovet av anmälningsskyldighet är som störst i den s.k.
            ROT-sektorn där privatpersoner utgör köpare. LO:s bedömning är
            att undantaget för privatpersoner riskerar att urholka den incitamentsstruktur
            som promemorians förslag vilar på. Vänsterpartiet delar LO:s bedömning
            och vill se ett lagförslag där köparna, utan undantag, omfattas
            av sanktionsansvaret.
          </p>
          <p xml:id="i-L4Qjr9LsWniCzNMNrkDK6K">
            Systemet med anmälningsskyldighet för utländska företag som utstationerar
            arbetstagare till Sverige bör utvidgas så att även köparna, utan
            undantag, omfattas av sanktionsansvaret. Detta bör riksdagen ställa
            sig bakom och ge regeringen till känna.
          </p>
          <head xml:id="i-UDYwnXBN7hdKi8tMTHWzph" type="h3">
            4.5.2 Utred inkomstskattelagens bestämmelser om fast driftställe
          </head>
          <p xml:id="i-QaX2GHQp9foZGjReSrzm6k">
            Ett annat problem när det gäller utländska företag som verkar
            i Sverige är reglerna om fast driftställe. Reglerna avgör om ett
            utländskt företag ska betala inkomstskatt i Sverige eller inte.
            I dag är reglerna hårt knutna till en bedömning av huruvida ett
            företag är etablerat på en exakt plats i Sverige eller inte. Företag
            som inte går att knyta till en exakt plats i Sverige kan därmed
            undgå skattskyldighet genom att ha sitt kontor utomlands, även
            om de bedriver omfattande verksamhet i Sverige. Det kan t.ex.
            röra sig om åkeriföretag, bemanningsföretag eller byggföretag.
            Detta öppnar för osund konkurrens och social dumpning.
          </p>
          <p xml:id="i-YEUwcYXZNVxAnQYcJd5MKp">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftsställe är ändamålsenligt utformade för att täcka
            in utländska företag som i stor omfattning verkar i Sverige. Utskottet
            har avslagit dessa förslag, senast utan närmare hänvisning (2017/18:SkU9).
            Tidigare har utskottet hänvisat till OECD:s handlingsplan från
            2015 där en av punkterna handlar om att se över och harmonisera
            definitionen om fast driftställe i OECD:s modellavtal. Utskottet
            har då förutsatt att regeringen fortsätter detta arbete tillsammans
            med OECD och har därför inte funnit det nödvändigt att se över
            reglerna om fast driftställe i inkomstskattelagen (2016/17:SkU23).
          </p>
          <p xml:id="i-SYzRNdnJW9VQRtib1C2g5v">
            Vänsterpartiet delar inte utskottets bedömning. Problemet med
            nuvarande regler kvarstår, vilket bl.a. framhålls av Byggnads.
            Enligt Byggnads bör det införas en striktare tolkning av begreppet
            fast driftställe: Ett företag som kontinuerligt, regelbundet eller
            periodiskt är aktivt i Sverige under en 12-månadersperiod ska
            alltid anses etablerat i Sverige (Byggnads 2016: Konkurrens på
            lika villkor). Vänsterpartiet delar Byggnads uppfattning och anser
            att frågan bör utredas närmare. Vi väljer därför att återigen
            lägga fram vårt förslag.
          </p>
          <p xml:id="i-2D58WgKozDRSXFmninmZUZ">
            Det bör utredas om inkomstskattelagens bestämmelser om fast driftsställe
            är ändamålsenligt utformade för att inkludera utländska företag
            som i stor omfattning verkar i Sverige. Detta bör riksdagen ställa
            sig bakom och ge regeringen till känna.
          </p>
          <head xml:id="i-EbNzYL6iFF7gf4jdJP9uQk" type="h3">
            4.5.3 Beskattning och betalning av skatt vid tillfälligt arbete
            i Sverige
          </head>
          <p xml:id="i-BaNJvZidkJAMHbbL1QySuV">
            Ett annat problem är nuvarande skatteregler vid tillfälligt arbete
            i Sverige. En arbetstagare som är anställd av ett utländskt företag
            och som hyrs ut för att utföra arbete i Sverige beskattas enligt
            dagens regler inte här om vistelsen i Sverige är högst 183 dagar
            under en tolvmånadersperiod (den s.k. 183-dagarsregeln). Praktiska
            erfarenheter visar att det finns företag som bedriver permanent
            utstationering genom att ta korta uppdrag och ständigt byta ut
            personalen. På så sätt kan företag undvika att betala skatt i
            Sverige och därmed konkurrera med lägre arbetskraftskostnader.
            Detta är vanligt förekommande inom exempelvis bygg- och anläggningsbranschen.
            Vänsterpartiet har därför tidigare föreslagit att regeringen bör
            utreda begränsningar av den s.k. 183-dagarsregeln (2013/14:Sk376).
          </p>
          <p xml:id="i-KCVXV67SLv4cuUrRPpJWqb">
            Frågan om beskattning och betalning av skatt vid tillfälligt
            arbete i Sverige har därefter utretts av Skatteverket. I en promemoria
            föreslog Skatteverket att den s.k. 183-dagarsregeln inte ska gälla
            vid uthyrning av arbetskraft när arbetet utförs för en uppdragsgivare
            i Sverige och under dennes kontroll och ledning. I maj 2018 presenterade
            S-MP-regeringen en lagrådsremiss där det föreslås att den s.k.
            183-dagarsregeln inte ska kunna tillämpas när det är fråga om
            uthyrning av arbetskraft. Därmed kommer uthyrning av utländsk
            arbetskraft att beskattas hårdare än i dag. Förslaget är ett resultat
            av förhandlingarna mellan S-MP-regeringen och Vänsterpartiet.
            Vi förutsätter att kommande regering går vidare med detta förslag
            i syfte att åstadkomma ordning och reda och bidra till sund konkurrens
            på svensk arbetsmarknad.
          </p>
          <head xml:id="i-Cfrz2MN23uoeeAxUohrxhS" type="h2">
            4.6 Bättre regelverk vid offentlig upphandling
          </head>
          <p xml:id="i-Q8HbGBrYeWtyNPtn5TkmkC">
            Upphandling inom den offentliga sektorn omsätter varje år omkring
            600 miljarder kronor av våra gemensamma skattemedel. Vänsterpartiet
            anser att det ska råda ordning och reda vid offentlig upphandling.
            Arbetstagare som arbetar inom offentligt finansierade verksamheter
            som upphandlas ska garanteras schyssta löner och villkor. Skattemedel
            ska inte gå till företag som dumpar löner och arbetsvillkor.
          </p>
          <p xml:id="i-PD66pitGsYWcbK7NCsz691">
            Efter valet 2014 slöt Vänsterpartiet en överenskommelse med Socialdemokraterna
            och Miljöpartiet. En av punkterna handlade om att få bort social
            dumpning i offentlig upphandling. Den delen av överenskommelsen
            resulterade i proposition 2015/16:195 Nytt regelverk om upphandling.
            Propositionen antogs av riksdagen med vissa ändringar. Beslutet
            innebär att de upphandlande myndigheterna från och med 1 juni
            2017, vid upphandlingar över tröskelvärdena, ska ställa särskilda
            arbetsrättsliga villkor, såsom krav på kollektivavtalsenliga villkor
            vad gäller lön, arbetstid och semester, om det är behövligt. Därmed
            garanteras arbetstagarna schyssta löner och villkor. På så sätt
            motverkas offentligt finansierad lönedumpning och våra gemensamma
            resurser används på ett ansvarsfullt sätt. Vänsterpartiet välkomnar
            det förbättrade regelverket även om vi, i likhet med fackföreningsrörelsen,
            hade velat se hårdare krav i samband med upphandling, däribland
            krav på tjänstepension och försäkring.
          </p>
          <p xml:id="i-JV4aQdP82wTWJiocbYaudN">
            Ett problem som inte åtgärdats genom det nya regelverket för
            offentlig upphandling är de långa underentreprenörskedjor som
            ofta präglar offentligt upphandlade projekt inom bygg- och anläggningsbranschen.
            Huvudentreprenörer tar ofta in flera led av underentreprenörer
            vilket leder till långa kedjor av underentreprenörer. Enligt bl.a.
            fackförbundet Byggnads innebär det stora problem vad gäller samordning
            och kontroll på arbetsplatserna. Ofta finns omfattande brister
            vad gäller arbetsmiljö och arbetsvillkor ju längre ner i underentreprenörskedjorna
            man kommer. Svartjobb, skattefusk och låglönekonkurrens är vanligt
            förekommande (Byggnads 2016: Konkurrens på lika villkor).
          </p>
          <p xml:id="i-SPRvrkXEqeUKUkfHcWzRXN">
            Under 2018 infördes ett entreprenörsansvar för lönefordringar
            i bygg- och anläggningsbranschen. Det innebär att en arbetstagare
            som inte får ut sin lön ska kunna få betalt av det företag som
            anlitat arbetstagarens arbetsgivare. I andra hand ska huvudentreprenören
            ansvara. Om entreprenörsansvaret aktualiseras så kan den entreprenör
            som betalat arbetstagarens lön i efterhand kräva ersättning från
            arbetsgivaren. Syftet med entreprenörsansvaret är att stärka skyddet
            för arbetstagarna och att motverka fusk och kriminalitet (prop.
            2017/18:214).
          </p>
          <p xml:id="i-XwcUbpUV6dHA68ffJgHadT">
            Vänsterpartiet välkomnar detta men anser inte att det är tillräckligt
            för att förhindra de missförhållanden som ofta präglar de långa
            underentreprenadskedjorna. För att motverka förekomsten av detta
            vid offentlig upphandling bör antalet led av underentreprenörer
            begränsas. Vi anser att det som huvudregel ska ställas krav på
            att max två led av underentreprenörer får användas vid offentlig
            upphandling. Därmed skulle möjligheterna till samordning och kontroll
            stärkas.
          </p>
          <p xml:id="i-RJT8gBPB1FjHwqADpqeHaK">
            Det ska som huvudregel ställas krav på att maximalt två led av
            underentreprenörer får användas vid offentlig upphandling. Detta
            bör riksdagen ställa sig bakom och ge regeringen till känna.
          </p>
          <head xml:id="i-KqFam8Es8JYbfczMarrYwq" type="h2">
            4.7 Arbetskraftsinvandring från länder utanför EU/EES och Schweiz
          </head>
          <p xml:id="i-H1TcqroVHnpruzHbuZG7i">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket för såväl den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper, och nya kontaktytor skapas.
          </p>
          <p xml:id="i-2AMBLVHfDt9kdg3YZbgY7W">
            Om arbetskraftsinvandringen även framgent ska bidra positivt
            för arbetstagaren, arbetsgivaren och hela samhället måste det
            finnas garantier för att de som invandrar inte utnyttjas och inte
            heller används för att dumpa löne- och arbetsvillkoren på den
            svenska arbetsmarknaden.
          </p>
          <p xml:id="i-Az1bjTvEZzpNDSv8sCHAYu">
            Vänsterpartiet har länge drivit på för att införa mer generösa
            regler för arbetskraftsinvandring från länder utanför EU/EES-området.
            Dessvärre motsvarar de regler som infördes 2008 av de dåvarande
            borgerliga regeringspartierna plus Miljöpartiet inte alls våra
            önskemål. Regelverket sätter arbetstagaren i en svårt underordnad
            beroendesituation och öppnar upp för utnyttjande och osund konkurrens.
            Vänsterpartiet har därför vid flera tillfällen lagt fram förslag
            för att motverka detta. Vi har bl.a. föreslagit att arbetsgivaren
            ska kunna visa att rekryteringen bygger på en faktisk brist på
            arbetskraft, att arbetserbjudandet måste vara juridiskt bindande
            och att arbetstagare som träder fram och berättar om missförhållanden
            hos arbetsgivare ska få stanna i Sverige tillståndstiden ut. Vi
            har dock inte fått gehör för våra förslag i riksdagen.
          </p>
          <p xml:id="i-WsRLAQwaMxoJvF21WZ7DqM">
            När de nya reglerna infördes 2008 var huvudargumentet att det
            skulle bli lättare att rekrytera människor med specialistkunskaper
            utanför Sverige och EU/EES-området. I själva verket är det, med
            undantag för datorspecialister, framför allt till arbeten utan
            krav på särskild yrkesutbildning i låglönebranscher som människor
            har rekryterats från andra kontinenter. Tusentals ansökningar
            om arbetstillstånd har kommit in och beviljats för restaurangbiträden,
            diskare och städare. Samtidigt som det redan finns ett stort antal
            sökande till sådana jobb i Sverige. Det är alltså knappast beroende
            på kompetensbrist i landet som arbetsgivare rekryterar restaurangbiträden,
            diskare och städare från Asien och Nordafrika. Det mesta tyder
            i stället på att det är möjligheten att skaffa arbetskraft till
            löner långt under de nivåer som gäller i svenska kollektivavtal
            som lockar arbetsgivarna att rekrytera utomlands.
          </p>
          <p xml:id="i-6zzD46aC7PwGezio1Msb18">
            Det är viktigt att komma ihåg i vilket sammanhang de nya reglerna
            infördes. Regeringen Reinfeldts politik syftade generellt till
            att minska arbetstagarnas makt på arbetsmarknaden. Försämringarna
            i arbetslöshetsförsäkringen, urholkningen av arbetsrätten, rean
            på ungdomars arbete, skattesubventionen för hushållstjänster,
            den havererade arbetsmarknadspolitiken, nedskärningar av vuxenutbildningen
            och privatiseringar av välfärdsverksamhet göder framväxten av
            en låglönemarknad i Sverige. Denna låglönemarknad framställs av
            både de borgerliga partierna och näringslivets företrädare som
            lösningen på arbetslösheten bland framför allt ungdomar, lågutbildade
            och utlandsfödda.
          </p>
          <p xml:id="i-FHEAMRccPczpuUDh5VuTc8">
            De nuvarande reglerna för arbetskraftsinvandring ligger i linje
            med denna låglönepolitik, och dess utformning har öppnat för omfattande
            exploatering av arbetstagare från andra länder. Det finns gott
            om dokumentation på hur utländska arbetare lurats hit under falska
            premisser och utnyttjats på det mest skamliga sätt. Såväl enskilda
            fackförbund som medierna har de senaste åren rapporterat om stora
            missförhållanden inom en rad branscher. Problembilden bekräftas
            även av Migrationsverket som anser att missbruket av nuvarande
            regelverk är omfattande.
          </p>
          <p xml:id="i-UbX3zxWd1RQ7s7mSp2baNZ">
            Det är tydligt att det är alldeles för enkelt för oseriösa arbetsgivare
            att utnyttja utländska arbetstagare med nuvarande regelverk. Det
            drabbar inte bara de enskilda arbetstagare som utnyttjas utan
            påverkar även löner och arbetsvillkor för andra arbetstagare i
            berörda branscher i negativ riktning.
          </p>
          <p xml:id="i-WkgnUwKSLLrxVfuVFJHgWx">
            En rad åtgärder har vidtagits för att förhindra att arbetskraftsinvandrare
            utnyttjas. Den 1 augusti 2014 trädde regeländringar i kraft med
            syfte att upptäcka och stoppa missbruk av reglerna för arbetskraftsinvandring.
            Migrationsverkets möjligheter till kontroller har förstärkts.
            Migrationsverket har nu rättsligt stöd att göra efterkontroller
            i arbetstillståndsärenden för att kontrollera bl.a. att arbetstagaren
            påbörjat sitt arbete och att de erbjudna anställningsvillkoren
            och i synnerhet lönen följs.
          </p>
          <p xml:id="i-XAbktjNDAWUKWU2VjexBM3">
            Vänsterpartiet välkomnar de åtgärder som vidtagits men anser
            att de är otillräckliga. Den extrema beroendeställning arbetskraftsinvandrare
            hamnar i när de kommit till Sverige kvarstår. Det står fortfarande
            arbetsgivare fritt att erbjuda sämre arbetsvillkor än de som utlovas
            vid ansökan, och arbetstagaren riskerar alltjämt att skickas hem
            med tom plånbok om anställningen upphör. Effektiva sanktionsmöjligheter
            avseende arbetsgivare saknas. Det krävs därför ytterligare åtgärder.
          </p>
          <p xml:id="i-Y9KFgEr88JpksY2VBcnbgq">
            Den tidigare S-MP-regeringen tillsatte en utredning med uppdrag
            att överväga åtgärder för att stärka arbetskraftsinvandrares ställning
            på arbetsmarknaden (dir. 2015:75). Utredningen presenterade ett
            antal förslag på området, däribland straffansvar för arbetsgivare
            och ytterligare efterkontroller (SOU 2016:91). Regeringen valde
            dock att enbart gå vidare med utredningens förslag om att införa
            en möjlighet att avstå från att återkalla ett tidsbegränsat uppehållstillstånd
            för arbete om arbetsgivaren på eget initiativ har vidtagit en
            åtgärd som leder till att förutsättningarna för arbetstillståndet
            är uppfyllda (prop. 2016/17:212). Vänsterpartiet välkomnade regeringens
            proposition men framhöll att regeringens förslag på åtgärder för
            att stärka arbetskraftsinvandrares ställning – vilket alltså var
            det syfte med vilket utredningen tillsattes – var otillräckliga
            (mot. 2017/18:114).
          </p>
          <p xml:id="i-CpBYQuoHSFzG5SMuhFgJy3">
            Vänsterpartiet vidhåller de förslag som redogjorts för ovan och
            förutsätter att kommande regering tar initiativ för att ytterligare
            stärka arbetskraftsinvandrares ställning på arbetsmarknaden. Ytterst
            är detta en fråga om mänsklig anständighet. Det omfattande utnyttjande
            av arbetskraftsinvandrare som sker på svensk arbetsmarknad måste
            stoppas.
          </p>
          <head xml:id="i-FuY4dBTeQFoiNNxtfEyv5S" type="h2">
            4.8 Bättre regelverk kring subventionerade anställningar
          </head>
          <p xml:id="i-FugVRjv6Q6gWdk42dXztEu">
            Inom ramen för arbetsmarknadspolitiken finns flera olika former
            av subventionerade anställningar. Syftet med dessa är att stimulera
            arbetsgivare att anställa personer som står långt från arbetsmarknaden
            – långtidsarbetslösa, nyanlända eller personer med funktionsnedsättning.
            Subventionerade anställningar kompenserar arbetsgivaren ekonomiskt
            om de anställer en arbetssökande som uppfyller de kriterier som
            ställs för de olika stöden.
          </p>
          <p xml:id="i-NWcyZn7aA8af5LZPaTJsJy">
            Antalet personer med olika former av subventionerade anställningar
            har ökat trendmässigt sedan år 2000 – från under 20 000 till omkring
            60 000 personer år 2016 (kvartalsgenomsnitt). Antalet personer
            med subventionerade anställningar motsvarar därmed drygt 1 procent
            av arbetskraften under de senaste åren. Nystartsjobb är den stödform
            som omfattar flest personer (IFAU rapport 2018:14).
          </p>
          <p xml:id="i-Q5Byo225ves7JBMkrf4Qnv">
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända, långtidsarbetslösa
            eller personer med funktionsnedsättning att få en fastare anknytning
            till arbetsmarknaden. Det är positivt med arbetsgivare som i hög
            utsträckning välkomnar personer som av olika skäl står långt från
            arbetsmarknaden. Användandet av subventionerade anställningar
            har även stöd i forskningen. Studier visar att personer som haft
            en subventionerad anställning i allmänhet snabbare får ett jobb
            utan stöd jämfört med dem som varit öppet arbetslösa (IFAU rapport
            2011:7, IFAU rapport 2018:14).
          </p>
          <p xml:id="i-3VaUdhqqey7JTreAC61HxE">
            Vänsterpartiet kan dock konstatera att nuvarande system med subventionerade
            anställningar under lång tid har varit behäftat med risker och
            problem. Vid sidan av den uppenbara risken för undanträngningseffekter
            finns stora problem med oegentligheter, överutnyttjande och andra
            felaktigheter, vilket bekräftas av ett flertal granskningar. Under
            de senaste åren har vi sett åtskilliga exempel på hur oseriösa
            arbetsgivare inom vissa branscher sätter i system att ta in arbetslösa
            från olika arbetsmarknadspolitiska program i stället för att anställa
            ordinarie arbetskraft. När stödperioden för en subventionerad
            anställning upphör avslutas anställningen, därefter anställs en
            ny person med en subventionerad anställning. Vissa arbetsgivare
            skriver dessutom öppet i sina jobbannonser att de söker personer
            som har rätt till subventionerade anställningar, såsom långtidsarbetslösa,
            nyanlända och funktionsnedsatta. Granskningar genomförda av såväl
            medier som enskilda fackförbund visar på omfattande missbruk,
            fusk, ekonomisk brottslighet, osund konkurrens och utnyttjande
            av utsatta människor.
          </p>
          <p xml:id="i-5HefV8U6HRo12WbQXr6YQq">
            Det är uppenbart att alltför många arbetsgivare använder subventionerade
            anställningar som ett sätt att dumpa arbetsvillkoren eller för
            att göra det möjligt att lägga lägre anbud vid upphandlingar.
            Sammantaget leder det till att konkurrensen snedvrids, arbetsvillkor
            dumpas och reguljära anställningar uteblir. Problemen är särskilt
            påtagliga inom branscher som hotell och restaurang, taxi, städ
            och detaljhandel där personer med olika former av subventionerade
            anställningar utgör en stor andel av de anställda. Det är hög
            tid att ta tag i de missförhållanden som råder kring subventionerade
            anställningar och skapa ett regelverk som motverkar oegentligheter,
            överutnyttjande och andra felaktigheter.
          </p>
          <p xml:id="i-wVPs4qBhHgBicor1jw29G">
            Under mandatperioden 2014–2018 vidtog S-MP-regeringen ett antal
            åtgärder för att skapa ordning och reda bland de subventionerade
            anställningarna. För det första infördes ett tak på 22 000 kronor
            för den bidragsgrundande lönekostnaden för nystartsjobb. För det
            andra infördes krav på anställningsvillkor som följer, eller är
            likvärdiga med, kollektivavtal även för nystartsjobb. För det
            tredje genomfördes betydande förenklingar och förstärkningar av
            de subventionerade anställningarna i syfte att minska risken för
            felaktiga utbetalningar. För det fjärde tillsattes en utredning
            med uppdrag att se över det statliga åtagandet för en väl fungerande
            arbetsmarknad, den s.k. Arbetsmarknadsutredningen (dir. 2016:56).
            För det femte inrättades en delegation med uppdrag att motverka
            överutnyttjande och felaktiga utbetalningar från välfärdssystemen
            och andra närliggande skattefinansierade och skattesubventionerade
            system (dir. 2016:60).
          </p>
          <p xml:id="i-Ru4yDAEK8SMWj3t22aSuE9">
            Vänsterpartiet välkomnar S-MP-regeringens åtgärder som vi betraktar
            som viktiga steg på vägen. Vi anser dock att det krävs ytterligare
            åtgärder i syfte att stävja oegentligheter, överutnyttjande och
            andra felaktigheter på det ekonomiskt och personellt omfattande
            fält som subventionerade anställningar utgör. I det följande presenterar
            vi ytterligare förslag på sådana åtgärder. Vi har lagt fram dessa
            förslag tidigare. Utskottet har då avslagit våra förslag, senast
            med hänvisning till tidigare ställningstaganden om regeringens
            arbete på området (2017/18:AU4). Vi delar inte utskottets bedömning
            och väljer därför att lägga fram våra förslag på nytt.
          </p>
          <head xml:id="i-CDjPKw5Mo2K3FbGgy1SXju" type="h3">
            4.8.1 Maxgräns för antalet subventionerade anställningar per
            arbetsgivare
          </head>
          <p xml:id="i-HRbjencQKwE5tWk85HLW4g">
            I SOU 2014:16 konstateras att det finns verksamheter där samtliga
            anställda har någon form av arbetsgivarstöd genom Arbetsförmedlingen.
            Huvuddelen av de anställda är då anställda i form av nystartsjobb,
            en subventionerad anställning som riktas till personer som varit
            arbetslösa en längre tid. Anställningarna avslutas när stödperioden
            upphör, därefter anställs andra arbetslösa personer i nystartsjobb
            (SOU 2014:16, s. 213). Det är uppenbart att det här är fråga om
            ett överutnyttjande av subventionerade anställningar i syfte att
            hålla nere lönekostnaderna för företaget. Vid sidan av detta kan
            man konstatera att meningsfull handledning och uppföljning också
            blir svår eller omöjlig att genomföra. Sammantaget motverkas själva
            syftet med den subventionerade anställningen – att fungera som
            en väg in på arbetsmarknaden.
          </p>
          <p xml:id="i-Htu8Sw1BhJ2RMFGjAKCrhZ">
            Ett grundläggande problem i sammanhanget är att Arbetsförmedlingen
            inte gör någon arbetsmarknadspolitisk bedömning vid beslut om
            nystartsjobb, detta då förordningen om nystartsjobb inte omfattas
            av förordningen om den arbetsmarknadspolitiska verksamheten. Utredningen
            föreslår därför bl.a. att regeringen bör överväga att ge Arbetsförmedlingen
            ett tydligt mandat att i enlighet med sin instruktion göra en
            arbetsmarknadspolitisk bedömning av nystartsjobb (SOU 2014:16,
            s. 214).
          </p>
          <p xml:id="i-LFBBPncRskGWVzEedNomZn">
            Vänsterpartiet anser att utredningens förslag är bra och förutsätter
            att regeringen går vidare med det. Precis som utredningen påpekar
            har nystartsjobben en konstruktion som innebär en uppenbar risk
            för oegentligheter och överutnyttjande. Ett skäl till detta är
            utformningen av insatsen som rättighetsstyrd, vilket innebär att
            det inte är fråga om någon arbetsmarknadspolitisk prövning inför
            beslut om utbetalande av stödet. Arbetsförmedlingen saknar i dag
            därför möjligheter att ifrågasätta lämpligheten i anvisningen.
            I praktiken kan därmed en arbetsgivare driva en verksamhet där
            merparten av de anställda har nystartsjobb. Det är en orimlig
            situation som måste förändras. Regelverket måste vara sådant att
            det motverkar möjligheten för arbetsgivare att på olika sätt utnyttja
            subventionerade anställningar endast för att ersätta icke-subventionerade,
            och att dumpa löner och arbetsvillkor.
          </p>
          <p xml:id="i-LrEvqPjK9kPdsHY4uKyTDo">
            Det bör införas en gräns för hur många eller hur stor andel anställda
            med subventionerad lön som en och samma arbetsgivare får ta emot.
            Detta bör riksdagen ställa sig bakom och ge regeringen till känna.
          </p>
          <head xml:id="i-NjQ34XyGsvERk1vj47RaxN" type="h3">
            4.8.2 Arbetsförmedlingens skyldighet att genomföra samråd med
            facklig organisation inför anvisning till arbetsplatsförlagd insats
          </head>
          <p xml:id="i-CM1BaqNNaYNcjb6EQ27DjP">
            Enligt 9 § förordningen (2000:628) om den arbetsmarknadspolitiska
            verksamheten har Arbetsförmedlingen skyldighet att genomföra samråd
            med facklig organisation inför varje enskild anvisning till arbetsplatsförlagd
            insats. Genom samrådet kan fackliga representanter med god kännedom
            om den lokala arbetsmarknaden ge värdefull information till Arbetsförmedlingen
            inför beslut. Tyvärr tenderar myndigheten alltför ofta att låta
            bli att genomföra samråd. Detta bekräftas av en stickprovskontroll
            av lönebidrag som Arbetsförmedlingen genomförde 2013, vilken redovisas
            i SOU 2014:16. Av närmare 800 granskade beslut om lönebidrag hade
            samråd med facklig organisation endast skett i 50 procent av fallen
            (SOU 2014:16, s. 121).
          </p>
          <p xml:id="i-WXWwpcox8dLBfRgEb5kBus">
            Vänsterpartiet anser att samrådsbestämmelsen måste respekteras.
            Fackets yttrande inför beslut om arbetsplatsförlagda insatser
            är ett betydelsefullt underlag för Arbetsförmedlingens bedömning.
            Det säkerställer god kontroll och kvalitet i insatsen. Vi anser
            vidare att samrådsbestämmelsen även bör omfatta nystartsjobben.
          </p>
          <p xml:id="i-6agnikiTt6DwxGwKmRSrfA">
            Regeringen bör förtydliga för Arbetsförmedlingen att myndigheten
            ska genomföra samråd med facklig organisation inför varje arbetsplatsförlagd
            anvisning, även vad gäller nystartsjobb. Detta bör riksdagen ställa
            sig bakom och ge regeringen till känna.
          </p>
          <p xml:id="i-WGuJSP6RydrwgJgPfarHUD">
            Utöver det grundläggande kravet på att samrådsbestämmelsen måste
            respekteras och även omfatta nystartsjobben anser vi att samrådet
            med facket ska ha stor betydelse för Arbetsförmedlingens beslut
            om arbetsplatsförlagd anvisning. De fackliga organisationerna
            har god kännedom om arbetsmarknaden och kan därmed bedöma lämpligheten
            i anvisningen. Fackets synpunkter bör alltid noga övervägas. För
            att säkerställa att detta sker behövs dels kompetensutveckling
            inom Arbetsförmedlingen i syfte att tydliggöra vikten av att genomföra
            samråd med facket, dels ett förtydligande av Arbetsförmedlingens
            uppdrag från regeringens sida.
          </p>
          <p xml:id="i-A9kzG3sEZBjDJzbUb6QTuk">
            Regeringen bör förtydliga för Arbetsförmedlingen att den fackliga
            organisationens yttrande alltid noga bör övervägas i myndighetens
            beslut om arbetsplatsförlagd anvisning. Detta bör riksdagen ställa
            sig bakom och ge regeringen till känna.
          </p>
          <head xml:id="i-MHH83nJXaeydq4NJp2RnnZ" type="h3">
            4.8.3 Skärpt för- och efterhandskontroll av arbetsgivare som
            tar emot subventioner
          </head>
          <p xml:id="i-EiesAqLr66hmgTZHh7hX1q">
            Enligt Arbetsförmedlingens instruktion (2007:1030) ska myndigheten
            säkerställa att felaktiga utbetalningar inte görs. Av SOU 2014:16
            framgår att det finns betydande risker för felaktiga utbetalningar
            inom ramen för Arbetsförmedlingens verksamhet, bl.a. vad gäller
            ekonomiskt stöd till arbetsgivare. Enligt utredningen är den arbetsgivarkontroll
            som Arbetsförmedlingen gör inför beslut om ersättning till arbetsgivare
            och anordnare begränsad. Det saknas exempelvis en rutin med bedömning
            av arbetsgivarens och anordnarens förutsättningar att bedriva
            företag, exempelvis om vederbörande har betydande betalningsanmärkningar
            eller pågående skuldsanering, och risk för överutnyttjande och
            konkurrenssnedvridning (SOU 2014:16, s. 223).
          </p>
          <p xml:id="i-Scdb3rDUAW3wSfcCqrY7pV">
            Vänsterpartiet anser att Arbetsförmedlingens kontroll av arbetsgivare
            som tar emot subventioner bör skärpas i syfte att motverka felaktiga
            utbetalningar, oegentligheter och överutnyttjande. Arbetsförmedlingens
            rutiner kring för- och efterhandskontroll av arbetsgivare bör
            därför förtydligas. Arbetsgivare som beviljas någon form av stöd
            ska leva upp till de villkor som ställs.
          </p>
          <p xml:id="i-BRysgzJ8jrGCpun18fXacd">
            Regeringen bör ge Arbetsförmedlingen i uppdrag att tydliggöra
            sina rutiner vad gäller för- och efterhandskontroll av arbetsgivare
            som tar emot subventioner. Detta bör riksdagen ställa sig bakom
            och ge regeringen till känna.
          </p>
          <p xml:id="i-5RWP6b1RTwMjcbwLxiDQgq">
            Utöver detta bör Arbetsförmedlingen ges utökade möjligheter att
            kontrollera arbetsgivare som anställer personal med subventioner.
            I dag sker myndighetens kontroll dels genom de lokala arbetsförmedlarna,
            dels genom myndighetens centrala enhet för kontroll och uppföljning.
            Som ovan nämnts är denna kontroll begränsad. De lokala arbetsförmedlarna
            saknar tid och resurser för att hinna göra de kontroller som krävs.
            Den centrala enheten saknar statistik över hur många arbetsgivare
            som varje år upptäcks för att bryta mot reglerna. Problemet har
            lyfts fram av flera fackföreningar vid upprepade tillfällen (Arbetet
            2017-10-13). För att förbättra kontrollen av arbetsgivare som
            tar emot subventioner bör regelverket förändras.
          </p>
          <p xml:id="i-784qLFxi5pywi3mgx5UHoe">
            Regeringen bör ge Arbetsförmedlingen utökade möjligheter att
            kontrollera arbetsgivare som anställer personal med subventioner.
            Detta bör riksdagen ställa sig bakom och ge regeringen till känna.
          </p>
          <head xml:id="i-Exwxuk7pDTgzPhkbejN96K" type="h3">
            4.8.4 Sanktioner mot arbetsgivare som missbrukar anställningsstöden
          </head>
          <p xml:id="i-C569MjFKsUtG9LjGCFv4fb">
            I dag finns det inga sanktioner mot de arbetsgivare som missbrukar
            anställningsstöden. Om Arbetsförmedlingen upptäcker att en arbetsgivare
            inte uppfyller överenskomna kriterier, eller missbrukar anställningsstöden
            för att minska sina personalkostnader i syfte att få konkurrensfördelar,
            gör myndigheten en omprövning. I värsta fall kan arbetsgivaren
            bli återbetalningsskyldig. Vänsterpartiet anser att detta är otillräckligt.
          </p>
          <p xml:id="i-rn46EhyaUha9QH5gph8AW">
            I SOU 2014:16 övervägdes ett system med administrativa sanktionsavgifter
            mot de arbetsgivare som missbrukar anställningsstöden. Enligt
            utredningen skulle Arbetsförmedlingen, som handlägger stöden,
            få besluta om sådana sanktionsavgifter (SOU 2014:16, s.219). Vänsterpartiet
            anser att detta är ett bra förslag som, i kombination med skärpta
            för- och efterhandskontroller, sannolikt skulle bidra till att
            minska förekomsten av missbruk av anställningsstöd.
          </p>
          <p xml:id="i-V1WYQHRSpPjsWB8BqAZWSW">
            Sanktioner ska kunna utkrävas mot arbetsgivare som inte uppfyller
            överenskomna kriterier eller missbrukar anställningsstöden för
            att minska sina personalkostnader och få konkurrensfördelar. Detta
            bör riksdagen ställa sig bakom och ge regeringen till känna.
          </p>
          <head xml:id="i-8GrabZB43dZ1E6sq7S2C8L" type="h3">
            4.8.5 Arbetsgivare som anställer personer med subventioner ska
            utfärda arbetsintyg
          </head>
          <p xml:id="i-5W66uFJb9b8b1nbdda1CG6">
            Enligt 47 § lagen om arbetslöshetsförsäkring (ALF) ska en arbetsgivare
            på begäran utfärda ett arbetsgivarintyg till den anställde när
            anställningen upphör. Intyget ska innehålla uppgifter om den anställdes
            anställningsförhållanden och de uppgifter i övrigt som behövs
            för att bedöma den anställdes rätt till arbetslöshetsersättning.
            Intyget är samtidigt ett bevis på att man har jobbat på en arbetsplats
            under en viss period och kan därmed hjälpa individen i dennes
            fortsatta jobbsökande. Kravet på arbetsgivarintyg finns även reglerat
            i många kollektivavtal.
          </p>
          <p xml:id="i-QUcJBgXekShFyH5NBgA8JQ">
            Enligt flera arbetstagarorganisationer är det vanligt förekommande
            att arbetsgivare som anställer personal med subventioner inte
            utfärdar något arbetsgivarintyg efter avslutad anställning. Det
            kan dels bero på att många av dessa arbetsgivare inte har kollektivavtal
            med krav på arbetsgivarintyg, dels bero på att många personer
            med subventionerade anställningar inte har rätt till a-kassa och
            därmed, per definition, inte omfattas av gällande lagstiftning.
            Resultatet är att många personer med subventionerade anställningar,
            efter avslutad anställning, återvänder till Arbetsförmedlingen
            utan ett arbetsgivarintyg som visar vad man jobbat med och hur
            länge. Detta försvårar sannolikt möjligheten att få ett arbete
            på den reguljära arbetsmarknaden.
          </p>
          <p xml:id="i-SBUtQiKJaR8zStKh8Rpz1m">
            LO har framfört krav på att personer med subventionerad anställning
            ska få ett arbetsintyg av arbetsgivaren när anställningen upphör.
            Intyget ska innehålla uppgifter om arbetsuppgifter, anställningstid
            m.m. i syfte att hjälpa personen i sitt fortsatta jobbsökande.
            Vänsterpartiet delar LO:s uppfattning. Vi är övertygade om att
            ett krav på intyg skulle förbättra förutsättningarna för en varaktig
            etablering på arbetsmarknaden för personer med subventionerade
            anställningar. Vi menar även att det ligger i det allmännas intresse
            att verka för att förbättra målgruppens möjligheter att få ett
            arbete på den reguljära arbetsmarknaden, i synnerhet som staten
            har bekostat delar av eller hela anställningen genom olika former
            av anställningsstöd. Kravet bör införas i de förordningar som
            reglerar anställningsstöd.
          </p>
          <p xml:id="i-EivHRrQpieABHxfhgGvhyY">
            Arbetsgivare som anställer personer med subventioner ska vara
            skyldiga att utfärda ett arbetsintyg till den anställde när anställningen
            upphör. Detta bör riksdagen ställa sig bakom och ge regeringen
            till känna.
          </p>
          <head xml:id="i-LCpjPy5XKbdqnPgSPGSssZ" type="h3">
            4.8.6 Öppenhet och insyn
          </head>
          <p xml:id="i-XoyAD3nhrwhyCPueGnw6u8">
            Varje år betalas stora summor ut i anställningsstöd till privata
            företag. Vilka företag som tagit del av bidragen och hur mycket
            pengar respektive företag har fått är dock belagt med sekretess.
            Arbetsförmedlingen hänvisar till sekretess- och offentlighetslagstiftningen.
            Enligt myndigheten står det inte klart att den enskilda inte kan
            lida skada om uppgifterna blir offentliga. Arbetsförmedlingen
            hänvisar bl.a. till företagarnas affärsintressen (DN 2015-02-09).
          </p>
          <p xml:id="i-22am6NKF7f3uHSwuxKFZvM">
            Nuvarande ordning gör det svårt för myndigheter och journalister
            att granska vilka företag som tar emot statliga lönesubventioner
            och huruvida det förekommer överutnyttjande, felaktiga utbetalningar
            och andra oegentligheter. Vänsterpartiet anser att detta bör förändras.
            Enligt vår mening bör allmänhetens insyn i hur skattemedel används
            väga tyngre än den enskilde företagarens affärsintressen. Vi har
            svårt att se hur ett företag skulle lida skada av att staten öppet
            redovisar vilka som har fått statliga lönesubventioner. Det finns
            ett stort samhällsintresse och behov av transparens, öppenhet
            och insyn när det gäller hur de statliga lönesubventionerna används.
          </p>
          <p xml:id="i-TpVH4JcPpwvVF4J2xaa8Wk">
            Regeringen bör göra det möjligt för myndigheter och journalister
            att granska vilka företag som tar emot statliga lönesubventioner
            samtidigt som skyddet för den enskildes integritet säkras. Detta
            bör riksdagen ställa sig bakom och ge regeringen till känna.
          </p>
          <head xml:id="i-FhwiQHEHCCCfiTmY5ghb3W" type="h1">
            5 En starkare arbetsrätt för ökad trygghet i anställningen
          </head>
          <p xml:id="i-6AufBXb1harAnZuMSfjgAt">
            Vänsterpartiet ser med stor oro på hur arbetsvillkoren blivit
            tuffare och arbetslivet otryggare under en lång period. Nedskärningar
            och slimmade organisationer har gjort att stress och annan psykisk
            ohälsa blivit den vanligaste orsaken till sjukskrivningar, i synnerhet
            inom kvinnodominerade branscher. Anställningstryggheten har också
            urholkats under en lång period, vilket ytterligare bidrar till
            stress och osäkerhet.
          </p>
          <p xml:id="i-17ySFMccvdP39tSJ3DqVjy">
            Sverige har i dag en arbetsmarknad som präglas av ett för arbetsgivaren
            mycket tillåtande regelverk för tidsbegränsade anställningar,
            inhyrning från bemanningsföretag och låglönekonkurrens från andra
            EU-länder. Privatiseringar och upphandlingar av allt fler offentliga
            verksamheter hotar också anställningstryggheten i jobb som tidigare
            betraktades som relativt trygga.
          </p>
          <p xml:id="i-UUasDJQSDgn29WHWbEe2JD">
            Tendensen är att arbetskraften blir alltmer uppdelad i en väletablerad
            kärna med relativt trygga arbetsvillkor och en periferi bestående
            av en växande grupp som saknar anställningstrygghet och har små
            möjligheter att hävda sina rättigheter i arbetslivet. I denna
            grupp ingår dels tidsbegränsat anställda, dels migrantarbetare,
            papperslösa och andra utsatta personer som arbetar för löner och
            villkor långt sämre än de som regleras i lagar och kollektivavtal.
            Den gemensamma nämnaren i denna heterogena grupp, som ibland beskrivs
            i termer av ett prekariat, är otryggheten och osäkerheten. Villkoren
            ser således väldigt olika ut för olika arbetstagare. Samtidigt
            befinner sig alla på samma arbetsmarknad.
          </p>
          <p xml:id="i-MWhtYKAdyj9X3wdn5HpqZe">
            Den ökande uppsplittringen av löntagarna i tillsvidareanställda,
            visstidsanställda, inhyrda, utstationerade, uppdragstagare osv.
            försvårar den fackliga organiseringen. Arbetstagare med osäkra
            och otrygga anställningar vågar inte ställa krav i samma utsträckning
            som tillsvidareanställda. Arbetsplatser där människor är rädda
            att bli av med jobbet blir tysta arbetsplatser. Sämre anställningstrygghet
            och arbetsvillkor för vissa grupper påverkar därmed i förlängningen
            allas utsikter till goda arbetsvillkor. En förbättrad anställningstrygghet
            är därför bra för hela arbetsmarknaden.
          </p>
          <head xml:id="i-4iAug8dM7zJjd4P77euMoB" type="h2">
            5.1 Minska de otrygga anställningarna
          </head>
          <p xml:id="i-NSzw9x2DGDADYtg5fAWR4t">
            Tidsbegränsade anställningar fyller en nödvändig funktion på
            arbetsmarknaden. Det måste gå att ta in vikarier när anställda
            är föräldralediga, eller sjuka, och det måste gå att anställa
            extrapersonal vid tillfälliga arbetsanhopningar eller när det
            behövs specifik kunskap under begränsad tid.
          </p>
          <p xml:id="i-LeFWNGWBsNw7W96LtgVdju">
            Problemet är att många arbetsgivare systematiskt använder tidsbegränsade
            anställningar för att täcka permanenta arbetskraftsbehov därför
            att det är bekvämt att ha en flexibel personalstyrka.
          </p>
          <p xml:id="i-TPSfF7qMcZcdXrssE3h2nL">
            De tidsbegränsade anställningarna har ökat trendmässigt de senaste
            trettio åren, men fördelar sig väldigt ojämnt över arbetsmarknaden.
            Den stora förändringen är att de tidsbegränsade anställningarna
            blivit allt osäkrare över tid. Allmän visstidsanställning är den
            vanligaste och samtidigt mest osäkra tidsbegränsade anställningsformen
            som regleras i LAS. Enligt statistik från SCB är det nästan dubbelt
            så vanligt med tidsbegränsade anställningar i arbetaryrken som
            i tjänstemannayrken. Fler kvinnor än män har tidsbegränsade anställningar
            och allra vanligast är dessa anställningar bland unga. I åldersgruppen
            16–24 år har fler än hälften av dem som jobbar en tidsbegränsad
            anställning. I åldersgruppen 25–29 år har var fjärde ett tidsbegränsat
            jobb (LO: Anställningsformer och arbetstider 2017). Tidsbegränsade
            anställningar kryper dock allt högre upp i åldrarna. Medelåldern
            för tidsbegränsat anställda på arbetsmarknaden i sin helhet var
            31,2 år 2014. Medelåldern för en tidsbegränsad anställning för
            arbetare inom kommun och landsting var 37 år (Kommunal 2016: Status:
            Prekär. En rapport om tidsbegränsat anställda). Tidsbegränsade
            anställningar kan således inte enbart beskrivas som ett ungdomsfenomen
            på den svenska arbetsmarknaden. Här finns ett tydligt klass- och
            könsmönster.
          </p>
          <p xml:id="i-G9oxGaa7XGFgSVYA8P4vBn">
            I vissa branscher är tidsbegränsade anställningar snarare regel
            än undantag, det gäller framför allt i kvinnodominerade arbetaryrken
            inom vård och omsorg, handel samt hotell- och restaurangbranschen.
            Här är den vanligaste formen av tidsbegränsad anställning timvikariat
            eller behovsanställning utan garanterad arbetstid. Den yrkesgrupp
            som har högst andel tidsbegränsade anställningar är vårdbiträden.
            2015 var 61 procent av vårdbiträdena tidsbegränsat anställda.
            Men det finns även tjänstemannayrken där tillfälliga anställningar
            är ett stort problem, exempelvis gäller det journalister och universitetslärare.
          </p>
          <p xml:id="i-38G77NGAxNVPuDrHVqhtoJ">
            Att vara anställd på tillfälliga kontrakt innebär stora nackdelar.
            Tidsbegränsat anställda vittnar om en prekär tillvaro. Livet går
            inte att planera, ekonomin är osäker och på arbetsplatsen befinner
            man sig i ständigt underläge. Det är svårare att engagera sig
            fackligt och säga ifrån om orättvisor och problem på jobbet. Tillfälligt
            anställda erbjuds också mindre kompetensutveckling och har sämre
            löneutveckling. Att inte ha en tillsvidareanställning gör det
            svårt att teckna ett hyreskontrakt eller låna pengar till en bostad.
            Otrygga anställningar är en stor källa till stress och oro framför
            allt bland unga. Forskningsstudier visar tydliga kopplingar mellan
            psykisk ohälsa och otrygga anställningar. Otrygga anställningar
            ger helt enkelt otrygga liv.
          </p>
          <p xml:id="i-CpwHHewnBSeDs8uC5NhtTA">
            De tydliga skillnaderna i arbetsmiljö mellan tidsbegränsat anställda
            och tillsvidareanställda bekräftas i Arbetsmiljöverkets undersökning
            ”Arbetsmiljön 2017”. Enligt rapporten är en av fyra tidsbegränsat
            anställda rädda för uppsägning eller att tvingas korta sin arbetstid
            jämfört med en av tio av de tillsvidareanställda. Vidare har drygt
            hälften av de tidsbegränsat anställda repetitiva arbetsuppgifter
            jämfört med drygt en tredjedel av de tillsvidareanställda. Dessutom
            kan sex av tio tidsbegränsat anställda sällan eller aldrig bestämma
            när arbetsuppgifter ska utföras. Motsvarande siffra för tillsvidareanställda
            är tre av tio. Därutöver visar rapporten att det bland tidsbegränsat
            anställda kvinnor är dubbelt så vanligt att ha upplevt sexuella
            trakasserier på jobbet jämfört med bland tillsvidareanställda
            kvinnor (Arbetsmiljöverket: Arbetsmiljön 2017).
          </p>
          <p xml:id="i-HfhC4jZP2nf7DCWVYhhewV">
            När antalet visstidsanställningar blir för många påverkar det
            även de tillsvidareanställdas arbetsvillkor och arbetsmiljö negativt.
            En undersökning som Handelsanställdas förbund har gjort bland
            butiks- och lageranställda visar att tillsvidareanställd personal
            på arbetsplatser där det finns många visstidsanställda mår sämre
            och känner sig mer stressade än andra. Bemanningen är ofta lägre
            på dessa arbetsplatser, och de tillsvidareanställda får dra ett
            tyngre lass och ständigt lära upp nya kollegor.
          </p>
          <p xml:id="i-2GkwjYmWQEKuMAz1JYNQ8g">
            Det finns alltså mycket att vinna för alla arbetstagare på att
            de tillfälliga anställningarna begränsas. Regeringens proposition
            2015/16:62 Skärpta åtgärder mot missbruk av tidsbegränsade anställningar
            innehöll förslag som kan ses som steg i rätt riktning. De lagändringar
            som trädde i kraft den 1 maj 2016 är dock otillräckliga för att
            på allvar komma till rätta med missbruket av de tidsbegränsade
            anställningarna. Vänsterpartiet föreslår därför ett antal regeländringar
            i syfte att minska de otrygga anställningarna och stärka den enskildes
            rätt till anställningstrygghet.
          </p>
          <head xml:id="i-XNzWaetM2NYYsodxQAEnfJ" type="h3">
            5.1.1 Objektiva skäl för alla visstidsanställningar
          </head>
          <p xml:id="i-K7aVwgZ7NbdUgnbtSRMS55">
            Vänsterpartiet anser att tillsvidareanställning ska vara norm
            på arbetsmarknaden och att tidsbegränsade anställningar bara ska
            få användas när det finns objektiva skäl för det. Så är det inte
            i dag.
          </p>
          <p xml:id="i-PH3RCmbetWVnZUXRnkk1jD">
            För att anställa någon på ett vikariat krävs att en anställd
            är frånvarande och tillfälligt behöver ersättas. Men för att erbjuda
            någon en allmän visstidsanställning enligt § 5 i LAS finns inga
            sådana kriterier alls. Det står arbetsgivaren fritt att välja
            en tidsbegränsad anställning utan att motivera det. Därmed kan
            det inte sägas att tillsvidareanställning längre är norm i den
            svenska arbetsrättslagstiftningen.
          </p>
          <p xml:id="i-RCCCnftgBdUL5mKhvBZEb8">
            Allmän visstidsanställning bryter med en grundtanke i LAS, nämligen
            att arbetstagaren, som i utgångspunkten har en underordnad relation
            till arbetsgivaren, åtminstone ska skyddas mot godtycke. Allmän
            visstidsanställning kan tvärtom sägas bygga på just godtycke.
          </p>
          <p xml:id="i-2sSr7X6oZLkZd2qLRn3Vdt">
            Allmän visstidsanställning infördes av den borgerliga regeringen
            2007. Vänsterpartiet har sedan dess, tillsammans med flera fackförbund,
            framfört krav på att allmän visstidsanställning bör tas bort ur
            LAS. Sedan 2017 står också Socialdemokraterna bakom ett sådant
            krav efter ett beslut på partiets kongress. S-MP-regeringen lade
            dock aldrig fram någon proposition i ärendet. Problemet med allmän
            visstid kvarstår således.
          </p>
          <p xml:id="i-CMiadskvcuVAe4urmnZb6Y">
            I debatten har det hävdats att man i första hand bör komma till
            rätta med problemen i förhandlingar mellan arbetsmarknadens parter.
            Men grundproblemet har skapats genom utformningen av lagen och
            bör lösas därigenom. Dagens utformning ger en ensidig fördel till
            arbetsgivarna och bygger in ett godtycke i systemet. Arbetsgivarna
            har inget att vinna på att reglera detta i kollektivavtal, samtidigt
            som problemet är som störst på områden där arbetstagaren redan
            befinner sig i särskilt utsatta situationer. I den mån frågan
            ändå regleras genom kollektivavtal betyder det dessutom att arbetstagarorganisationen
            måste betala för något som lagstiftaren inte borde ha öppnat för.
            En liknande slutsats drog LO-kongressen 2016, som fattade beslut
            om att LO ska verka för att allmän visstidsanställning tas bort
            ur LAS. Det finns således ett brett fackligt stöd för att ändra
            lagstiftningen.
          </p>
          <p xml:id="i-PPw7N2PhncxCcYT2TZAzLt">
            Vänsterpartiet anser att LAS bör ändras så att allmän visstidsanställning
            utgår och det i stället införs objektiva kriterier för när det
            är tillåtet med visstidsanställningar. Lagen bör i denna del även
            fortsättningsvis vara semidispositiv. Det innebär att arbetsmarknadens
            parter i centrala kollektivavtal kan komma överens om de anställningsformer
            som är lämpliga inom respektive bransch.
          </p>
          <p xml:id="i-7VjmnURfe3bFKPpSSDp6K5">
            Lagen (1982:80) om anställningsskydd bör ändras så att allmän
            visstidsanställning utgår och det i stället införs objektiva kriterier
            för när det är tillåtet med visstidsanställningar. Detta bör riksdagen
            ställa sig bakom och ge regeringen till känna.
          </p>
          <head xml:id="i-RdTNuXqeH1ECtRCs72vNHp" type="h3">
            5.1.2 Maxgräns för tidsbegränsad anställning
          </head>
          <p xml:id="i-WM6H2e1KPHiiW39ayrBDwL">
            Det ska inte vara möjligt att stapla olika visstidsanställningar
            hos samma arbetsgivare ovanpå varandra under alltför lång tid.
            De lagändringar som trädde i kraft den 1 maj 2016, genom bifall
            på proposition 2015/16:62, innebär visserligen en förbättring
            jämfört med tidigare lagstiftning. Vänsterpartiet anser dock,
            i likhet med flera fackförbund, att lagändringarna är både otillräckliga
            och svårtolkade. Det är dessutom oklart om lagändringarna verkligen
            uppfyller visstidsdirektivets krav. Det kommer även fortsättningsvis
            att vara möjligt att stapla visstidsanställningar under lång tid.
          </p>
          <p xml:id="i-CRv9FFbnBJak34PfqoZnot">
            Det är inte acceptabelt att anställningstryggheten går att kringgå
            på det här sättet. Vänsterpartiet anser att det behövs en skärpning
            av reglerna mot missbruk av upprepade tidsbegränsade anställningar.
            Reglerna ska vara enkla att förstå och tillämpa. Principen bör
            vara att låta alla anställningsformer ingå i bedömningen av maximal
            tid som visstidsanställd.
          </p>
          <p xml:id="i-DDBTKLfJ2fcRin4jnCrCkv">
            Det bör införas en övre tidsgräns om maximalt 24 månader under
            de senaste fem åren för hur länge någon kan vara tidsbegränsat
            anställd, oavsett anställningsform, hos samma arbetsgivare innan
            anställningen övergår i en tillsvidareanställning. Detta bör riksdagen
            ställa sig bakom och ge regeringen till känna.
          </p>
          <head xml:id="i-6Lnf4SXh4QSvj7ftFBx8Cv" type="h3">
            5.1.3 Skydd mot missbruk av intermittenta anställningar
          </head>
          <p xml:id="i-2ZYh7U8Ghx5CoQ6FTaY9fE">
            Ett omfattande och växande problem på svensk arbetsmarknad är
            utvecklingen mot allt fler s.k. intermittent anställda, t.ex.
            timanställda, springvikarier eller personer som rings in vid behov.
            Intermittenta anställningar är inte lagreglerade utan regleras
            i kollektivavtal mellan arbetsmarknadens parter. Personer med
            denna form av tidsbegränsad anställning har en anställningstid
            som enbart räknas när de arbetar. Ett nytt anställningsförhållande
            påbörjas varje gång arbete utförs.
          </p>
          <p xml:id="i-PDVQPpD7L2GnKt5AgkDDD1">
            I LO:s tjänstebranscher pågår en utveckling där denna form av
            moderna daglönare blir allt vanligare. Arbetsgivarna väljer att
            utnyttja sina möjligheter att använda sig av intermittent anställda
            via anställningsformen allmän visstid. Personer med intermittenta
            anställningar erbjuds arbete med kort varsel, har ingen garanterad
            arbetstid, inget schema och därmed ingen garanterad inkomst. Intermittenta
            anställningar kan fortgå under en lång period, ofta under flera
            år. De arbetstagare som omfattas av intermittenta anställningar
            är främst unga, kvinnor och personer med utländsk bakgrund. De
            intermittent anställda har i praktiken inte något anställningsskydd
            alls – de är helt utlämnade till arbetsgivarens godtycke.
          </p>
          <p xml:id="i-XZwgUnLZYnqpyw5mTXjX63">
            Vänsterpartiet ser ett stort behov av att komma till rätta med
            det omfattande missbruk av intermittenta anställningar som präglar
            delar av svensk arbetsmarknad. Därför välkomnas det utredningsuppdrag
            (dir. 2017:56) som regeringen tillsatt, och som ska redovisas
            i början av 2019. Vi förutsätter att utredningen lägger konkreta
            förslag för att skydda arbetstagarna mot den otrygghet som intermittenta
            anställningar innebär och att regeringen presenterar lagförslag
            i enlighet med detta.
          </p>
          <head xml:id="i-D2k9SPdmLvCq1MgVthPu7s" type="h3">
            5.1.4 Företrädesrätt till återanställning
          </head>
          <p xml:id="i-KqLTQA8PUnBjLmzP8XB5iZ">
            Företrädesrätt till återanställning innebär att anställda som
            blir uppsagda p.g.a. arbetsbrist och visstidsanställda som inte
            får fortsatt anställning, har rätt till återanställning om den
            tidigare arbetsgivaren behöver anställa. Förutsättningar för att
            företrädesrätten ska gälla är att anställningen har varat en viss
            tid och att personen i fråga har tillräckliga kvalifikationer
            för det aktuella arbetet. Denna regel är viktig för att upprätthålla
            tillsvidareanställningen som norm. Utan företrädesrätt till återanställning
            förlorar också turordningsreglerna vid uppsägning sin funktion.
            Arbetsgivaren definierar med nuvarande praxis när arbetsbrist
            föreligger och därmed också grund för uppsägning. Företrädesrätten
            till återanställning motverkar att oseriösa arbetsgivare godtyckligt
            säger upp personal enbart för att kunna ersätta dem med andra.
          </p>
          <p xml:id="i-15KVqdb8wvZc4JTW5Vvbyz">
            Kvalifikationstiden för företrädesrätt till återanställning har
            förlängts. I dag krävs sammanlagt 12 månaders anställning under
            de senaste tre åren. Givet de allt fler korta visstidsanställningar
            som framför allt unga hänvisas till innebär denna tidsgräns att
            stora grupper ställs utanför det skydd som företrädesrätt till
            återanställning medför. Företrädesrätten gäller i dag under nio
            månader efter anställningens upphörande. För att företrädesrätten
            ska ge ett tillräckligt skydd mot godtyckliga uppsägningar bör
            denna tid förlängas. Redan i dag finns ett stort antal personer
            som permanent blir hänvisade till att varva tillfälliga anställningar
            med arbetslöshet. Om inget görs för att stärka återanställningsrätten
            riskerar den skaran att växa än mer framöver.
          </p>
          <p xml:id="i-2f7yjs6wWXgeTSJY7zp9oJ">
            Vänsterpartiet har länge föreslagit att regelverket kring företrädesrätt
            till återanställning bör ändras i syfte att stärka anställningstryggheten.
            Arbetsmarknadsutskottet har dock valt att avstyrka våra förslag,
            senast med hänvisning till att den utformning i form av kvalifikationstid
            och längd som företrädesrätten i dag har i LAS är tillfredsställande
            (2017/18:AU9). Vänsterpartiet delar inte utskottets bedömning
            och menar att behovet av en förändring av regelverket kvarstår.
          </p>
          <p xml:id="i-UdhH2vgVU98JPC3SWHuigs">
            Kvalifikationstiden för företrädesrätt till återanställning bör
            kortas och inträda efter sammanlagt sex månaders anställning under
            de senaste två åren, och tiden under vilken företrädesrätten till
            återanställning gäller bör förlängas till 12 månader efter anställningens
            upphörande. Detta bör riksdagen ställa sig bakom och ge regeringen
            till känna.
          </p>
          <head xml:id="i-LsEmEQwfpKpehqXvYUA71J" type="h3">
            5.1.5 Tydligare personsamband vid vikariat
          </head>
          <p xml:id="i-SMh7CkxpNqU85uunx7niPK">
            En vikarie är tänkt att vara en person som ersätter en bestämd
            viss person under en bestämd tid. Möjligheten att anställa på
            vikariat fyller en nödvändig funktion på arbetsmarknaden genom
            att det går att anställa ersättare vid olika former av tjänstledighet,
            sjukdom och semestrar. Om inte den möjligheten fanns skulle arbetsbelastningen
            bli alltför stor för den personal som inte är ledig. Det skulle
            också bli svårare att få tjänstledigt av andra anledningar än
            de som ger rätt till tjänstledighet enligt lag och avtal. Anställningsformen
            ska dock inte kunna missbrukas.
          </p>
          <p xml:id="i-LmcWanMJj4cTZVfsYyWrm">
            Poängen med vikariat är att det finns ett personsamband. I verkligheten
            används vikariat ibland på vaga grunder där det kan vara oklart
            om vikarien alls ersätter en frånvarande person, eller om det
            i själva verket handlar om att täcka upp för vakanser eller tillfälliga
            arbetsanhopningar. Det är inte acceptabelt att vikariatsformen
            missbrukas på detta sätt. Arbetstagarnas fackliga organisationer
            måste ha insyn i vilka faktiska förhållanden som omger en anställning
            för att kunna hävda lagstadgade och avtalade anställningsvillkor.
            Om inget personsamband finns ska inte heller anställningsformen
            vikariat användas. Naturligtvis måste det finnas utrymme för rockader
            i en organisation, så att en vikarie täcker upp för en person
            som utför en frånvarande anställds arbetsuppgifter. Det måste
            dock på ett tydligare sätt än vad som är fallet i dag gå att se
            sambandet med en anställds frånvaro och en vikarie.
          </p>
          <p xml:id="i-8rybyM2XuMxrT7wZzdXVvd">
            Vänsterpartiet har vid upprepade tillfällen föreslagit ett tydligare
            personsamband vid vikariat. Utskottet har dock valt att avstyrka
            våra förslag, senast med hänvisning till att praxis är tydlig
            om vad som är att betrakta som ett vikariat och hur anställningsformen
            får användas (bet. 2016/17:AU7). Vänsterpartiet menar att skillnaden
            mellan teori och praktik dock är alltför stor för att vara acceptabel,
            och anser därför att behovet av ett tydligare personsamband vid
            vikariat kvarstår.
          </p>
          <p xml:id="i-BqG1ysY7gcw65SJWdTXP8Q">
            Regelverket kring vikariat bör förtydligas i syfte att förhindra
            missbruk av anställningsformen. Detta bör riksdagen ställa sig
            bakom och ge regeringen till känna.
          </p>
          <head xml:id="i-Ce7BXb1R9upqYY8SZStnYy" type="h3">
            5.1.6 Skyddad sysselsättningsgrad mot s.k. hyvling
          </head>
          <p xml:id="i-9WNifKyA1UqFGtxj94mff8">
            Det anställningsskydd som i dag finns i lagen om anställningsskydd
            (LAS) skyddar anställningen som sådan i arbetsbristsituationer
            genom turordningsregler och återanställningsrätt. Däremot finns
            inte på samma sätt ett skydd för sysselsättningsgraden i anställningen.
          </p>
          <p xml:id="i-QBcbTJ7cTr1Ho3oDoz9ps1">
            Detta medför att arbetsgivare, med hänvisning till arbetsbrist,
            kan välja att sänka sysselsättningsgraden för arbetstagare i stället
            för att säga upp dem. Fenomenet kallas hyvling, dvs. att arbetstidsmåttet
            hyvlas ned från heltid till deltid. Flera fackförbund, däribland
            HRF, Fastighets, Handels och Kommunal, har på senare år vittnat
            om att detta är ett växande problem inom deras branscher. Arbetsgivaren
            omorganiserar och sänker arbetstiden för de anställda. Ibland
            används metoden för att sänka arbetstiden för redan anställda
            och ta in nya på deltid.
          </p>
          <p xml:id="i-TkBtABMDNzNdtjj5BQgfGQ">
            Nackdelarna med hyvling är stora, inte minst för de arbetstagare
            som drabbas. Flera fackförbund har slagit larm om att deras medlemmar
            inte längre kan försörja sig på sina löner efter att sysselsättningsgraden
            hyvlats. Således blir en till synes enkel lösning för arbetsgivarna
            ett riktigt problem för samhället i allmänhet och för arbetstagarna
            i synnerhet.
          </p>
          <p xml:id="i-U9xpwXwRMnEbexXN5XnNwg">
            Arbetsdomstolen fastställde 2016 i en uppmärksammad dom (AD 2016
            nr 69) att en arbetsgivare inte agerat felaktigt när ett flertal
            anställda i en butik fått sina sysselsättningsgrader sänkta. En
            tjänst med lägre sysselsättningsgrad kan betraktas som ett skäligt
            omplaceringserbjudande, och behöver därför inte behandlas som
            ett ärende om arbetsbrist. Arbetsgivare behöver då inte beakta
            turordningsregler eller uppsägningstider. LAS skyddar därmed inte
            omfattningen av en anställning. Domen markerar en definitiv återvändsgränd
            för skydd mot hyvlingar i nuvarande lagstiftning.
          </p>
          <p xml:id="i-AJ6jr6v8YrPqVsRb5AjSdR">
            LO har sedan tidigare beslutat att verka för en lagändring för
            att motverka hyvling. Efter prövningen av regelverket i arbetsdomstolen
            har flera fackförbund förstärkt sina krav på åtgärder. Vänsterpartiet
            anser, i likhet med arbetstagarorganisationerna, att det krävs
            en lagändring för att komma till rätta med det problem som lyfts
            fram här, och har också föreslagit detta tidigare (mot. 2016/17:47).
            Arbetsmarknadsutskottet har avslagit vårt förslag med hänvisning
            till att arbetsmarknadens parter bör ges möjlighet att uppnå ett
            rimligt skydd mot hyvling i kollektivavtal (2016/17:AU7).
          </p>
          <p xml:id="i-L17MJ2oc7HaoPKjsdeTfeN">
            2017 tillsatte S-MP-regeringen en utredning med uppdrag att bl.a.
            utreda och analysera arbetstagares skydd mot förändrade anställningsförhållanden
            i samband med omreglering av arbetstidsmått vid arbetsbrist (dir.
            2017:56). Uppdraget ska redovisas senast 31 januari 2019. Vänsterpartiet
            välkomnar utredningen, men konstaterar samtidigt att uppdraget
            är formulerat så att även andra vägar än en lagändring kan komma
            i fråga. Vi kan samtidigt konstatera att parterna inte lyckats
            lösa problemet och att behovet av ett skydd mot hyvling är stort.
            Vi väljer därför att lägga vårt förslag till lagändring på nytt.
          </p>
          <p xml:id="i-Rzhh8fbdv52ZERhmN8pRF">
            Lagen (1982:80) om anställningsskydd bör ändras så att regelverket
            gällande arbetsbrist blir tillämpligt om en arbetsgivare avser
            att omreglera den anställdes sysselsättningsgrad. Detta bör riksdagen
            ställa sig bakom och ge regeringen till känna.
          </p>
          <head xml:id="i-QwB3DjvtCiEDhxqoCWxHK7" type="h2">
            5.2 Ta bort tvåpersonsundantaget
          </head>
          <p xml:id="i-AhCV8JfawNJCUvKYi798sp">
            Turordningsregler vid uppsägning p.g.a. arbetsbrist gör att arbetsgivare
            inte fritt kan välja vilka som ska sägas upp. Turordningskriterierna
            i lagen om anställningsskydd, LAS, är anställningstid och ålder.
            Dessa kriterier är, till skillnad från t.ex. kompetens, objektiva
            och lätta att fastställa. Om det krävs omplaceringar ska de som
            ska vara kvar, enligt LAS, ha tillräckliga kvalifikationer för
            det kvarvarande arbetet. År 2000 beslutade en riksdagsmajoritet
            bestående av Moderaterna, Centerpartiet, Folkpartiet, Kristdemokraterna
            och Miljöpartiet att arbetsgivare med högst tio anställda innan
            förhandlingarna inleds, utan att ange skäl, får undanta två personer
            som denne vill ha kvar. Det innebär att förhandlingsrätten sätts
            ur spel. Arbetsgivarens ensidiga beslut kan inte heller prövas
            rättsligt.
          </p>
          <p xml:id="i-PmBMiqrLAGzV2KsAhVFroy">
            Institutet för arbetsmarknads- och utbildningspolitisk utvärdering
            (IFAU) har *tidigare genomfört en utvärdering av undantagsregeln.
            Rapporten visade att undantagsregeln inte har lett till att fler
            nyanställs i små företag. Däremot finns det en tendens till fler
            avgångar bland löntagare i åldern 55–64 år, en åldersgrupp där
            väldigt många har stora svårigheter att åter få en anställning
            om de blir arbetslösa samtidigt som de inte är tillräckligt gamla
            för att ha rätt till någon pensionslösning. En orsak till att
            undantagsregeln inte lett till fler nyanställningar är att det
            redan före lagändringen var enkelt för arbetsgivare att göra lokala
            överenskommelser med facket om avtalsturlistor. I dag är det alltför
            lätt för arbetsgivare att anställa på viss tid och det ökade antalet
            visstidsanställningar har minskat arbetsgivarnas intresse av att
            göra undantag från turordningsreglerna (IFAU rapport 2008:26).
            Trots att relativt få arbetsgivare har använt sig av möjligheten
            att undanta två av de anställda från turordningen har undantagsregeln
            stor betydelse. Den inskränker förhandlingsrätten och ökar otryggheten
            för alla anställda på små arbetsplatser. Det finns inga sakliga
            skäl till att anställda i mindre företag ska ha sämre anställningsskydd
            än anställda i större företag.
          </p>
          <p xml:id="i-DXStNURWXbxD5zpnbafJ7b">
            LAS ger, utan undantagsregeln, parterna tillräckligt utrymme
            att förhandla fram lösningar vid uppsägningar p.g.a. arbetsbrist,
            som är både rättssäkra för den enskilde och motsvarar behoven
            på arbetsplatsen. Nyckelpersoner var, genom kravet på tillräckliga
            kvalifikationer, skyddade redan innan undantagsregeln infördes.
          </p>
          <p xml:id="i-LiaL9okMLgMfRVvbHWorRQ">
            Vänsterpartiet har under lång tid föreslagit att tvåpersonsundantaget
            i LAS bör tas bort. Arbetsmarknadsutskottet har dock avstyrkt
            vårt förslag, senast med hänvisning till att nuvarande reglering
            är väl avvägd (2017/18:AU9). Vänsterpartiet menar att den faktiska
            utvecklingen på arbetsmarknaden stärker de argument som vi och
            andra anförde redan vid undantagets införande. Vi menar att detta
            är en fråga om att slå vakt om de grundläggande intentionerna
            med lagen om anställningsskydd. Vänsterpartiet väljer därför att
            lägga fram förslaget till riksdagen på nytt.
          </p>
          <p xml:id="i-FUi7y2ENCoxVGPem4m3VAR">
            Rätten för arbetsgivare i företag med högst tio anställda att
            ensidigt undanta två personer från turordningen ska tas bort ur
            22 § lagen om anställningsskydd. Detta bör riksdagen ställa sig
            bakom och ge regeringen till känna.
          </p>
          <head xml:id="i-5md4cWWPR8sUnSX7yQr7uj" type="h2">
            5.3 Stärkt reglering vid in- och uthyrning av arbetstagare
          </head>
          <p xml:id="i-8UegFYZULB9xhEWrB9dr6s">
            Bemanningsbranschen växer och sysselsätter allt fler i Sverige.
            Var femte arbetsställe hyr årligen in arbetstagare. För närvarande
            finns omkring 80 000 bemanningsanställda i Sverige vilket motsvarar
            1,7 procent av arbetskraften. De bemanningsanställda är ofta unga,
            många är oerfarna och mer än var femte person är utlandsfödd.
          </p>
          <p xml:id="i-YXmgb6V39eJoE6TuLbD6PG">
            Bemanningsföretag innebär ett flertal problem på svensk arbetsmarknad.
          </p>
          <p xml:id="i-2fXCwtYfR1cXAKZ7VxSxAs">
            För det första delas arbetskraften upp i inhyrda och anställda.
            Det splittrar arbetstagarna, försämrar möjligheterna att bedriva
            en effektiv facklig verksamhet och stärker arbetsgivarnas makt.
          </p>
          <p xml:id="i-QjkTvUcgwX3Mywvuobs81X">
            För det andra finns stora brister i bemanningsanställdas arbetsmiljö.
            Enligt Arbetsmiljöverket är det dubbelt så vanligt att inhyrd
            personal drabbas av arbetsolyckor jämfört med andra anställda.
            Främst är det unga bemanningsanställda män som råkar ut för skador.
            Kortare uppdrag och anställningar på olycksdrabbade arbetsplatser
            bidrar till att bemanningspersonal i högre utsträckning än andra
            är utsatta för risker på jobbet (Arbetsmiljöverket 2018: Tillsyn
            inom bemanningsbranschen).
          </p>
          <p xml:id="i-RGa7haJAG59PDSCV3K8yAY">
            För det tredje påverkar bemanningsföretagen anställningstryggheten
            hos anställda i kundföretagen. Sedan bemanningsföretag blev tillåtna
            på svensk arbetsmarknad 1992 har tillsvidareanställd personal
            vid flera tillfällen sagts upp och ersatts med bemanningsanställda
            – trots att tidigare anställda haft företrädesrätt till återanställning.
          </p>
          <p xml:id="i-AZ6HyLQ1dkDTzSHC3nk4ZF">
            Sammanfattningsvis innebär bemanningsföretagen problem för såväl
            de bemanningsanställda som anställda på kundföretagen. De bidrar
            till att splittra arbetstagarna, hotar tryggheten på jobbet och
            stärker arbetsgivarnas makt.
          </p>
          <p xml:id="i-3CAbxoFwJgAPCjWWiSqnaF">
            Vänsterpartiet menar att arbetsgivare i första hand måste se
            till att ha en tillräcklig bemanning för att kunna hantera variationer
            i produktionstakten och täcka upp för sjukdomsfall och ledigheter.
            Införandet av allmän visstidsanställning och bemanningsföretagens
            insteg på arbetsmarknaden har bidragit till en utveckling i rakt
            motsatt riktning. Såväl visstidsanställningar som inhyrning används
            inte bara för att täcka upp tillfälliga arbetstoppar eller för
            att få ett avgränsat uppdrag utfört, utan i allt högre utsträckning
            för att täcka personalbehov som är permanenta. Hot om att ersätta
            tillsvidareanställd personal med inhyrd arbetskraft har också
            kommit att bli ett maktmedel i arbetsgivarnas händer. Därför behövs
            en tydligare reglering av bemanningsverksamheten som värnar anställningsskyddet
            och kollektivavtalen samt garanterar likabehandling av inhyrda.
          </p>
          <p xml:id="i-2JPxPpTTpWfcJuf3ZQaP1Q">
            Vänsterpartiet har under lång tid lagt fram förslag i riksdagen
            för att stärka regleringen vid in- och uthyrning. Inför valet
            2014 presenterade Socialdemokraterna och LO liknande förslag (LO
            och Socialdemokraterna 2013: Ordningsregler för svensk arbetsmarknad).
            Trots detta lade S-MP-regeringen inte fram några lagförslag för
            att stärka regleringen vid in- och uthyrning av arbetstagare.
            Mot bakgrund av att de negativa effekterna av bemanningsföretag
            på svensk arbetsmarknad kvarstår väljer vi att lägga fram våra
            förslag på nytt.
          </p>
          <head xml:id="i-A64F8cjt7awr1TUswhBohy" type="h3">
            5.3.1 Verka för en ändring av EU:s bemanningsdirektiv
          </head>
          <p xml:id="i-Vq4hQDvnvBwEof37h1pMHq">
            EU:s bemanningsdirektiv gäller i dag som lag i Sverige. Direktivet
            innebär ett stärkt skydd mot diskriminering av inhyrda arbetstagare,
            vilket främst förbättrat villkoren för inhyrda i de länder där
            bemanningsföretagen inte är bundna av kollektivavtal. På den svenska
            arbetsmarknaden har direktivet främst inneburit ett stärkt skydd
            för arbetstagare som både är utstationerade och uthyrda.
          </p>
          <p xml:id="i-Akb5QtqvfStV4FCoFP1LST">
            Men direktivet innebär också att enskilda medlemsstater inte
            längre själva kan besluta huruvida och i så fall på vilka villkor
            bemanningsföretag ska vara tillåtna på den egna arbetsmarknaden.
            Vänsterpartiet anser att det är en fråga som varje medlemsland
            måste ha rätt att besluta om. Inhyrning av arbetskraft är i praktiken
            en arbetsrättslig fråga, och EU ska inte reglera arbetsrätten.
          </p>
          <p xml:id="i-TggtVNHa3E72VtBkF94ye6">
            Regeringen bör verka för en ändring av EU:s bemanningsdirektiv
            så att medlemsstaterna själva kan besluta huruvida bemanningsföretag
            ska vara tillåtna på den egna arbetsmarknaden. Detta bör riksdagen
            ställa sig bakom och ge regeringen till känna.
          </p>
          <head xml:id="i-NzpJonBdVHtEcrvf5Gsewt" type="h3">
            5.3.2 Permanenta behov ska inte tillgodoses genom inhyrning
          </head>
          <p xml:id="i-5UKz94QRPz1nySrDx792CN">
            Uthyrning av arbetskraft blev tillåten i och med 1991 års lagstiftning.
            Lagen innehöll regler som syftade till att hindra missbruk. Bland
            annat fick inhyrning endast ske vid tillfälliga behov av arbetskraft,
            och en enskild arbetstagare fick inte vara uthyrd till samma kundföretag
            längre än fyra sammanhängande månader om inte annat överenskommits
            i kollektivavtal. Dessa regler avskaffades 1993. Den borgerliga
            majoriteten menade att det av kostnadsskäl var liten risk att
            uthyrningstiderna därmed skulle bli långa. Oppositionen var kritisk
            mot borttagandet av reglerna och menade att det öppnade upp för
            kringgående av lag och kollektivavtal. Med facit i hand så underskattade
            den borgerliga majoriteten risken för permanent inhyrning.
          </p>
          <p xml:id="i-U4vCL48LPdyX3ec8C9YuJT">
            I dag sker uthyrning av arbetstagare i allt större utsträckning
            för att tillfredsställa permanenta behov hos kundföretagen. Permanent
            inhyrning innebär ett missbruk av bemanningsföretag och skapar
            stora problem på arbetsmarknaden. Relationerna vid uthyrning är
            mer komplicerade än förhållandet mellan arbetsgivare och arbetstagare
            eftersom också en tredje part, det inhyrande företaget, är inblandat.
            Det försvårar möjligheterna att driva en effektiv facklig verksamhet.
            Det gör det svårare för de fackliga organisationerna att skydda
            arbetstagarens anställnings- och arbetsvillkor och att undvika
            att diskriminering och godtycke sker. Det är också svårare för
            anställda i uthyrningsföretag att få det inflytande i arbetslivet
            som de har rätt till och de har också ofta mindre möjlighet att
            ta del av kompetensutvecklande åtgärder. Lagen (2012:854) om uthyrning
            av arbetstagare behöver moderniseras och anpassas till den utveckling
            som skett sedan 1993.
          </p>
          <p xml:id="i-BTcAQ7Zt4XKLczpHd4eoYQ">
            Lagen (2012:854) om uthyrning av arbetstagare bör ändras så att
            det blir förbjudet att hyra ut och hyra in arbetskraft för permanenta
            arbetskraftsbehov. Detta bör riksdagen ställa sig bakom och ge
            regeringen till känna.
          </p>
          <head xml:id="i-HqC4CpNka61wy36XPJjnkS" type="h3">
            5.3.3 Inhyrning ska inte vara tillåten när tidigare anställda
            har företrädesrätt till återanställning
          </head>
          <p xml:id="i-2fX384CstKpKGogWUL5ba4">
            Arbetsdomstolens praxis innebär att det normalt sett inte sker
            någon prövning av saklig grund när arbetsgivare säger upp p.g.a.
            arbetsbrist. Det arbetsrättsliga begreppet arbetsbrist innebär
            inte att det nödvändigtvis föreligger brist på arbete i verksamheten.
            Arbetsgivare kan med nuvarande praxis åberopa tekniska, ekonomiska
            eller organisatoriska skäl för att säga upp sin personal oavsett
            om det finns mycket eller lite arbete att utföra. I arbetsbristsituationen
            ligger arbetstagarnas anställningstrygghet i turordningsreglerna
            och i företrädesrätten till återanställning.
          </p>
          <p xml:id="i-XxDhrs5W1iGRBwbHrTx3he">
            Sedan Arbetsdomstolens dom i det s.k. Abu Garcia-målet 2003 har
            arbetsgivare kunnat säga upp anställda och i stället hyra in helt
            andra personer för att utföra deras arbete. Det innebär att anställningsskyddet
            sätts ur spel. Så var det inte tänkt när LAS skrevs. Då var bemanningsföretag
            förbjudna och ingen kunde föreställa sig dagens situation.
          </p>
          <p xml:id="i-8eD4A9h9Zq1EeVbSfMhNmN">
            Konsekvenserna av luckan i lagen är uppenbara. I flera uppmärksammade
            fall har arbetsgivare sagt upp, eller hotat med att säga upp,
            tillsvidareanställd personal för att ersätta dem med inhyrd arbetskraft.
            Hotet att ersätta de anställda med inhyrda har använts i utpressningssyfte
            för att förhandla ned lokala kollektivavtal och för att kunna
            säga upp anställda utan hänsyn till regler om anställningstid
            och kvalifikationer. Avsaknaden av ett uttryckligt förbud mot
            att kringgå återanställningsrätten genom att anlita uthyrningsföretag
            strider mot lagens syfte.
          </p>
          <p xml:id="i-WXDofjtr21K1DfqK97z9Vv">
            Frågan har vid flera tillfällen debatterats i riksdagen. Företrädare
            för den borgerliga regeringen, såsom den tidigare arbetsmarknadsministern
            Sven-Otto Littorin, instämde i det orimliga i att företag kan
            säga upp sina egna anställda och ersätta dem med inhyrda arbetstagare.
            Han var dock inte beredd att ändra lagstiftningen förrän Arbetsdomstolen
            hade meddelat dom i det s.k. Marabou-fallet. Då skulle vi veta
            om det krävdes en lagändring, menade den dåvarande ministern.
          </p>
          <p xml:id="i-2GtKze62V9zDjcQWwZxeYi">
            Marabou-fallet gällde huruvida företaget hade handlat i strid
            mot LAS när det hyrde in arbetskraft från ett bemanningsföretag,
            trots att det fanns ett stort antal f.d. anställda som hade företrädesrätt
            till återanställning. Marabou erbjöd dessutom ett urval av de
            tidigare uppsagda att komma tillbaka till företaget som inhyrda.
            Ett solklart kringgående av LAS, menade Livsmedelsarbetareförbundet,
            som stämde företaget.
          </p>
          <p xml:id="i-KE1E5NC7XQCjSLRcdz1opJ">
            Marabou-fallet slutade med en förlikning mellan parterna. Arbetsdomstolen
            har därför inte meddelat någon dom som klargör vad som gäller.
            Det blev därmed inte heller någon lagändring. Problemet kvarstår
            dock och behovet av en lagändring är uppenbart.
          </p>
          <p xml:id="i-84rwd6YuqTCNzhqCXWXwe6">
            Frågan om inhyrning och företrädesrätt till återanställning har
            även varit föremål för en statlig utredning (SOU 2014:55). Utredarens
            uppdrag var bl.a. att undersöka i vilken omfattning personal hyrs
            in när uppsagda fortfarande har företrädesrätt till återanställning
            enligt LAS. Enligt utredningen är det sällsynt att personal hyrs
            in i situationer där tidigare anställda har företrädesrätt till
            återanställning. Svenskt Näringsliv har tagit detta till intäkt
            för att det inte finns några problem på området. Utredningen har
            dock kritiserats, bl.a. för att den saknar ett statistiskt säkerställt
            resultat vad gäller varsel om uppsägning. I stället bygger utredningen
            på ett mindre antal intervjuer med arbetsgivare och en enkät till
            parterna på arbetsmarknaden där endast drygt hälften svarat. Utredningen
            kan därmed inte sägas göra anspråk på att vara någon fullständig
            kartläggning av de faktiska förhållandena. Det är rimligt att
            anta att problemet är större och mer utbrett än vad som framställs
            i utredningen. Om detta vittnar även flera fackliga organisationer.
          </p>
          <p xml:id="i-DYbEPkDLBXz785C8B1nJsV">
            Socialdemokraterna har tidigare motionerat om att företrädesrätten
            till återanställning enligt LAS inte ska kunna åsidosättas genom
            att ett företag säger upp arbetstagare för att sedan hyra in personal
            från bemanningsföretag för samma arbetsuppgifter. Detta förslag
            fanns även med i LO och Socialdemokraternas ordningsregler för
            svensk arbetsmarknad inför valet 2014, vilket redogjorts för ovan.
            Trots detta lade S-MP-regeringen inte fram några lagförslag på
            området under mandatperioden 2014–2018. Vänsterpartiet anser att
            det krävs en lagändring för att täppa till den lucka i LAS som
            är grunden till problemet. Arbetstagare ska inte behöva leva i
            otrygghet i väntan på nya fall som eventuellt kan leda till en
            prejudicerande dom i Arbetsdomstolen.
          </p>
          <p xml:id="i-PYk8HvveS6fz4s3XygAsw7">
            Regeringen bör återkomma med ett förslag på en tydlig skrivning
            i lagen om anställningsskydd där det uttryckligen framgår att
            det inte är tillåtet att hyra in arbetstagare från bemanningsföretag
            när det finns tidigare anställda som har företrädesrätt till återanställning.
            Detta bör riksdagen ställa sig bakom och ge regeringen till känna.
          </p>
          <head xml:id="i-3988H43xHPC965te9ugkL5" type="h3">
            5.3.4 Vetorätten behöver stärkas
          </head>
          <p xml:id="i-9LQcEZV25pnX1fBHVaH6NP">
            Genom 38–40 § MBL ges arbetstagarorganisationer möjlighet att
            granska och bedöma om en entreprenör eller ett bemanningsföretag
            som arbetsgivaren vill anlita eller hyra in bedriver sin verksamhet
            på ett seriöst sätt. Den fackliga vetorätten kan således stoppa
            användandet av oseriösa entreprenörer och bemanningsföretag och
            förhindrar därmed ekobrott, brott mot arbetsrättsliga lagar och
            annan lagstiftning (arbetsmiljölagen, arbetstidslagen etc.).
          </p>
          <p xml:id="i-WivnG4r3vQG5YHMkBgxvsu">
            Enligt 38 § medbestämmandelagen (MBL) ska en arbetsgivare, innan
            beslut om inhyrning av arbetskraft, på eget initiativ förhandla
            med den arbetstagarorganisation som den är bunden till av kollektivavtal
            för det avsedda arbetet. Har förhandling enligt 38 § ägt rum och
            arbetstagarorganisationen förklarar att den tänkta åtgärden kan
            antas medföra att lag eller kollektivavtal åsidosätts, eller att
            åtgärden strider mot vad som är allmänt godtagbart inom parternas
            avtalsområde, får åtgärden inte beslutas eller verkställas av
            arbetsgivaren.
          </p>
          <p xml:id="i-4gd5nzFMe9zXWhdFxUT8xU">
            Syftet med reglerna om facklig vetorätt i 39 § MBL är att förhindra
            ekonomisk brottslighet, brott mot arbetsrättsliga regler och mot
            annan lagstiftning. Vetorätten har bidragit till att sanera tvivelaktiga
            verksamheter. Förutsättningen för att en facklig organisation
            ska kunna utnyttja sin vetorätt är att förhandlingar ägt rum enligt
            38 § MBL. Om arbetsgivaren inte fullgör sin förhandlingsskyldighet
            kan inget veto läggas. Arbetsgivare ska inte ha fördelar av att
            bryta mot lagen. Därför bör fackliga organisationer kunna använda
            vetorätten även om arbetsgivaren brustit i sin förhandlingsskyldighet
            enligt 38 §.
          </p>
          <p xml:id="i-MoH9PV2nVPGspNDCR9fkwX">
            Kollektivavtalen är en grundsten i den svenska arbetsmarknadsmodellen
            och utgör garant för löner och andra villkor för arbetstagarna.
            Formuleringen ”strider mot vad som är allmänt godtaget inom parternas
            avtalsområde” är ett för vagt begrepp för att fackföreningar ska
            kunna lägga veto mot anlitande av uthyrningsföretag som bedriver
            social dumpning. Inte minst för att förhindra att utländska arbetare
            utnyttjas och diskrimineras genom sämre löner och anställningsvillkor
            bör avsaknad av kollektivavtal kunna räcka för facklig vetorätt
            mot inhyrning.
          </p>
          <p xml:id="i-GBVeUXVn1AYTni7mhJri9V">
            Den fackliga vetorätten i lagen om medbestämmande i arbetslivet
            bör stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-5usQTYJxcWQ2Vsr7zoiCQz" type="h3">
            5.3.5 Rätt att på begäran ta del av affärsavtal
          </head>
          <p xml:id="i-7RVHRGfZXSa6yaKQrRLt9H">
            Enligt lagen om uthyrning av arbetstagare ska en anställd hos
            ett bemanningsföretag inte kunna hindras från att ta anställning
            hos ett företag där hen utför arbete som inhyrd. Men i dag saknar
            uthyrda arbetstagare och deras fackförbund rätt att ta del av
            bemanningsföretagets affärsavtal. Därmed saknas möjlighet att
            kontrollera om det finns några klausuler som hindrar den uthyrde
            arbetstagaren från att ta anställning vid ett kundföretag.
          </p>
          <p xml:id="i-5zxeDmE6xZajbfQcyei8qM">
            Lagen om uthyrning av arbetstagare bör kompletteras med en bestämmelse
            som ger arbetstagare och avtalsslutande fackförbund rätt att på
            begäran ta del av bemanningsföretagets affärsavtal. Detta bör
            riksdagen ställa sig bakom och ge regeringen till känna.
          </p>
          <head xml:id="i-FcYTQL4sSUhanbTed3pJco" type="h3">
            5.3.6 Staten bör avveckla anlitandet av bemanningsföretag
          </head>
          <p xml:id="i-7gEjnNc1pvZFY6mgqm7RAt">
            En rapport från fackförbundet ST (2012) uppmärksammade problem
            med statens användning av bemanningsföretag. Utöver det faktum
            att staten använder sig av bemanningsföretag i större omfattning
            än när möjligheten infördes, har det även skett en förändring
            vad gäller innehållet i de inhyrdas arbetsuppgifter. Inhyrda från
            bemanningsföretag används numera inte längre enbart inom myndigheters
            stödfunktioner, t.ex. reception, växel och administration, utan
            även för arbete i myndigheters kärnverksamhet, dvs. myndighetsutövning
            (ST 2012: Myndighetsutövning på entreprenad. En rapport om privata
            bolag i myndigheters kärnverksamhet).
          </p>
          <p xml:id="i-MuNv2Ks8BrUMCLjN8HSopT">
            Enligt ST kan denna utveckling dels riskera det offentligas möjligheter
            till insyn, kontroll och ansvarsutkrävande, dels få negativa konsekvenser
            för kvaliteten i handläggningen. I förlängningen innebär det,
            enligt ST, en degradering av den svenska förvaltningsmodellen.
            Fackförbundet ST kräver därför bl.a. att myndighetsutövande verksamhet
            alltid ska utföras av offentligt anställd personal.
          </p>
          <p xml:id="i-HUdAyVXzjjXcwA4XQbzsox">
            Vänsterpartiet delar ST:s kritik mot att staten anlitar bemanningsföretag
            i allt högre grad. Vid sidan av det uppenbara problemet att privaträttsliga
            organ därmed blir en del av myndigheternas kärnverksamhet finns
            två ytterligare problem i sammanhanget som vi vill lyfta fram.
            För det första skapar användandet av bemanningsföretag en uppdelning
            av personalen, där de inhyrda får en högre tröskel till delaktighet
            i och inflytande över jobbet. Det påverkar dels arbetet i sig,
            dels möjligheten att driva en fungerande facklig verksamhet. För
            det andra innebär den utbredda inhyrningen en stor kostnad för
            staten. Enligt en granskning som Svenska Dagbladet har gjort hyrde
            statliga myndigheter in personal för drygt 1 miljard kronor perioden
            2009–2012.
          </p>
          <p xml:id="i-EFYPrwjeiHMtgS4neqAgdA">
            Under 2016 granskade ST:s förbundstidning Publikt ett femtontal
            statliga arbetsgivares användning av bemanningsföretag. Granskningen
            visar att det på flera myndigheter finns konsulter som hyrts in
            på heltid i flera år. Enligt granskningen är flera myndigheter
            beroende av dyra konsulter vilket innebär stora kostnader för
            staten. Granskningen visar även att en stor del av den inhyrda
            personalen utför myndighetsutövande verksamhet.
          </p>
          <p xml:id="i-TATMwdxQ7rDdGotTtGhdtD">
            Vänsterpartiet anser att statens användande av bemanningsföretag
            bör avvecklas. Det handlar dels om att staten ska vara en bra
            arbetsgivare, dels om att värna den myndighetsutövande verksamheten.
            Ett första steg är att tydliggöra detta i de statliga myndigheternas
            arbetsgivarpolicy. Det är eftersträvansvärt att staten agerar
            som positivt föredöme i principiella arbetsgivarfrågor. Om staten
            går före och ser till att undvika problematiska bemanningslösningar
            vid den egna personalförsörjningen kan det förhoppningsvis få
            spridning till andra delar av arbetsmarknaden.
          </p>
          <p xml:id="i-QkjtjqjjWXsbP5d8PVekJy">
            Regeringen bör verka för att staten, i sin arbetsgivarpolicy,
            uttryckligen ser till att statliga myndigheters anlitande av bemanningsföretag
            avvecklas. Detta bör riksdagen ställa sig bakom och ge regeringen
            till känna.
          </p>
          <head xml:id="i-FTLhVaANcraB2PHcZ1Y2ZC" type="h2">
            5.4 Stärkt anställningsskydd vid upphandlingar
          </head>
          <p xml:id="i-WoscPWu5YsU9MJRHskYsCv">
            Offentligt finansierade verksamheter har sedan länge upphandlats
            av privata företag i växande omfattning. I synnerhet inom kollektivtrafiken
            har dessa upphandlingar på senare år blivit mer omfattande. De
            problem dessa upphandlingar innebär för de anställda har blivit
            alltmer uppenbara, vilket uppmärksammats av flera fackförbund.
          </p>
          <p xml:id="i-JBrHjK9HzP72kWvvKZtKYB">
            När en ny entreprenör vinner en upphandling av kollektivtrafiken
            i ett län sägs som regel alla anställda hos den tidigare entreprenören
            upp p.g.a. arbetsbrist. Den nya entreprenören har ingen skyldighet
            att ta över personalen. Vid upprepade tillfällen har anställda
            tvingats att söka om sina jobb utan några garantier om någon ny
            anställning.
          </p>
          <p xml:id="i-F13FpoXfERup8UEwXTbc1u">
            Vanligtvis erbjuds många av de anställda jobb hos den nye entreprenören,
            men denne kan välja ut vilka, utan hänsyn till turordningsreglerna.
            Anställda i offentliga verksamheter som upphandlas förlorar därmed
            i praktiken den anställningstrygghet de har rätt till enligt LAS.
          </p>
          <p xml:id="i-4486f4xTniFat6Z4KFiMBS">
            Turordningsreglerna och rätten till återanställning är till för
            att skydda arbetstagarna från godtyckliga uppsägningar. Skyddet
            är särskilt viktigt för äldre anställda, men också för fackliga
            företrädare, skyddsombud och anställda som utnyttjar sin lagliga
            rätt att vara frånvarande p.g.a. exempelvis politiska uppdrag.
          </p>
          <p xml:id="i-HfL9VpU54iMFGTvJWh4P9w">
            Risken är uppenbar att anställda i upphandlade verksamheter blir
            rädda för att ta på sig fackliga eller politiska uppdrag eller
            på annat sätt riskera att betraktas som obekväma av arbetsgivaren,
            eftersom det kan leda till att de blir av med jobbet vid nästa
            upphandling.
          </p>
          <p xml:id="i-R8wLUujJEqoUm8p51fdEnX">
            Fackförbunden Kommunal och Seko har försökt lösa frågan via kollektivavtal,
            men det är uppenbart att det inte är tillräckligt. Problemet kvarstår
            och för att komma till rätta med detta krävs ändrad lagstiftning.
          </p>
          <p xml:id="i-EHLuk7KMC7F9jaDK2XfVaz">
            Vänsterpartiet har vid upprepade tillfällen lagt fram förslag
            om att lagstiftningen bör ändras i syfte att stärka anställningsskyddet
            vid upphandlingar och därigenom motverka de problem som redogjorts
            för här. Arbetsmarknadsutskottet har dock avstyrkt våra yrkanden
            med hänvisning till dels vissa befintliga skyddsregler i LAS och
            MBL, dels parternas möjligheter att reglera frågan om arbetstagarnas
            rättigheter vid övergång av verksamhet i kollektivavtal. Dessutom
            hänvisar utskottet till EU-rättsliga regler som är specifika för
            kollektivtrafikområdet och de redan existerande möjligheterna
            att ställa arbetsrättsliga krav vid offentliga upphandlingar (bet.
            2016/17:AU7, 2017/18:AU9).
          </p>
          <p xml:id="i-9xjgusPUtbk4QGKsSMw8Bf">
            Vänsterpartiet kan konstatera att de befintliga skyddsreglerna
            inte är tillräckliga och att parterna inte haft förmåga att lösa
            problemet avtalsvägen. Vi kan även konstatera att de nya möjligheterna
            att ställa arbetsrättsliga krav i upphandlingar endast omfattar
            den s.k. hårda kärnan, och därmed inte innefattar möjlighet att
            ställa krav på personalövertagande. Vi kan dessutom konstatera
            att de EU-rättsliga regler som utskottet hänvisar till (artikel
            4.5 i EU:s kollektivtrafikförordning), som föreskriver att upphandlande
            myndigheter får ställa krav på personalövertagande i samband med
            upphandlingar av kollektivtrafik, endast omfattar kollektivtrafiktjänster
            (prop. 2016/17:28). Anställda i andra upphandlade verksamheter
            omfattas inte. Vi anser att krav på personalövertagande i samband
            med upphandling bör gälla vid all offentlig verksamhet som sker
            regelbundet – inte bara vid upphandling av vissa kollektivtrafiktjänster.
            Vi väljer därför att lägga fram vårt förslag på nytt.
          </p>
          <p xml:id="i-Bim2eFdPUB6eXDJKUhWqPG">
            För att säkra anställningstryggheten för de arbetstagare som
            arbetar inom offentligt finansierade verksamheter som upphandlas
            med jämna mellanrum bör tre lagändringar göras. För det första
            bör 6 b § lagen (1982:80) om anställningsskydd, LAS, ändras så
            att det tydligt framgår att byte av entreprenör efter en offentlig
            upphandling ska anses vara en verksamhetsövergång, vilket ger
            de anställda rätt att följa med och behålla sina jobb. För det
            andra bör lagen (1976:580) om medbestämmande i arbetslivet, MBL,
            ändras så att arbetstagarorganisationer ges möjlighet att förhandla
            med den upphandlande myndigheten inför en upphandling. För det
            tredje bör lagen om offentlig upphandling, LOU, ändras så att
            krav på personalövertagande blir ett standardkrav vid all upphandling.
            Sammantaget skulle dessa lagändringar stärka och säkra de anställdas
            anställningstrygghet vid byte av entreprenör i samband med upphandlingar.
          </p>
          <p xml:id="i-8o6LXwkkhfqGw2D9WFq4b">
            Den arbetsrättsliga lagstiftningen, LAS och MBL, samt lagen om
            offentlig upphandling bör skrivas om, så att anställda skyddas
            mot godtyckliga uppsägningar vid byte av entreprenör i samband
            med upphandlingar. Detta bör riksdagen ställa sig bakom och ge
            regeringen till känna.
          </p>
          <head xml:id="i-Dp59dY2SujjZ1wGaqY7bLD" type="h1">
            6 En bättre arbetsmiljö för ett mänskligare arbetsliv
          </head>
          <p xml:id="i-HgcxPHBngLufZFyZLM8dTm">
            Alla människor har rätt att arbeta i en trygg och säker arbetsmiljö
            som ger yrkesmässig och personlig utveckling. Alla ska kunna avsluta
            sitt yrkesliv med bibehållen fysisk och psykisk hälsa. I dag är
            en god arbetsmiljö inte verklighet för alla på arbetsmarknaden.
            Arbetsmiljön försämrades snabbt under 1990-talet, sedan i ett
            långsammare tempo och med en viss återhämtning mot slutet av 2000-talet.
            Men efter 2011 försämrades arbetsmiljön igen, främst för kvinnor
            i arbetaryrken. Skillnaderna mellan högre tjänstemän och arbetare
            inklusive kvinnor i lägre tjänstemannayrken fortsätter att öka
            (LO: Arbetsmiljö 2014 – klass &amp; kön). Samtidigt skiljer sig
            arbetsvillkoren mellan olika grupper av tjänstemän. Kvinnor i
            tjänstemannayrken har i dubbelt så hög utsträckning som män i
            tjänstemannayrken arbeten med hög anspänning (höga krav och låg
            kontroll). Kvinnor i tjänstemannayrken drabbas även i högre utsträckning
            än män i samma grupp av arbetsrelaterade besvär (TCO: Tjänstemännens
            arbetsförhållanden, 2016).
          </p>
          <p xml:id="i-YGDeeBqjMoN28QgrDoXpwH">
            Maktförskjutningen på arbetsmarknaden till arbetsgivarnas förmån,
            ökade lönsamhetskrav i näringslivet och resursbrist i offentlig
            verksamhet har inneburit att nya hierarkiska organisationer växt
            fram. Allt fler arbetsplatser kännetecknas i dag av slimmade organisationer
            med hårt styrt och utarmat arbete (arbete som har fått lägre krav
            på faktisk kompetens, som innehåller låg grad av lärande och hög
            grad av repetitiva moment), högt arbetstempo, höga prestationskrav
            och små möjligheter för arbetstagarna att påverka sin arbetssituation.
          </p>
          <p xml:id="i-RgVKWCax2zersbyANSqSuo">
            Besparingar och rationaliseringar medför ofta att stressen och
            hetsen ökar på arbetsplatserna. Forskningen visar på samband mellan
            arbetsrelaterad ohälsa och slimmade organisationer med höga prestationskrav
            och bristen på demokrati i arbetslivet. Bristen på inflytande
            har blivit en riskfaktor för ökad ohälsa i arbetslivet. Inom de
            flesta branscher och för alltför många arbetstagare gäller att
            kraven i arbetslivet har ökat samtidigt som det egna inflytandet
            har minskat. Hög arbetsbelastning, stress och låg bemanning leder
            till skador, ohälsa och arbetsolyckor, i en del fall med dödlig
            utgång.
          </p>
          <p xml:id="i-SXyEiErkfLYm7teSc6FLKV">
            Arbetsmiljöverkets rapport över anmälda arbetsskador under 2017
            visar på en fortsatt ökning av arbetssjukdomar orsakade av sociala
            och organisatoriska problem. Ökningen är större bland kvinnor
            än bland män. Av de nya arbetssjukdomar som anmäldes avseende
            kvinnor orsakades så mycket som 46 procent av psykosociala faktorer
            (Arbetsmiljöverket: Arbetsmiljöstatistik rapport 2018:1). Arbetsmiljöverkets
            rapport Arbetsorsakade besvär (2016), som utkommer vartannat år,
            visar att mer än var femte sysselsatt någon gång under det senaste
            året upplevt att de har fysiska eller psykiska besvär som orsakats
            av deras arbete. Bland kvinnor är det drygt var fjärde som upplevt
            sådana besvär. Jämfört med motsvarande studie år 2014 innebär
            detta en betydande ökning – framför allt när det gäller besvär
            orsakade av stress och andra psykiska påfrestningar (Arbetsmiljöverket:
            Arbetsmiljöstatistik rapport 2016:3). Sådana försämringar av arbetsmiljön
            leder i förlängningen till ökade sjukskrivningar, vilket bekräftas
            av Försäkringskassans statistik som visar på fortsatt höga sjukskrivningstal.
            Mest ökar sjukskrivningarna orsakade av psykisk ohälsa, vilka
            nu utgör den största diagnosgruppen för nybeviljad sjukersättning
            för både kvinnor och män.
          </p>
          <p xml:id="i-XddFSeZ8nx985R3zL4ewu7">
            Många människor trivs förstås på sina arbeten och det har gjorts
            stora framsteg, särskilt gällande den fysiska arbetsmiljön. Men
            ofta tas framsteg i arbetsmiljöfrågor för givna när den genomsnittliga
            levnadsstandarden förbättras. Så borde det också vara, men i praktiken
            är framgångar, t.ex. den långsiktiga nedgången i antalet dödsolyckor,
            något som måste kämpas fram och upprätthållas. Det är hög tid
            att ta tag i såväl gamla kvardröjande som nya och växande problem
            och vända utvecklingen.
          </p>
          <p xml:id="i-4F5EvtWZV9MRvJKmc2Lf96">
            Utvecklingen under den borgerliga regeringen 2006–2014 innebar
            en kraftig försvagning av det förebyggande arbetsmiljöarbetet.
            Anslagen till Arbetsmiljöverket skars ner, medlen för den kvalificerade
            skyddsombudsutbildningen togs bort och Arbetslivsinstitutet lades
            ned.
          </p>
          <p xml:id="i-Mi8vUMn7Gs4CzKRRygCXDy">
            Under S-MP-regeringen 2014–2018 vidtogs ett antal viktiga åtgärder
            för att stärka och utveckla arbetsmiljöarbetet. Under 2015 tog
            regeringen, i samråd med arbetsmarknadens parter, fram en arbetsmiljöstrategi
            för det moderna arbetslivet (skr. 2015/16:80). Strategin pekar
            ut en riktning för arbetsmiljöarbetet men innehåller också konkreta
            åtgärder såsom nya uppdrag till Arbetsmiljöverket, två utredningar
            och inrättande av ett dialogforum med arbetsmarknadens parter.
            Vid sidan av detta har regeringen, i samarbete med Vänsterpartiet,
            förstärkt Arbetsmiljöverkets anslag och ökat det statliga bidraget
            för regionala skyddsombud. Därutöver har regeringen inrättat en
            ny myndighet för arbetsmiljökunskap (MynAK), en viktig och efterlängtad
            funktion som helt saknats i Sverige sedan den borgerliga regeringen
            2007 lade ner Arbetslivsinstitutet.
          </p>
          <p xml:id="i-UDv9FV5Lcd9WSppsJXwzUS">
            Vänsterpartiet välkomnar S-MP-regeringens åtgärder på arbetsmiljöområdet.
            Det är en välbehövlig kursändring efter den borgerliga regeringens
            högst medvetna försvagning av det förebyggande arbetsmiljöarbetet.
            Vi kan dock konstatera att det finns ett behov av att göra mer
            inom arbetsmiljöområdet, inte minst för att vända utvecklingen
            av sjuktal och olyckor relaterade till brister i arbetsmiljön.
            I denna motion lyfter vi fram ett antal förslag för en bättre
            arbetsmiljö.
          </p>
          <head xml:id="i-Cg3UrNM8DPFuykS7WBtyjp" type="h2">
            6.1 Företagshälsovård åt alla arbetstagare
          </head>
          <p xml:id="i-B5ZS36ai46os1U3gnHZpZs">
            Företagshälsovården är en viktig aktör i välfärdssamhället, till
            nytta för såväl arbetsgivare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livskvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företagshälsovård som alla arbetstagare har tillgång till en investering
            som kan ge positiv utdelning också statsfinansiellt.
          </p>
          <p xml:id="i-Lkc7Ft7rEMQqH3CKdFArie">
            Enligt 3 kap. 2 c § arbetsmiljölagen (1977:1160) ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företagshälsovård menas en oberoende expertresurs
            inom områdena arbetsmiljö och rehabilitering. Företagshälsovården
            ska särskilt arbeta för att förebygga och undanröja hälsorisker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa.
          </p>
          <p xml:id="i-7EDWqdjH46wVvnys4pre4U">
            Enligt 12 § Arbetsmiljöverkets föreskrift om systematiskt arbetsmiljöarbete
            (AFS 2001:1) ska arbetsgivaren anlita företagshälsovård eller
            motsvarande sakkunnig hjälp utifrån när kompetensen inom den egna
            verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företagshälsovård eller motsvarande sakkunnig hjälp anlitas ska
            den vara av tillräcklig omfattning och ha tillräcklig kompetens
            och tillräckliga resurser för detta arbete.
          </p>
          <p xml:id="i-Sj3JXoTJ2DCumCHeWRgNds">
            Trots en relativt tydlig lagstiftning har i dag allt färre arbetstagare,
            drygt 60 procent, tillgång till företagshälsovård på sin arbetsplats,
            en minskning sedan 2013. Detta ska jämföras med slutet av 1980-talet,
            då närmare 90 procent av arbetstagarna omfattades av företagshälsovård.
            Tillgången till företagshälsovård är betydligt högre bland tillsvidareanställda
            än bland tidsbegränsat anställda. Knappt 70 procent av de sysselsatta
            med tillsvidareanställning har tillgång till företagshälsovård
            jämfört med knappt 30 procent av de tidsbegränsat anställda. Av
            de som har tillgång till företagshälsovård är det bara en tredjedel
            som uppfattar att företagshälsovården spelar en roll i arbetet
            med att förbättra arbetsmiljön på arbetsplatsen (Arbetsmiljöverket:
            Arbetsmiljön 2017, rapport 2018:2).
          </p>
          <p xml:id="i-QHxWYYk8gNrwkToX4ivNnE">
            Tillgången till företagshälsovård följer de vanliga klass- och
            könsgränserna. LO-förbundens medlemmar, särskilt kvinnor på mindre
            arbetsplatser och i branscher med många deltider, tidsbegränsade
            anställningar, inhyrningar och arbete på obekväm arbetstid, är
            de som har sämst tillgång till företagshälsovård. Den lägsta tillgången
            till företagshälsovård finns bland kvinnor i arbetaryrken i den
            privata servicesektorn. Av dessa arbetstagare hade enbart 33 procent
            tillgång till företagshälsovård via sin arbetsplats (LO: Företagshälsovård
            – en handledning från LO och LO-förbunden, 2013). På branschnivå
            är hotell och restaurang den bransch där de sysselsatta har lägst
            tillgång till företagshälsovård. Där har endast 19 procent företagshälsovård
            via sin arbetsgivare (Arbetsmiljöverket 2018: Arbetsmiljön 2017,
            rapport 2018:2).
          </p>
          <p xml:id="i-S84TZsW2VWLgGgmZeT1czb">
            Vänsterpartiet anser att alla arbetstagare ska ha tillgång till
            en kvalitetssäkrad företagshälsovård med branschkunskap som arbetar
            med strategiskt förebyggande arbetsmiljöarbete. Det är dels en
            rättvisefråga, dels en förutsättning för att fler människor ska
            orka arbeta fram till 65 år eller längre.
          </p>
          <p xml:id="i-EAXk7TJ8aFiJ9aE49LXcJo">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap. 2 c § AML – vara en oberoende expertresurs inom områdena
            arbetsmiljö och rehabilitering.
          </p>
          <p xml:id="i-VHFsysbsTEz9WnxVubNEfj">
            Arbetsmarknadens parter bör ha en central roll i arbetet med
            att säkerställa att alla arbetstagare får tillgång till en kvalitetssäkrad
            företagshälsovård.
          </p>
          <p xml:id="i-9suKYckAAkvAgiDiQ5ZwQe">
            Regeringen bör tillsätta en utredning med uppdrag att, i samverkan
            med arbetsmarknadens parter, ta fram förslag på hur en lagstiftad,
            obligatorisk, effektiv, kvalitetssäkrad och branschkunnig företagshälsovård
            som omfattar alla arbetstagare kan skapas. Detta bör riksdagen
            ställa sig bakom och ge regeringen till känna.
          </p>
          <head xml:id="i-F2FbACLLqoZQa5gB3EJdZm" type="h2">
            6.2 Lag mot mobbning i arbetslivet
          </head>
          <p xml:id="i-RPADxWA4FFkXQpJvy9RFwR">
            Enligt Arbetsmiljöverket upplever ungefär var tionde arbetstagare
            att de är mobbade av sin chef eller av andra arbetstagare. Fler
            kvinnor än män upplever sig mobbade på sin arbetsplats (Arbetsorsakade
            besvär 2016). Mobbning på jobbet är ett stort och alltför lite
            uppmärksammat arbetsmiljöproblem med allvarliga konsekvenser för
            de drabbade. Det leder i första hand till stort psykiskt lidande,
            men ökar också risken att bli fysiskt sjuk. Forskare vid det danska
            centret för arbetsmiljö har visat att kränkningar på jobbet har
            samma effekt som posttraumatisk stress. Förutom det personliga
            lidandet som mobbningen i arbetslivet innebär kostar det samhället
            mångmiljardbelopp varje år i uteblivna inkomster, sjukersättningar
            och vårdkostnader.
          </p>
          <p xml:id="i-2xPk3FvTUGWm3vGn4DNe2H">
            Det är arbetsgivarens skyldighet att se till att det är en sund
            och säker arbetsmiljö på arbetsplatsen. Det handlar framför allt
            om att förebygga ohälsa. Arbetsgivarens arbetsmiljöarbete ska
            ske i samverkan med de anställda och i enlighet med föreskriften
            om systematiskt arbetsmiljöarbete, men arbetsgivaren är alltid
            ensamt ansvarig för att arbetsmiljön inte gör någon sjuk eller
            att någon råkar ut för en olycka.
          </p>
          <p xml:id="i-Vup7MXh7gi2Ye4vCCrJv82">
            Om det finns organisatoriska och sociala problem på en arbetsplats
            finns det också stor risk att det uppstår mobbning. Det innebär
            i sin tur en stor risk för att den person som mobbas drabbas av
            ohälsa och sjukskrivning, med stora kostnader för den enskilde
            och för samhället som följd.
          </p>
          <p xml:id="i-Dx6aJ1UBdtQLUqn9LttbRr">
            I dag saknas en tydlig lagstiftning som skyddar den som utsätts
            för trakasserier på jobbet. En lucka i lagstiftningen gör att
            anställda kan frysas ut och systematiskt mobbas av en chef eller
            av andra arbetstagare utan att någon ställs till svars. Enligt
            arbetsmiljölagen ska arbetsgivare arbeta förebyggande mot trakasserier
            och mobbning, men den arbetsgivare som inte prioriterat det förebyggande
            arbetet eller inte åtgärdat påtalad mobbing behöver i dag inte
            stå till svars ens om det går så långt att den drabbade blir sjukskriven.
          </p>
          <p xml:id="i-MeuifDaiGGLoj1xfc6Qenc">
            Den 31 mars 2016 trädde Arbetsmiljöverkets föreskrifter och allmänna
            råd om organisatorisk och social arbetsmiljö (AFS 2015:4) i kraft.
            Föreskrifterna ersatte därmed tidigare föreskrifter på området,
            däribland Arbetarskyddsstyrelsens föreskrifter (AFS 1993:17) om
            kränkande särbehandling i arbetslivet. De nya föreskrifterna innebär
            en förbättring såtillvida att de har ett organisatoriskt angreppssätt
            och ett vidare kränkningsbegrepp. Av föreskrifterna framgår att
            arbetsgivare ska vidta åtgärder för att motverka kränkande särbehandling
            och se till att det finns rutiner för hur sådana kränkningar ska
            hanteras på arbetsplatsen.
          </p>
          <p xml:id="i-3863kUG4Wb5aAU8aXGmBwd">
            Vänsterpartiet välkomnar de nya föreskrifterna men anser, i likhet
            med flera fackliga organisationer, att de är otillräckliga för
            att skydda den som utsätts för kränkande särbehandling på jobbet.
            Problemet är att arbetsmiljölagen är en förvaltningsrättslig lag
            som reglerar förhållandet mellan staten och arbetsgivaren. Arbetsmiljölagen
            ger ingen lösning eller upprättelse i form av erkännande eller
            ekonomiskt skadestånd till den som blivit trakasserad. För att
            kunna få sin rätt prövad i domstol behövs det en arbetsrättslig
            lag.
          </p>
          <p xml:id="i-AVZpd9tCz7i7Zih8e5yLfs">
            I mars 2014 fattade riksdagen beslut om att regeringen bör återkomma
            med förslag om hur mobbning och trakasserier i arbetslivet ska
            minska. Varken den borgerliga eller S-MP-regeringen lade fram
            några sådana förslag, trots riksdagens tillkännagivande. Det är
            hög tid att regeringen tar problemet med mobbning i arbetslivet
            på allvar.
          </p>
          <p xml:id="i-EKV8GXXxxCKq513dbxDQAK">
            Vänsterpartiet anser att arbetsrätten behöver stärkas så att
            de drabbade kan få sin sak prövad samt få upprättelse och ekonomiskt
            skadestånd. Därför behövs en ny lag mot trakasserier i arbetslivet.
            Fackförbundet Vision har formulerat ett förslag på hur en sådan
            lagstiftning skulle kunna utformas. Vi anser att förslaget är
            en bra utgångspunkt för ett kommande lagstiftningsarbete.
          </p>
          <p xml:id="i-B8tPpugoCjP3c85k8Qif1X">
            Regeringen bör tillsätta en utredning med uppdrag att ta fram
            förslag till en ny lag mot trakasserier i arbetslivet. Detta bör
            riksdagen ställa sig bakom och ge regeringen till känna.
          </p>
          <head xml:id="i-B9Hp2ua1rLPzZG2L9DQRbh" type="h2">
            6.3 Motverka sexuella trakasserier i arbetslivet
          </head>
          <p xml:id="i-E9kv1UFHpn66kGBcvEeo7G">
            Vittnesmålen om sexuella trakasserier i arbetslivet som framkom
            i spåren av metoo-rörelsen hösten 2017 och vintern 2018 visar
            att mer behöver göras för att motverka att människor utsätts för
            sexuella trakasserier på jobbet. Flera av vittnesmålen visar att
            det ofta finns en koppling mellan arbetsvillkor och utsattheten
            för sexuella trakasserier och övergrepp på arbetsplatsen. Detta
            bekräftas även av Arbetsmiljöverkets undersökning. Trakasserier
            av sexuell art är vanligast bland tidsbegränsat anställda och
            unga kvinnor. Tre av tio kvinnor, 16–29 år, säger att de upplevt
            sexuella trakasserier på jobbet jämfört med en av tio bland alla
            förvärvsarbetande kvinnor. Bland tidsbegränsat anställda kvinnor
            är det dubbelt så vanligt att ha upplevt sexuella trakasserier
            på jobbet jämfört med bland tillsvidareanställda kvinnor (Arbetsmiljöverket
            2018: Arbetsmiljön 2017, rapport 2018:2).
          </p>
          <p xml:id="i-SckL3GKe4XkV3KHP7VFiW3">
            För Vänsterpartiet är det avgörande att metoo leder till politisk
            förändring. Ingen ska utsättas för sexuella trakasserier på sin
            arbetsplats. Vi har därför föreslagit en mängd åtgärder (DN-debatt
            2017-12-10). Vi har även, inom ramen för budgetsamarbetet med
            S-MP-regeringen, drivit igenom en riktad metoo-satsning på sammanlagt
            120 miljoner kronor. Satsningen, som ingick i vårbudgetpropositionen
            2018, innehöll medel för bl.a. kompetensutveckling och utbildningsinsatser
            för att motverka sexuella trakasserier i samhället, däribland
            arbetslivet. Exempelvis avsattes 25 miljoner kronor till Arbetsmiljöverket
            för dels informationsinsatser till arbetsgivare, dels kompetensutveckling
            för regionala skyddsombud.
          </p>
          <p xml:id="i-TfdDJTh2S5B2hFdSjbFcCL">
            Vänsterpartiet anser att det krävs ytterligare åtgärder för att
            motverka sexuella trakasserier i arbetslivet. En sådan åtgärd
            är att utöka Arbetsmiljöverkets inspektionsverksamhet med särskilt
            riktade insatser mot sexuella trakasserier i arbetslivet.
          </p>
          <p xml:id="i-MjA4gMFivCW7EBVpdtHV96">
            Regeringen bör ge Arbetsmiljöverket i uppdrag att utöka sin inspektionsverksamhet
            med särskilt riktade insatser mot sexuella trakasserier i arbetslivet.
            Detta bör riksdagen ställa sig bakom och ge regeringen till känna.
          </p>
          <head xml:id="i-6kYiWasBz5qSn4g4Q7dWBf" type="h2">
            6.4 Stärk skyddsombuden
          </head>
          <p xml:id="i-AmnwLRyNs9K7mnPJSKwfEp">
            En bra arbetsmiljö är en viktig förutsättning för ett långt och
            hållbart arbetsliv. De lokala och regionala skyddsombuden spelar
            en avgörande roll i det arbetet. För att skyddsombuden ska kunna
            utföra sitt uppdrag behöver de ges goda förutsättningar att verka.
            I dag finns betydande hinder för detta. Vänsterpartiet har tre
            konkreta förslag för att stärka skyddsombuden.
          </p>
          <head xml:id="i-5vnw9e5yfo3UheHaj8DBC5" type="h3">
            6.4.1 Utökad tillträdesrätt för regionala skyddsombud
          </head>
          <p xml:id="i-LXGbbJxn5kGj42DekpdPxy">
            Enligt 6 kap. 2 § tredje stycket Arbetsmiljölagen (AML) får ett
            regionalt skyddsombud utses för ett arbetsställe där det saknas
            en skyddskommitté. Enligt nuvarande bestämmelser krävs att en
            lokal arbetstagarorganisation har en medlem på ett visst arbetsställe
            för att ett regionalt skyddsombud ska kunna utses för arbetsstället.
            Inom vissa branscher medför medlemskravet betydande praktiska
            problem. Det gäller dels branscher med rörliga eller tillfälliga
            arbetsplatser, dels branscher med allmänt stor personalomsättning
            och där arbetet i hög grad utförs av bemanningsföretag.
          </p>
          <p xml:id="i-PZqjMcTY1X92buSTMSEzzz">
            Problemet har påtalats av arbetstagarorganisationer under lång
            tid. Frågan har nyligen utretts av Utredningen om arbetsmiljöregler
            för ett modernt arbetsliv (SOU 2017:24). Utredningen föreslog
            att ett regionalt skyddsombud ska få utses även för ett arbetsställe
            där arbetstagarorganisationen saknar medlemmar men är eller brukar
            vara bunden av kollektivavtal med arbetsgivaren på arbetsstället
            (SOU 2017:24, s.255).
          </p>
          <p xml:id="i-HmAhFk1BhpUofQ46ThneQ4">
            LO vill gå längre och har i sin tur föreslagit att tillträdesrätten
            ska vara förbehållet den arbetstagarorganisation som brukar teckna
            kollektivavtal för sådan verksamhet som arbetsgivaren bedriver.
            Förslaget innebär således en tillträdesrätt till alla arbetsplatser,
            även om det saknas såväl medlem som kollektivavtal på arbetsstället.
            Enligt förslaget ska dock förekomsten av skyddskommitté alltjämt
            utgöra hinder för att utse regionalt skyddsombud (LO 2015: De
            regionala skyddsombuden får allt svårare att verka i sitt uppdrag,
            SOU 2017:24, s 262).
          </p>
          <p xml:id="i-3GHQr9BSZvxMCyMAez2e8q">
            Vänsterpartiet anser att tillträdesrätten för regionala skyddsombud
            bör utökas, i första hand så att regionala skyddsombud får rätt
            att verka på företag med kollektivavtal även om det tillfälligtvis
            inte finns någon medlem i den kollektivavtalsbärande organisationen
            vid företaget. Om arbetsgivaren är bunden av kollektivavtal så
            måste det rimligtvis innebära att ett regionalt skyddsombud är
            välkommet på arbetsplatsen för att hjälpa till med att bygga upp
            en tillfredsställande lokal arbetsmiljöorganisation, även om det
            vid vissa besökstillfällen inte finns någon medlem på arbetsstället.
          </p>
          <p xml:id="i-CAVC8EM7FmP6936hPv9cTK">
            Arbetsmiljölagen bör ändras så att regionala skyddsombud får
            rätt att verka på företag med kollektivavtal även om det tillfälligtvis
            inte finns någon medlem i den kollektivavtalsbärande arbetstagarorganisationen
            vid företaget. Detta bör riksdagen ställa sig bakom och ge regeringen
            till känna.
          </p>
          <head xml:id="i-FdbTbEeL9Fhvn5u131Tzv1" type="h3">
            6.4.2 Stärkt utbildning för skyddsombud
          </head>
          <p xml:id="i-7nLMn8nnGeNZWUmMq3Xho9">
            För att skyddsombuden ska kunna utföra sitt uppdrag behöver de
            ges goda förutsättningar för utbildning, vidareutbildning och
            fortbildning. Så är det inte i dag. Arbetsmiljölagen ger visserligen
            rätt till ledighet för att genomgå utbildning men i verkligheten
            ser det annorlunda ut. Många skyddsombud har svårt att både hinna
            med arbetet och att genomgå nödvändig utbildning för att kunna
            utföra sitt uppdrag. Många upplever även att deras rätt till utbildning
            ifrågasätts av arbetsgivare.
          </p>
          <p xml:id="i-M7Wz7AFVfZi43opo49Y6TG">
            Problemet har påtalats av Kommunal som föreslagit att staten
            bör ta större ansvar för utbildningen av skyddsombud. Kommunal
            har lagt fram två konkreta förslag till regeringen: dels att utbildningens
            längd bör uppgå till fem dagar och regleras i lag, dels att det
            bör införas en lagstadgad rätt till vidareutbildning och fortbildning
            av skyddsombud motsvarande en dag per år. Såväl Handels som Byggnads
            har slutit upp bakom Kommunals krav (Arbetet 2018-03-06).
          </p>
          <p xml:id="i-ALjDWoBDtL5fqoXCSW12FT">
            Vänsterpartiet anser att Kommunals krav är bra. Nuvarande lagstiftning
            är inte tillräcklig för att garantera skyddsombuden den utbildning
            de behöver för att kunna utföra sitt uppdrag.
          </p>
          <p xml:id="i-LWamqFtxJpKyRcPg9sarzg">
            Skyddsombudsutbildningens längd bör regleras i arbetsmiljölagen
            och uppgå till minst fem dagar. Detta bör riksdagen ställa sig
            bakom och ge regeringen till känna.
          </p>
          <p xml:id="i-FPKd3gkFSTyHDadtxm6CNn">
            Det bör införas en lagstadgad rätt till vidareutbildning och
            fortbildning för skyddsombud motsvarande en dag per år. Detta
            bör riksdagen ställa sig bakom och ge regeringen till känna.
          </p>
          <head xml:id="i-N2JJfwLpapaQwVi3sCrh5p" type="h1">
            7 Bättre arbetstider för ett mänskligare arbetsliv
          </head>
          <p xml:id="i-TgA4YSrJDEbjt2bt3zsYWY">
            Full sysselsättning är ett centralt mål för Vänsterpartiets ekonomiska
            politik. Men det räcker inte att alla som vill och kan arbeta
            har möjlighet till det. Goda arbetsvillkor är ett minst lika viktigt
            mål för vår politik. I praktiken går dessa strävanden hand i hand.
            En ekonomisk politik för full sysselsättning gör det också lättare
            att arbeta politiskt och fackligt för bättre arbetsvillkor.
          </p>
          <p xml:id="i-5Y2THVWncZ7v7UdvCqefpW">
            Dagens arbetsliv präglas för många människor av ökad intensitet,
            stress och högt tempo. De senaste decennierna har arbetsplatserna
            slimmats och effektiviserats i stor utsträckning. De som har jobb
            har ofta svårt att kombinera förvärvsarbete med föräldraskap,
            familj och fritid – tiden räcker inte till. Många arbetstagare
            tvingas dessutom arbeta övertid. Samtidigt går hundratusentals
            människor arbetslösa eller arbetar ofrivillig deltid. Så ska det
            inte behöva vara.
          </p>
          <p xml:id="i-KPpocf4nXywas1HGncHzZy">
            Det måste vara möjligt för både kvinnor och män, i arbetaryrken
            och i tjänstemannayrken, att kombinera heltidsarbete med föräldraskap,
            familj och fritid utan att slita ut sig. Vi behöver ett mänskligt
            och rättvist samhälle där människor har reella möjligheter att
            utvecklas och leva berikande liv. Vi behöver ett mänskligare arbetsliv
            med plats för fler, där människor inte slits ut i förtid utan
            orkar jobba till pensionsåldern. Ett ökat inflytande för arbetstagarna
            vad gäller arbetstidens förläggning och omfattning är därför av
            central betydelse för att åstadkomma goda arbetsvillkor, en bra
            arbetsmiljö och ett mer hållbart arbetsliv. I det följande lyfter
            vi fram ett antal förslag för bättre arbetstider som kan bidra
            till ett mänskligare arbetsliv.
          </p>
          <head xml:id="i-MdMBCGigfwmWFDGzKiJJYv" type="h2">
            7.1 Generell arbetstidsförkortning
          </head>
          <p xml:id="i-DsAasM8pHrSmt3GA3bPFAK">
            Arbetarrörelsens kamp för kortare arbetsdag började redan i slutet
            av 1800-talet. Kravet var 8 timmars arbete, 8 timmars frihet och
            8 timmars vila. Under 1900-talet förkortades den lagstadgade veckoarbetstiden
            stegvis till 40 timmar. Lagstiftningen föregicks av kollektivavtalsreglerad
            arbetstidsförkortning inom vissa delar av arbetsmarknaden. Sedan
            1973 har normalarbetsveckan om 40 timmar varit oförändrad för
            större delen av arbetsmarknaden, trots en enorm ökning av vinster
            och produktivitet i näringslivet.
          </p>
          <p xml:id="i-LuR5NV6uto7kv4GjYx76Zq">
            I dag är det få som aktivt driver frågan om en generell arbetstidsförkortning.
            Frågan finns inte på dagordningen på samma sätt som tidigare och
            har inte utretts på mer än ett decennium. Förklaringarna är flera.
            Globaliseringen har ökat konkurrenstrycket på den svenska ekonomin
            i allmänhet och på tillverkningsindustrin i synnerhet. För att
            klara sig i den internationella konkurrensen går det inte att
            sänka arbetstiden, är budskapet. Samtidigt är internationell konkurrens
            i sig inget nytt, och såväl arbetstid som produktivitet är i ständig
            förändring under påverkan från olika tendenser på nationell och
            global nivå. Mycket talar för att vi nu står inför en ny våg av
            automatisering som höjer produktiviteten och innebär att vissa
            arbeten försvinner.
          </p>
          <p xml:id="i-WZ449ycbtdqohbYRUn37HY">
            Därutöver är kapitalägarnas och kapitalförvaltarnas maktposition
            i dag starkare än på mycket länge. Fackföreningsrörelsen har försvagats
            och krav på ökad flexibilitet från arbetsgivarens perspektiv såsom
            fler arbetade timmar och stärkt konkurrenskraft genom pressade
            löner och arbetsvillkor har dominerat. Debatten handlar främst
            om hur vi ska få fler att arbeta mer och längre, men saknar ofta
            ett klass- och könsperspektiv: det är stora skillnader mellan
            olika gruppers reella möjligheter att jobba högt upp i åren, eller
            att arbeta så många timmar som man egentligen skulle önska på
            den reguljära arbetsmarknaden. Borgerlighetens recept för att
            komma till rätta med den ökade stressen i arbetslivet har inriktats
            på livsstilslösningar för dem med mer resurser, genom införandet
            av skattereduktioner för ”hushållsnära tjänster”. De fackliga
            organisationerna, som tidigare varit drivande i arbetstidsförkortningsfrågan,
            har länge pressats till försvarskamp och i den grad det har varit
            möjligt med offensiva krav i stället prioriterat löneökningar,
            extra semesterdagar, rätt till heltid och fasta anställningar
            i avtalsrörelserna.
          </p>
          <p xml:id="i-GSMo7Et6SVtdVHreYzxnuz">
            Vänsterpartiet vill ha ett mänskligt och rättvist samhälle där
            människor har reella möjligheter att utvecklas och leva berikande
            liv. Vi vill ha en hållbar arbetsmarknad där människor orkar jobba
            till pensionsåldern utan att slitas ut i förtid. Vi vill ha bättre
            förutsättningar för par att leva jämställt. Kortare arbetstid
            – en generell arbetstidsförkortning – vore ett avgörande steg
            i en sådan progressiv och frihetsvidgande utveckling.
          </p>
          <p xml:id="i-CmVr9BgPXbcK8T9ynCtH3F">
            Förutsättningarna för en generell arbetstidsförkortning är goda.
            Produktiviteten har fördubblats i Sverige sedan 1970-talet. Samtidigt
            har löneandelen av det samlade produktionsresultatet sjunkit.
            Det ekonomiska utrymmet för en arbetstidsförkortning med bibehållen
            lönenivå är alltså betydande i ekonomin som helhet. Hur detta
            kan tas till vara och komma till stånd i praktiken skiljer sig
            dock avsevärt mellan olika branscher. Det kan bero både på tillgången
            på relevant arbetskraft och på förhandlingssituation gentemot
            arbetsgivarsidan. På sikt är det nödvändigt att arbetstidsförkortning
            får genomslag i den lagstadgade normalarbetstiden för att det
            inte ska uppstå stora klyftor mellan olika grupper på arbetsmarknaden
            i detta avseende. Vänsterpartiet anser att förkortningen ska ske
            på ett sådant sätt att arbetstagarnas inkomster inte minskar.
          </p>
          <p xml:id="i-56MMkKkikw2nQ6buFEgyq8">
            Samtidigt som förutsättningarna för en generell arbetstidsförkortning
            är goda är behovet av en arbetstidsförkortning stort. Arbetslivet
            präglas i dag av ökad intensitet, stress och högt tempo. Detta
            leder i sin tur till ohälsa, stressrelaterade sjukdomar och sjukskrivningar.
            Den ojämställda fördelningen av det obetalda hemarbetet mellan
            kvinnor och män kvarstår, liksom det faktum att fler kvinnor än
            män arbetar deltid, vilket minskar kvinnors ekonomiska självständighet.
            Utöver detta kräver jordens ekologiska bärkraft ett annorlunda
            konsumtionsmönster med lägre förbrukning av icke förnybara resurser.
            En generell arbetstidsförkortning skulle bidra till att minska
            ohälsan, öka jämställdheten, minska klyftorna på arbetsmarknaden
            och bidra till en hållbar utveckling.
          </p>
          <p xml:id="i-CpFp4YJUkPtfSDbVwYu3Vs">
            Frågan om en ytterligare arbetstidsförkortning har diskuterats
            med varierande intensitet sedan normalarbetsveckan om 40 timmar
            infördes 1973. Det har tillsatts en mängd statliga utredningar
            men ingenting har hänt. Snart 45 år efter reformen har vi fortfarande
            40 timmars arbetsvecka som ordinarie arbetstid i arbetstidslagen,
            trots enorma produktivitets- och effektivitetsökningar.
          </p>
          <p xml:id="i-WjiwnVvMGYsVEW4Bw6EcZ">
            Vänsterpartiet har vid upprepade tillfällen motionerat om att
            införa en generell arbetstidsförkortning. Arbetsmarknadsutskottet
            har avslagit dessa motioner, senast med motiveringen att det i
            första hand är arbetsmarknadens parter som bör komma överens om
            eventuella arbetstidsförkortningar samt att Arbetsmiljöverkets
            föreskrift om organisatorisk och social arbetsmiljö (AFS 2015:4)
            är ett tillräckligt skarpt verktyg för att motverka ett ohälsosamt
            arbetstidsuttag (2017/18:AU9). Utskottet hänvisade även till den
            utredning som S-MP-regeringen tillsatte med uppdrag att bl.a.
            analysera frågor som rör arbetstidens förläggning (dir. 2017:56),
            (2017/18:AU8).
          </p>
          <p xml:id="i-PYTkeKEy6FyoCeziMrXWe4">
            Vänsterpartiet delar inte utskottets uppfattning och anser att
            de förslag som presenterades av ovan nämnda utredning i mars 2018
            visserligen är vällovliga men i grunden otillräckliga. Vänsterpartiet
            vill därför på nytt lyfta frågan om en generell arbetstidsförkortning.
          </p>
          <p xml:id="i-Y2MTSmXA8iC4U8rd72jmY6">
            Det har alltid funnits ett växelspel mellan arbetslivets organisering,
            utformning av och krav i kollektivavtal, den allmänna debatten
            i samhället och de lagar som styr arbetstiderna. I grunden handlar
            detta om avgörande vägval för vårt samhälle. Det handlar om hur
            vi organiserar ekonomin och vilka värden som ska vägleda oss in
            i framtiden. De flesta skulle skriva under på att vi arbetar för
            att kunna leva gott – inte lever för att arbeta till varje pris.
            Ändå återspeglas detta sällan eller aldrig i samhällsdebatten.
            En samhällsdebatt om arbetstiden är viktig, och det är viktigt
            att den har ett gott och mångsidigt faktaunderlag.
          </p>
          <p xml:id="i-QTtzWfPZvY9vheir7kqKNx">
            Regeringen bör tillsätta en utredning med uppdrag att belysa
            möjligheterna för en generell arbetstidsförkortning. Detta bör
            riksdagen ställa sig bakom och ge regeringen till känna.
          </p>
          <head xml:id="i-2tyvUCGWrPZgTKEkKkUVCE" type="h2">
            7.2 Stärkt rätt till heltid
          </head>
          <p xml:id="i-Dz6eLi8CiFSqGb77mbb9bk">
            Det ska vara möjligt för alla som arbetar att försörja sig på
            sitt arbete. För den som är hänvisad till att jobba deltid är
            det ofta en omöjlighet att klara sin egen och eventuella barns
            försörjning. Att jobba deltid innebär i praktiken ofta att man
            blir beroende av någon annan för att klara sig.
          </p>
          <p xml:id="i-3DTZppJqe85YhmxnQj8YC2">
            Mer än en miljon personer, nästan var fjärde sysselsatt, arbetar
            deltid. Nästan 70 procent av dem som arbetar deltid är kvinnor
            (SCB AKU, Andra kvartalet 2016). Antalet heltidsarbetande kvinnor
            har visserligen ökat över tid, men mönstret är fortfarande tydligt:
            kvinnor arbetar deltid i betydligt större utsträckning än män.
            Orsakerna till deltidsarbete varierar, men var tredje deltidsarbetande
            vill och kan jobba mer än de timmar de erbjuds av sin arbetsgivare.
            Det är framför allt i kvinnodominerade yrken inom vård, omsorg
            och privat tjänstesektor som deltider är det enda som erbjuds,
            ofta i form av otrygga anställningar som timvikariat eller behovsanställningar.
            Detta är en av de mest grundläggande orsakerna till de stora inkomstskillnaderna
            mellan kvinnor och män.
          </p>
          <p xml:id="i-7fR5m2Rr1XH7KTxfBvWKds">
            Deltidsarbete innebär inte bara en lägre inkomst. Personer som
            arbetar deltid har t.ex. också sämre utvecklingsmöjligheter i
            arbetet, sämre löneutveckling och lägre ersättning från socialförsäkringarna,
            arbetslöshetsförsäkringen och pensionssystemet.
          </p>
          <p xml:id="i-Gbdc6JHDC1Wwe1t4YcfWzu">
            I branscher där det mest är män som arbetar har det under lång
            tid varit möjligt att organisera arbetet utan att män i någon
            större utsträckning arbetar deltid mot sin vilja. Det måste också
            vara möjligt inom kvinnodominerade branscher. Det är ohållbart
            att den som väljer ett visst yrke ska vara hänvisad till deltidsjobb
            bara för att det är smidigare för arbetsgivaren. Möjligheten att
            arbeta deltid för den som så önskar ska naturligtvis finnas kvar.
            Men normen att en anställning ska erbjudas på heltid måste stärkas.
            Det är en central jämställdhetsfråga att också undersköterskor,
            servitriser och butiksbiträden ska kunna leva på sin lön.
          </p>
          <p xml:id="i-P4RiMU94HD2XcLD9uzTPKD">
            Vänsterpartiet kan konstatera att det delbetänkande som utredningen
            presenterade i mars 2018 inte innehåller några förslag om rätt
            till heltid (SOU 2018:24). Tidigare har utskottet hänvisat till
            att frågan i första hand bör lösas av arbetsmarknadens parter
            genom förhandlingar och kollektivavtal (2016/17:AU7). Vi kan konstatera
            att det treåriga avtal som tecknades mellan SKL och Kommunal 2016,
            där flera delar syftar till ökat heltidsarbete, visserligen är
            vällovligt och ett bra steg på vägen. För att alla på arbetsmarknaden
            ska omfattas av rätt till heltid krävs dock lagstiftning. Deltid
            ska vara en möjlighet – inte ett tvång. Vi väljer därför att lägga
            fram vårt förslag på nytt.
          </p>
          <p xml:id="i-E2u2Vf2YncLaiS9LwM8qbp">
            Rätten till heltid bör stärkas genom ändringar i lagen om anställningsskydd
            som gör heltid till norm, medan anställningar på deltid ska kunna
            ingås om parterna kommer överens om detta. Detta bör riksdagen
            ställa sig bakom och ge regeringen till känna.
          </p>
          <head xml:id="i-FJQwvTYH1oRrCcqMLeqQnb" type="h2">
            7.3 Ökat inflytande över arbetstidens förläggning
          </head>
          <p xml:id="i-HFzWebLQJcVoy2ZUrQfstP">
            Hur länge och när vi arbetar är av stor betydelse. Forskning
            visar att ett ökat inflytande över arbetstiden, såväl dess förläggning
            som längd, kan bidra till minskad stress och därmed minskad uppkomst
            av stressrelaterade sjukdomar. Enskilda arbetstagares ökade inflytande
            över den egna arbetstiden måste gå att kombinera med effektivitet
            och flexibilitet i verksamheten. Det är nödvändigt för att kunna
            skapa ett utvecklande arbetsliv, ökad hälsa och ett mer jämställt
            samhälle.
          </p>
          <p xml:id="i-WcApN1eBkNhgPj92tt7LzJ">
            Utvecklingen på senare tid har dock gått i motsatt riktning.
            Jobba tre timmar, fördriv några håltimmar och jobba sedan fyra
            och en halv timme till. Ungefär så ser en arbetsdag ut för alltför
            många arbetstagare. Uppdelade arbetspass och jobb dygnet runt
            på scheman som helt styrs av krav på att alltid finnas till hands
            när patienterna, kunderna eller passagerarna ska servas och en
            allt hårdare kostnadspress har blivit vanligare. Inte minst arbetsgivare
            i servicebranscher som vård, omsorg och kollektivtrafik har börjat
            stycka upp arbetsdagarna i flera korta delar, s.k. delade arbetspass
            eller split shift. En arbetsdag på sju och en halv timme kan i
            praktiken bli mer än elva timmar. Det är en helt oacceptabel arbetssituation
            som slår sönder vardagen för människor.
          </p>
          <p xml:id="i-V8YkzmK1gnTBwepTdFFAWb">
            Det finns gott om forskningsresultat som visar att kroppen tar
            stryk, sömnen rubbas, umgänget försvåras och att det är svårare
            att aktivt delta i det föreningsliv som är nödvändigt för vår
            demokrati, om vi har arbetstider som kräver för mycket av oss.
            Åtminstone om vi har det under en längre tid.
          </p>
          <p xml:id="i-TR5ncomY9X9p7UPmrDWcmN">
            Regeringen bör tillsätta en utredning med uppdrag att se över
            lagstiftningen i syfte att öka arbetstagarnas inflytande över
            den egna arbetstidens förläggning. Detta bör riksdagen ställa
            sig bakom och ge regeringen till känna.
          </p>
          <head xml:id="i-HgSiBt42i3tFdj8KX8EkkL" type="h2">
            7.4 Begränsa delade turer
          </head>
          <p xml:id="i-Bd49VcRBWMqAcrbZY72woj">
            Delade turer är en arbetsform som innebär att arbetsdagen delas
            upp i två eller flera arbetspass med flera timmars uppehåll mellan
            passen. Varje enskilt pass kan under dagen vara kort, men tillsammans
            med uppehållet blir arbetsdagen lång, stundtals mer än 13 timmar.
          </p>
          <p xml:id="i-8f4C5NYLWxWZwjZTHN5WKp">
            Delade turer är särskilt vanligt inom Kommunals branschområden.
            Där har de delade turerna ökat och är särskilt vanliga inom äldreomsorg
            och trafik. Drygt 100 000 av Kommunals medlemmar har delade turer.
            För dessa är uppehållet mellan passen i genomsnitt fyra timmar.
            Vanligast är delade turer under helger, men en tredjedel har delade
            turer både vardagar och helger. Endast en av fem får någon ekonomisk
            ersättning för uppehållet mellan passen. De medlemmar som har
            delade turer upplever överlag detta som negativt. Fyra av tio
            med delade turer hävdar att de lider av daglig trötthet och stress.
            De vanligaste orsakerna till att de anställda accepterat delade
            turer är att det har gett en möjlighet att få behålla jobbet,
            det har skapat färre helgpass, de har fått möjlighet att arbeta
            heltid eller för att man bytt arbetsgivare (Kommunal 2013: Delade
            turer i välfärdssektorn).
          </p>
          <p xml:id="i-9ppJmu2wHTkyzjnggRsTkn">
            Delade turer har negativa konsekvenser för den enskildes hälsa
            och familjeliv. Flera studier visar att arbetstagare med delade
            turer har mer besvär än andra vad gäller hälsa, sömn och balans
            mellan arbete och fritid (Fastighetsfolket 2018-07-02).
          </p>
          <p xml:id="i-B7vhmviVe2WdnRzcAiew3A">
            Kommunal har försökt att begränsa de delade turerna via avtal
            med motparten Sveriges Kommuner och Landsting (SKL). Enligt avtalet
            ska fack och arbetsgivare lokalt sträva efter att minska antalet
            delade turer. Det saknas statistik på om det skett en minskning,
            men flera kommuner har tagit policybeslut med förbud mot delade
            turer. På lokal nivå har Kommunal tecknat avtal som ger lönekompensation
            för delade turer (Arbetet 2017-01-30).
          </p>
          <p xml:id="i-7naFDNzBFjeZk5Dw3ivKs4">
            Det är inte rimligt att arbetstagare tvingas betala med sin hälsa
            och fritid för att tillgodose arbetsgivares behov av flexibilitet
            och precisionsbemanning, så som sker vid delade turer. De försök
            som berörda fackförbund har gjort för att begränsa delade turer
            genom avtal har varit bra men det behövs även stöd i lagstiftningen,
            exempelvis genom någon typ av förbud, som kan utgöra grund för
            förhandlingar och avsteg i kollektivavtal.
          </p>
          <p xml:id="i-XSu9cafSXSzUrrr7YDGGf8">
            Delade turer bör begränsas genom lagstiftning. Detta bör riksdagen
            ställa sig bakom och ge regeringen till känna.
          </p>
          <head xml:id="i-AYYRAPcocpFexZJbnVnPzp" type="h2">
            7.5 Minska övertidsarbetet
          </head>
          <p xml:id="i-CY1NsbwZpAZYZojaqhQgiY">
            Även om skillnaderna har minskat under senare år, är lönearbetet
            fortfarande ojämnt fördelat mellan könen. Män lönearbetar nästan
            sex timmar mer per vecka än kvinnor. Under det andra kvartalet
            2016 uppgick det totala antalet arbetade timmar i genomsnitt till
            159,8 miljoner per vecka. Av det totala antalet arbetade timmar
            per vecka utgjordes 4,8 miljoner av övertidstimmar. Män stod för
            en majoritet av antalet arbetade timmar, såväl överenskommen arbetstid
            som övertid (SCB AKU Andra kvartalet 2016). Den skeva könsfördelningen
            försvårar en strukturell utjämning av fördelningen av lönearbete
            och hushållssysslor mellan män och kvinnor. Att utjämna skillnaderna
            i kvinnors och mäns betalda och obetalda arbete är centralt för
            att nå målet om ekonomisk jämställdhet.
          </p>
          <p xml:id="i-JtaLkH3UnAASki6PKFqKzT">
            Det finns emellertid en kvinnodominerad bransch där övertiden
            har blivit ett stort problem, nämligen vård och omsorg. Vårdförbundet
            vittnar om att övertiden ökat successivt under flera år, framför
            allt under sommaren. Övertiden för sjuksköterskor under sommarmånaden
            juli har stigit med omkring 85 procent under perioden 2009–2014
            (Vårdförbundets sommarrapport 2014). Det är förstås både ett arbetsmiljöproblem
            och ett hot mot patientsäkerheten. Det visar också på behovet
            av fler anställda inom sjukvården.
          </p>
          <p xml:id="i-5wvidKGzRLvnGPqF2SnFBa">
            Det är väl känt att stor arbetsbelastning under alltför många
            arbetstimmar i förlängningen påverkar hälsan negativt. Enligt
            Försäkringskassans statistik över sjukfall är stressrelaterad
            ohälsa den sjukfallsorsak som ökat mest under flera år. Ohälsa
            till följd av stress ökar i hela befolkningen, men i synnerhet
            hos kvinnor. Under 2010 märks en brytpunkt i denna grupp, efter
            vilken stressrelaterade psykiatriska diagnoser är vanligare än
            besvär i rörelseorganen. Det är inte acceptabelt att människor
            sliter ut sig i förtid för att de arbetar mer än vad som är rimligt.
            Det är en mycket viktig anledning till att försöka minska övertidsuttaget.
          </p>
          <p xml:id="i-B2srmcC38QcWRnQTvjQGZk">
            Ett annat viktigt skäl till att minska övertidsarbetet är den
            höga arbetslösheten. Enligt en undersökning från Unionen, som
            bygger på statistik från SCB, motsvarar den totala övertiden omkring
            117 000 jobb – mer än en fjärdedel av alla arbetslösa (Unionen
            2015). Det är inte rimligt att en del människor ska arbeta övertid
            i stor utsträckning medan andra tvingas att gå arbetslösa. Övertid
            ska enbart användas vid tillfälliga arbetsanhopningar, inte som
            ett sätt att hantera en alltför låg bemanning. Där ett mer eller
            mindre permanent utnyttjande av övertid sker bör en del av övertidsarbetet
            kunna omvandlas till nya anställningar.
          </p>
          <p xml:id="i-FTWrzVFoRjGmLRQkCFPVga">
            För arbetsgivare som saknar kollektivavtal ligger taket för allmän
            övertid på maximalt 200 timmar per kalenderår. Utöver den allmänna
            övertiden är det tillåtet att ta ut extra övertid respektive extra
            mertid med högst 150 timmar per arbetstagare och kalenderår om
            det finns särskilda skäl för det och situationen inte har varit
            möjlig att lösa på annat rimligt sätt. Förutom den nämnda allmänna
            och extra övertiden kan kollektivavtalslösa arbetsgivare också
            ta ut nödfallsövertid under en längre tid än två dygn utan dispens
            från Arbetsmiljöverket.
          </p>
          <p xml:id="i-SB3PsGKJQfnAcFbGk5dgCH">
            Det är väl känt att övertidsarbete medför hälsorisker. Med de
            nuvarande reglerna, där det vare sig krävs dispens för extra övertid
            eller nödfallsövertid, riskerar vi att övertidsuttaget ökar och
            arbetsgivares vilja att teckna kollektivavtal minskar. Vi ser
            behov av att minska övertidsuttaget. Taket för den allmänna övertiden
            bör sänkas till 150 timmar per arbetstagare och år. Detta bör
            riksdagen ställa sig bakom och ge regeringen till känna.
          </p>
          <p xml:id="i-W2a5aRUQTA5WyfdqvrUB3R">
            Arbetsmiljöverkets tillsyn behöver också skärpas och hälsoaspekterna
            ska alltid beaktas när en arbetsgivare vill ta ut övertid utöver
            den allmänna.
          </p>
          <p xml:id="i-L2aDGDY9hZ6vJfUanZpEHV">
            Det bör införas krav på dispens från Arbetsmiljöverket för uttag
            av extra övertid, inklusive extra mertid, och krav på tillstånd
            för nödfallsövertid under längre tid än två dygn. Detta bör riksdagen
            ställa sig bakom och ge regeringen till känna.
          </p>
          <head xml:id="i-F5zESKZbLRG6fAHJTbJSxV" type="h2">
            7.6 Bättre och enklare regler om dygnsvila
          </head>
          <p xml:id="i-MBj22hNtiPr2W7QaqQJVYT">
            Människan är inte anpassad för att vara vaken och arbeta på nätterna.
            Arbetstidslagen innehåller ett förbud mot nattarbete. Om de avtalsslutande
            parterna inte kommer överens om en annan förläggning av arbetstiderna
            är det lagen som gäller. Det ger arbetstagarna ett visst inflytande
            över arbetstidens förläggning. Vill arbetsgivaren förlägga arbetstiden
            på natten eller variera veckoarbetstiden måste denne förhandla
            och träffa överenskommelse om detta med den fackliga organisationen.
            Så sker också i stor utsträckning. Arbetsgivarna köper ökad flexibilitet
            och bättre avkastning på sina investeringar genom att erbjuda
            kortare arbetstid och/eller ekonomisk ersättning. Natt- och skiftarbete
            sliter dock hårt på människor. Det är därför viktigt med en tydlig
            skyddslagstiftning för personer som arbetar på obekväma och oregelbundna
            arbetstider.
          </p>
          <p xml:id="i-BtixDp8uzwtnGNCSXXQMT3">
            Enligt arbetstidslagen 13 § ska alla arbetstagare ha minst elva
            timmars sammanhängande ledighet under varje period om tjugofyra
            timmar (dygnsvila). I den dygnsvila som alla arbetstagare har
            rätt till ska tiden mellan midnatt och kl. 5 ingå. I 13 a § samma
            lag anges att med natt avses perioden mellan kl. 22 och kl. 6.
            Forskningen har visat att människokroppen på nätter är känsligare
            för störningar och att långa perioder av nattarbete kan vara hälsovådligt
            för arbetstagare och äventyra säkerheten på arbetsplatsen.
          </p>
          <p xml:id="i-181uGWKi2YvQKWmNtUNtqK">
            Mot bakgrund av det slitage på människor som det innebär att
            arbeta natt och att det är ologiskt och onödigt med två olika
            definitioner på natt i samma lag anser vi att lagen bör förbättras
            och förenklas.
          </p>
          <p xml:id="i-Peim63JPHZMfzeodBr7Buu">
            Arbetstidslagens 13 § bör ändras så att perioden som ska ingå
            i dygnsvilan blir densamma som i definitionen av natt i 13 a §,
            dvs. perioden mellan kl. 22 och kl. 6. Detta bör riksdagen ställa
            sig bakom och ge regeringen till känna.
          </p>
          <head xml:id="i-HeXVuBLwEU8KoqZvPcuZHz" type="h2">
            7.7 Jourtid
          </head>
          <p xml:id="i-9YJxbCg9rWkhBQVFXWzqoT">
            Med arbetstid menas enligt arbetstidslagen (1982:673) att arbetstagaren
            står till arbetsgivarens förfogande på arbetsstället och utför
            arbete eller är beredd att börja arbeta om det behövs. Arbetstid
            kan vara ordinarie arbetstid, jourtid, övertid eller mertid. Utmärkande
            för den ordinarie arbetstiden och jourtiden är att den är planerad,
            t.ex. genom att ett arbetstidsschema görs upp. Övertiden och mertiden
            får däremot användas bara när arbetstiden behöver ökas tillfälligt.
            Jourtiden skiljer sig från den ordinarie arbetstiden genom att
            arbetstagaren inte utför något arbete utan bara finns tillgänglig
            på arbetsstället.
          </p>
          <p xml:id="i-8wajm9yWLKmvGL8HCrPghy">
            Enligt 6 § arbetstidslagen gäller följande beträffande jourtid:
            ”Om det på grund av verksamhetens natur är nödvändigt att en arbetstagare
            står till arbetsgivarens förfogande på arbetsstället för att vid
            behov utföra arbete, får jourtid tas ut med högst 48 timmar per
            arbetstagare under en tid av fyra veckor eller 50 timmar under
            en kalendermånad. Som jourtid anses inte tid då arbetstagaren
            utför arbete för arbetsgivarens räkning.”
          </p>
          <p xml:id="i-2dJL3791Xoit5kVevVEQtd">
            Med jourtid menas enligt lagen att arbetstagaren befinner sig
            på arbetsplatsen, beredd att börja arbeta om det behövs. Det är
            alltså en slags väntetid som får tas ut utöver den ordinarie arbetstiden.
            Jourtiden får inte utnyttjas för en mera generell ökning av arbetsinsatsen.
            Jourtid får bara förekomma i sådana verksamheter där det måste
            finnas personal tillgänglig om det inträffar något oförutsett,
            utan att det därmed är fråga om övertidsarbete. Som exempel kan
            nämnas sjukvården, socialvården och kriminalvården.
          </p>
          <p xml:id="i-HENEUDEBqYCWHxN48ynaWV">
            Enligt arbetstidslagens definition av jourtid äger således arbetsgivaren
            din tid, men du utför inte ett arbete. Därmed behöver jourtiden
            inte heller lönesättas som arbete, i stället utgår ersättning
            som kan variera beroende på gällande kollektivavtal, s.k. jourersättning.
          </p>
          <p xml:id="i-6titJBuuW8UbBdr7NxvWfz">
            Ett exempel på jourtid är s.k. sovande jour, vilket innebär att
            arbetstagaren ska befinna sig på sin arbetsplats sovande för att
            om behov uppstår vara tillgänglig för verksamheten. Detta är vanligt
            förekommande bland arbetstagare som arbetar inom LSS-området,
            exempelvis på service- och gruppboenden eller som personliga assistenter.
          </p>
          <p xml:id="i-8213XG7JMFF4f4pPDeqyCn">
            Den tid som arbetstagaren har jour ingår således inte i arbetstiden
            utan är förlagd utanför tjänstgöringstid och tjänstgöringsgrad.
            Arbetstidslagen beräknar dock jour som arbetstid, vilket innebär
            att möjligheten för dessa arbetsgrupper att kunna arbeta heltid
            sänks beroende på hur många timmar jour som den anställde har
            på sitt schema. Om den anställde har ett heltidsmått om 40 timmar
            per vecka, och har 8 timmar jourtid per vecka, så innebär det
            att den anställde enligt nuvarande regelverk aldrig kan uppnå
            en högre tjänstgöringsgrad än 80 procent. Den anställdes jourtid
            ”äter” därmed upp den ordinarie arbetstiden och förbrukar således
            den anställdes möjlighet att arbeta mer tid. Eftersom det är vanligt
            med fler än ett sovande jourpass i veckan utslaget under en längre
            schemaperiod kan den maximalt möjliga tjänstgöringsgraden bli
            ännu lägre. Det blir således svårt för de berörda arbetstagarna
            att kunna arbeta heltid.
          </p>
          <p xml:id="i-PWqHTnVzFHa2GbyXKKsnqt">
            När det gäller personlig assistans kompliceras förhållandena
            ytterligare då det är Försäkringskassan som beslutar om hur stor
            del jourtid som ingår i arbetet. Försäkringskassans ersättningsmodell
            baseras även på normen att sovande jour inte är betald arbetstid
            och ger därmed inte full ersättning för dessa timmar. Eftersom
            ersättningssystemet är uppbyggt kring dessa villkor kan detta
            svårligen lösas i förhandlingar mellan arbetsmarknadens parter.
            Det krävs därför en ändring av arbetstidslagen.
          </p>
          <p xml:id="i-3Uqjni2wnMra8huqZw1euN">
            Konsekvenserna av nuvarande lagstiftning innebär dels att arbetstagarna
            inte får lön för jourtiden utan endast jourersättning (vilken
            kan variera beroende på kollektivavtal), dels att arbetstagarna
            har svårt att arbeta heltid eftersom jourtid förläggs utanför
            ordinarie tjänstgöringstid. Sammantaget påverkas arbetstagarnas
            inkomst och framtida pension negativt. De som drabbas är främst
            kvinnodominerade yrkesgrupper inom välfärdssektorn där sovande
            jour är vanligt förekommande, yrkesgrupper som redan i utgångläget
            har låga löner.
          </p>
          <p xml:id="i-WZPkz1xytwZjZz1zBySj2c">
            Kommunal, som organiserar stora delar av de yrkesgrupper som
            drabbas av nuvarande regelverk, har tidigare drivit krav på att
            all tid på jobbet ska räknas som arbetstid och att lön ska utgå
            för jourtid. Arbetsgivarna har dock inte tillmötesgått detta krav.
            I stället har Kommunal fått igenom bättre jourersättning. Grundproblemet
            kvarstår således.
          </p>
          <p xml:id="i-EAUcmgcJZo1V1rhrAZwsgR">
            Vänsterpartiet anser att det krävs en förändring av arbetstidslagen
            för att komma till rätta med de problem som lyfts fram här. Genom
            en förändring av arbetstidslagen skulle de kvinnodominerade yrkesgrupper
            som drabbas av nuvarande regelverk dels ges möjlighet att arbeta
            heltid, dels få lön för all den tid då de står till arbetsgivarens
            förfogande, även jourtid.
          </p>
          <p xml:id="i-CTQkqbZLzA4jSE7oXKKtDs">
            Arbetstidslagen (1982:673) bör ses över med syfte att den tid
            som arbetsgivaren förfogar över, där den anställde förväntas vara
            på en av arbetsgivaren angiven plats som inte är i det egna hemmet,
            också ska betraktas som arbetstid och därmed definieras som utfört
            arbete. Detta bör riksdagen ställa sig bakom och ge regeringen
            till känna.
          </p>
          <head xml:id="i-QadhhGbcWKzuG9MB7fSuWD" type="h2">
            7.8 Rätt till utökad anställning för deltidsanställda vid mertidsarbete
          </head>
          <p xml:id="i-JcuCez951v68bVSVe5K5G">
            Allt fler arbetsgivare har satt i system att omreglera tidigare
            heltidsanställningar till deltidsanställningar. Arbetsgivarens
            behov av arbetskraft tillgodoses efter en sådan förändring av
            att arbetstagarna får arbeta s.k. mertid. Med mertid avses sådan
            arbetstid som vid deltidsanställningar överstiger arbetstagarens
            ordinarie arbetstid enligt anställningsavtalet.
          </p>
          <p xml:id="i-5D9bM3zNVcpydJfBPoYerF">
            En förutsättning för ett erbjudande om sådant mertidsarbete är
            inte sällan att arbetstagaren är lojal, foglig och okritisk. Genom
            denna ordning är det arbetstagarna som får bära hela risken. Arbetsgivaren
            behöver inte längre planera sin verksamhet i förväg, utan kan
            bedöma behovet av arbetskraft dag för dag trots att verksamheten
            kan planeras på annat sätt. Arbetsgivarnas omfattande flexibilitet
            uppkommer därmed på bekostnad av arbetstagarna som fråntas sin
            grundtrygghet. Arbetstagarnas rättigheter behöver förstärkas betydligt
            på detta område.
          </p>
          <p xml:id="i-LBm1ZtEVkuXYHzX9kqVSEy">
            I norsk arbetstidslagstiftning finns sedan 2013 en reglering
            för att förbättra villkoren för deltidsanställda. Regleringen
            ger deltidsanställda som arbetat mertid rätt att utöka sin anställning.
            En gång per år beräknas den faktiska arbetstiden. Om den är högre
            än den avtalade deltiden utökas deltidstjänsten. Anställningen
            övergår därmed till en sysselsättningsgrad som motsvarar faktiskt
            arbetad tid (jfr Lov om arbeidsmiljö, arbeidstid og stillingsvern,
            kapitel 14, § 14–4 a och 14–4 b).
          </p>
          <p xml:id="i-R4PosmRAUVqA1kWWhuGzfm">
            Den norska arbetstidslagstiftningen, som ger rätt till utökad
            anställning vid mertidsarbete, är ett konkret sätt att komma till
            rätta med problematiken kring deltidsarbete på arbetsgivarens
            villkor.
          </p>
          <p xml:id="i-QBSHZvDy6nJGD5PivcF65N">
            Fackförbundet Seko har, som första svenska fack, tagit intryck
            av den norska lagstiftningen i syfte att förbättra villkoren för
            sina deltidsanställda medlemmar. I avtalsförhandlingarna mellan
            Seko och Almega IT och Telekomföretagen våren 2016 drev Seko krav
            på att mertid skulle ge utökad anställning. Sekos krav var formulerat
            på följande sätt: ”För deltidsanställda arbetstagare som kontinuerligt
            arbetat mer än sin avtalade sysselsättningsgrad skall anställningen
            övergå till sysselsättningsgrad som motsvarar faktiskt arbetad
            tid.” Enligt Sekos förslag skulle avstämning ske varje sexmånadersperiod,
            varvid anställningen skulle omvandlas till genomsnittligt faktiskt
            utförd arbetstid. Seko fick dock inte gehör för detta krav hos
            arbetsgivarna.
          </p>
          <p xml:id="i-3AACKBAdcBx56FqWgcm1nG">
            Vänsterpartiet ser positivt på att fackförbund driver denna fråga
            i avtalsförhandlingar med arbetsgivarna. För att förbättra villkoren
            för alla deltidsanställda på hela arbetsmarknaden krävs dock en
            ändring av arbetstidslagen, liknande den som genomförts i norsk
            lagstiftning. Vi är medvetna om att S-MP-regeringen tillsatte
            en utredning med uppdrag att bl.a. utreda om arbetstagare bör
            få rätt till en sysselsättningsgrad som motsvarar den faktiska
            arbetstiden under vissa förutsättningar (dir. 2017:56). Vi ser
            det dock som oklart hur denna fråga kommer att hanteras inom ramen
            för utredningen och väljer att lägga fram vårt förslag på nytt.
          </p>
          <p xml:id="i-BKD4sRegTVShwNCyoKY1iy">
            Arbetstidslagen (1982:673) bör ändras så att deltidsanställda
            arbetstagare, som kontinuerligt arbetat mer än sin avtalade sysselsättningsgrad,
            ges rätt till en sysselsättningsgrad som motsvarar faktiskt arbetad
            tid. Detta bör riksdagen ställa sig bakom och ge regeringen till
            känna.
          </p>
          <head xml:id="i-YKMsR7eVZFs4yUA81WycAo" type="h1">
            8 Arbetsskadeförsäkringen
          </head>
          <p xml:id="i-AiGm52hywtzXnhoexxNbyh">
            Arbetsskadeförsäkringen kan ge ersättning vid skada p.g.a. olycksfall
            eller sjukdom i arbetslivet. Det är i dag mycket svårt att få
            en arbetsskada godkänd. Det finns också tydliga könsskillnader,
            där det är särskilt svårt för personer inom kvinnodominerade yrken
            att få sina skador klassade som arbetsskada. Huvudskälen för detta
            är dels den s.k. bevisregeln (i dag formulerad som att det ska
            finnas ”övervägande skäl” som talar för att skada uppkommit genom
            arbetet, där bristen på forskning inom vissa områden kan påverka
            försäkringstagarens situation negativt), dels det s.k. varaktighetskravet
            (att nedsättningen av arbetsförmågan ska vara varaktig eller väntas
            pågå i minst ett år, vilket är svårbedömt på förhand och är svårt
            för försäkringstagaren att visa genom läkarintyg). Riskerna i
            arbetslivet har därmed lagts över på den enskilde arbetstagaren.
            Statens kostnader för arbetsskadeförsäkringen har under lång tid
            minskat betydligt, från 11 miljarder kronor 1991 till 3 miljarder
            kronor 2017. Mot bakgrund av denna kostnadsutveckling borde det
            finnas ett inte obetydligt utrymme för förbättringar.
          </p>
          <p xml:id="i-MdGtPKsbFeNbdFHKhN38FZ">
            I SOU 2017:25 presenteras vissa förslag som, om de genomförs,
            kommer att bidra till en bättre och mer rättssäker arbetsskadeförsäkring.
            Utredningen har dock valt att inte lägga förslag som på allvar
            skulle komma till rätta med de rättsförluster som i dag är huvudregel
            (SOU 2017:25).
          </p>
          <p xml:id="i-GHocGwGgadEuebWTFKtAcC">
            LO lyfter i sitt remissyttrande fram ett flertal förslag som
            skulle förbättra arbetsskadeförsäkringen, däribland en ändring
            av såväl bevisregeln som varaktighetskravet. Mot bakgrund av att
            utredningen saknar verkningsfulla förslag anser LO att det är
            hög tid för en allmän översyn av hur arbetsskadeförsäkringen kan
            förbättras (LO 2017: Yttrande över Samlad kunskap – stärkt handläggning,
            SOU 2017:25).
          </p>
          <p xml:id="i-CukdZtyS5R75YpDZzFXP6u">
            Vänsterpartiet delar LO:s uppfattning. Vi vill därför tillsätta
            en ny utredning med uppdrag att se över hur arbetsskadeförsäkringen
            kan förbättras för att ge fler arbetsskadade den ersättning de
            har rätt till.
          </p>
          <p xml:id="i-7NpxZdyxKLrqnKuvQeAymG">
            Regeringen bör tillsätta en utredning med uppdrag att se över
            hur arbetsskadeförsäkringen kan förbättras för att ge fler arbetsskadade
            den ersättning de har rätt till. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-NeenqdDbgASqBniucYUyuq" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-9bYyKamHRifa8uKxse9pBa" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-PHvUphW5bnmWvSR2w44Bd4" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-TmXso9iP6FpzovWLNQmeX9" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-D3pG1B4Vf6rBiRPgtTU5Yv" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-BhwfAAujNac5YNAb7xhMfo" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-Jx6kct9YSPmGMN5J979Cqf" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-HCf6399iewAxMWd92Y87Yn" who="i-TxLwXp3MJemR8iGdYER2aZ">
              Ali Esbati (V)
            </item>
          </list>
        </div>
      </div>
    </body>
  </text>
</TEI>
