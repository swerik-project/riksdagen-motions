<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-AU-00355">
  <teiHeader>
    <fileDesc>
      <titleStmt>
        <title>HBT-personers mänskliga rättigheter</title>
        <author corresp="i-RnWtNUQCpycyMXbuRLTXcR">av Josefin Brink m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>HBT-personers mänskliga rättigheter</title>
          <idno type="rdwebb">GW02A355</idno>
          <rs type="number">A355</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/GW02A355/text</ref>
          <ref type="dokument_url_html">http://data.riksdagen.se/dokument/GW02A355</ref>
          <ref type="dokumentstatus_url_xml">http://data.riksdagen.se/dokumentstatus/GW02A355</ref>
          <ref type="doc">http://data.riksdagen.se/fil/2534978A-334A-4619-8C5F-355EAC88724B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-XKMhQsGzi2gdtG46rh4q3J" type="signed"/>
        <correspContext corresp="i-XKMhQsGzi2gdtG46rh4q3J">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction xml:id="i-NeXafdU36MoZDFiChZA2eD" type="numbering">
          <date when="2008-10-08"/>
        </correspAction>
        <correspAction xml:id="i-8RxQoz5DqvUgdSNaNvChRR" type="submission">
          <date when="2008-10-06"/>
        </correspAction>
        <correspAction xml:id="i-HcGncbRfLAnc7PVja917XM" type="transfer">
          <date when="2008-10-05"/>
        </correspAction>
        <correspAction xml:id="i-9LGAyjcfzvvz8JUqNTLXs4" type="assigned"/>
        <correspContext corresp="i-9LGAyjcfzvvz8JUqNTLXs4">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-WFYddKVbGCJ3s2EFgJLNN6" type="TOC">
          <head xml:id="i-3qBNjq8wqjZLLE1Xzd6s7R">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 6
            </item>
            <item>
              3.1 Heteronormativitet och fördomar 6
            </item>
            <item>
              4 Asylsökande HBT-personer 7
            </item>
            <item>
              5 Rättstrygghet för HBT-personer 8
            </item>
            <item>
              5.1 Ny diskrimineringslag 8
            </item>
            <item>
              5.2 En särskild HBT-förordning för myndigheterna 9
            </item>
            <item>
              5.3 Tillsynsmyndigheters särskilda ansvar 9
            </item>
            <item>
              6 Den heteronormativa lagstiftningen 10
            </item>
            <item>
              6.1 Förälder i stället för mor och far 10
            </item>
            <item>
              7 Hatbrott 11
            </item>
            <item>
              7.1 Försvårande omständigheter 11
            </item>
            <item>
              7.2 Ökad HBT-kompetens inom rättsväsendet 11
            </item>
            <item>
              7.3 Brottsofferjour för HBT-personer 13
            </item>
            <item>
              8 Familjerätt 13
            </item>
            <item>
              8.1 Könsneutral äktenskapslagstiftning 14
            </item>
            <item>
              9 Assisterad befruktning och äggdonation 14
            </item>
            <item>
              9.1 Utredningen 15
            </item>
            <item>
              9.2 Barnets bästa 15
            </item>
            <item>
              9.3 Moderskapspresumtion 16
            </item>
            <item>
              9.4 Moderskapsbekräftelse 16
            </item>
            <item>
              9.5 En känd donator 17
            </item>
            <item>
              9.6 Möjlighet för donatorn att bekräfta faderskapet 17
            </item>
            <item>
              9.7 Insemination på barnmorskemottagningar 18
            </item>
            <item>
              9.8 Behandling med både donerat ägg och donerad sperma 18
            </item>
            <item>
              10 Barn med flera sociala föräldrar 19
            </item>
            <item>
              11 Ensamstående kvinnor och assisterad befruktning 20
            </item>
            <item>
              11.1 Ensamstående kvinnor och äggdonation 21
            </item>
            <item>
              12 Diskriminering inom utbildningsväsendet 21
            </item>
            <item>
              12.1 Bristande HBT-kompetens hos lärare 21
            </item>
            <item>
              12.2 HBT-undervisning vid grundskola, gymnasium och komvux 22
            </item>
            <item>
              12.3 HBT-undervisning vid universitet och högskolor 23
            </item>
            <item>
              13 Diskriminering av HBT-personer i arbetslivet 23
            </item>
            <item>
              14 Kultur för alla 24
            </item>
            <item>
              15 Värnpliktstjänstgöringen 24
            </item>
            <item>
              16 Hälso- och sjukvården 25
            </item>
            <item>
              16.1 Folkhälsomålen 26
            </item>
            <item>
              16.2 Själmordsprevention 26
            </item>
            <item>
              16.3 Äldreomsorg 26
            </item>
          </list>
        </div>
        <div type="motProposal" subtype="förslag">
          <head xml:id="i-YTpVzpxoBM1SW3WAejkyrq">
            2 Förslag till riksdagsbeslut
          </head>
          <list style="ol">
            <item xml:id="i-NzbMMDzJaEWGkmvHLVbZeL">
              Riksdagen tillkännager för regeringen som sin mening vad som
              anförs i motionen om att utlänningslagen ska tillämpas i enlighet
              med lagstiftarens intentioner. 1
            </item>
            <item xml:id="i-Tayz5njLzyj2sGQBr4LWgZ">
              Riksdagen beslutar att 2 kap. 15 § regeringsformen ska ges följande
              lydelse: Lag eller annan föreskrift får ej innebära att någon
              missgynnas därför att han eller hon med hänsyn till ras, hudfärg,
              etniskt ursprung, sexuell läggning eller könsidentitet tillhör
              en minoritet. 2
            </item>
            <item xml:id="i-8nCuje12SPZcELvPWyQVVH">
              Riksdagen tillkännager för regeringen som sin mening vad som
              anförs i motionen om att införa en särskild HBT-förordning innehållande
              konkreta och utvärderingsbara mål för att avskaffa diskrimineringen
              av HBT-personer i statsförvaltningen.
            </item>
            <item xml:id="i-Sn2HW6WL4FkjmgSWe4nH2T">
              Riksdagen tillkännager för regeringen som sin mening vad som
              anförs i motionen om att regeringen i myndigheters regleringsbrev
              ska ställa krav på HBT-kompetens i verksamheten och för dess personal.
            </item>
            <item xml:id="i-HwQnA78NSTEm4u5NiVaGoP">
              Riksdagen tillkännager för regeringen som sin mening vad som
              anförs i motionen om att tillsynsmyndigheterna ska få ett särskilt
              uppdrag att se över myndigheternas genomförande av de förändringar
              som HBT-relevant lagstiftning inneburit.
            </item>
            <item xml:id="i-HNhJ9B6E8LhrHUQU2dnYKc">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              vidta en översyn av lagstiftningen ur ett perspektiv som ifrågasätter
              lagstiftningens heteronormerande verkan. 2
            </item>
            <item xml:id="i-S69fzkDPuPL6cHrwqB2X6y">
              Riksdagen tillkännager för regeringen som sin mening vad som
              anförs i motionen om att göra en översyn av författningarnas användning
              av benämningarna mor och far med inriktning att ersätta dessa
              med det könsneutrala begreppet förälder. 3
            </item>
            <item xml:id="i-2AEj61bV9EeiCVi8W98SjL">
              Riksdagen tillkännager för regeringen som sin mening vad som
              anförs i motionen om att ge rättsväsendets myndigheter i uppgift
              att öka kunskaperna om straffskärpningsparagrafens innebörd och
              användningsområde. 4
            </item>
            <item xml:id="i-DsP75myiXcyuH58e3Zw1YS">
              Riksdagen tillkännager för regeringen som sin mening vad som
              anförs i motionen om att alla yrkespersoner som möter människor
              som utsatts för samkönat partnervåld ska ha relevant HBT-kompetens.
              4
            </item>
            <item xml:id="i-NQUqcUVCyg9Knau9W3u83v">
              Riksdagen tillkännager för regeringen som sin mening vad som
              anförs i motionen om ett handlingsprogram för hur homosexuella,
              bisexuella och transpersoner (HBT) som drabbas av partnervåld
              ska få relevant stöd och hjälp. 5
            </item>
            <item xml:id="i-TRMi5tam51kAAR8VfzXH1B">
              Riksdagen tillkännager för regeringen som sin mening vad som
              anförs i motionen om att rikta särskilda anslag till den nationella
              brottsofferjouren för HBT-personer. 4
            </item>
            <item xml:id="i-6DrKZz7WxzbcLLLGzUAN1p">
              Riksdagen begär att regeringen lägger fram förslag till ändring
              i 1 kap. 1 § föräldrabalken som innebär att en moderskapspresumtion
              ska gälla i de fall där en lesbisk kvinna som lever i registrerat
              partnerskap genomgår assisterad befruktning vid allmänt sjukhus
              eller insemineras genom privat försorg. 3
            </item>
            <item xml:id="i-DNUFyXQKUULVnypXRwsyGA">
              Riksdagen begär att regeringen lägger fram förslag till ändring
              i 1 kap. 4 § föräldrabalken som innebär att en moderskapsbekräftelse
              ska gälla i de fall där en lesbisk kvinna som lever i ett samboförhållande
              genomgår assisterad befruktning utanför allmänt sjukhus eller
              insemineras genom privat försorg. 3
            </item>
            <item xml:id="i-SnfrzgvVxudisbyJi29WDZ">
              Riksdagen begär att regeringen lägger fram förslag till ändring
              i lagen (2006:351) om genetisk integritet m.m. som innebär att
              ett par får uttrycklig rätt att välja en donator för assisterad
              befruktning. 5
            </item>
            <item xml:id="i-V9U9hi4E5JZ72CxcxVn5DA">
              Riksdagen begär att regeringen lägger fram förslag till ändring
              i föräldrabalken som innebär att den man som donerat sin sperma
              för assisterad befruktning av en kvinna får möjlighet att bekräfta
              faderskapet till barnet. 3
            </item>
            <item xml:id="i-J62GnDYPYC8VmRTPX15v6K">
              Riksdagen begär att regeringen lägger fram förslag till lagändring
              som innebär att det blir möjligt att få tillgång till assisterad
              befruktning på andra kliniker än de sju universitetssjukhusen.
              5
            </item>
            <item xml:id="i-LTtVS3Chbzg1H5fNqoazqt">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              utreda möjligheten att företa en ändring av bestämmelserna om
              befruktning utanför kroppen i lagen (2006:351) om genetisk integritet
              m.m. som innebär att det blir möjligt att tillåta behandling med
              både ett donerat ägg och donerad sperma samtidigt. 5
            </item>
            <item xml:id="i-CQp8qvmcc7eRJ5dTQo4quG">
              Riksdagen tillkännager för regeringen som sin mening vad som
              anförs i motionen om att tillsätta en utredning i syfte att ändra
              reglerna i föräldrabalken så att det blir möjligt för ett barn
              att ha flera vårdnadshavare. 3
            </item>
            <item xml:id="i-MxgxGhgirie8MD9sTrLn7S">
              Riksdagen begär att regeringen lägger fram förslag till ändring
              i lagen (2006:351) om genetisk integritet m.m. som innebär att
              ensamstående kvinnor får tillgång till assisterad befruktning
              vid allmänt sjukhus. 5
            </item>
            <item xml:id="i-5kDdWsAAYiUZnhZ87Kbc4f">
              Riksdagen tillkännager för regeringen som sin mening vad som
              anförs i motionen om att tillsätta en utredning med uppdrag att
              se över bestämmelserna om befruktning utanför kroppen i lagen
              (2006:351) om genetisk integritet m.m. och annan relevant lagstiftning
              i syfte att ge ensamstående kvinnor möjlighet att få tillgång
              till behandling med donerade ägg. 5
            </item>
            <item xml:id="i-HLgDbAjHvMF54rXt6ELQXk">
              Riksdagen tillkännager för regeringen som sin mening vad som
              anförs i motionen om att uppdra åt Skolverket och Högskoleverket
              att ta fram en plan för hur alla anställda inom utbildningsväsendet
              ska få HBT-kompetens. 6
            </item>
            <item xml:id="i-Aoj4eKcZUZPfFxmQ8EnXEP">
              Riksdagen tillkännager för regeringen som sin mening vad som
              anförs i motionen om att ge Myndigheten för skolutveckling i uppdrag
              att återkomma med förslag på hur frågor om sexuell läggning och
              könsidentitet ska beröras på ett integrerat sätt i undervisningen
              i grundskolan och gymnasieskolan. 6
            </item>
            <item xml:id="i-4QQjPdZYDk22FSExdDzgU3">
              Riksdagen tillkännager för regeringen som sin mening vad som
              anförs i motionen om att ge Högskoleverket i uppdrag att ta fram
              förslag till nödvändiga ändringar i högskoleförordningens examensordningar
              i syfte att integrera HBT-frågor i undervisningen. 6
            </item>
            <item xml:id="i-VyqJamEobALKjEFhDtpGyK">
              Riksdagen tillkännager för regeringen som sin mening vad som
              anförs i motionen om att det är av stor vikt att Arbetsmiljöverket
              utvecklar sina föreskrifter om HBT-personers psykosociala arbetsmiljö.
            </item>
            <item xml:id="i-58TJS1X9LiM75Z4tDZ7BDE">
              Riksdagen tillkännager för regeringen som sin mening vad som
              anförs i motionen om HBT-kompetens hos anslagsgivande myndigheter
              och institutioner på kulturområdet. 7
            </item>
            <item xml:id="i-RoTRNLrz2oVsc7Th1NvoFD">
              Riksdagen tillkännager för regeringen som sin mening vad som
              anförs i motionen om att stärka HBT-kompetensen i hälso- och sjukvården.
              5
            </item>
            <item xml:id="i-PQQmcfSWEh1pMSWhsPTZxg">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              på hur HBT-perspektivet kan stärkas i folkhälsomålen. 5
            </item>
            <item xml:id="i-AT22s6PppDpuspSbavMAHK">
              Riksdagen tillkännager för regeringen som sin mening vad som
              anförs i motionen om att ge Statens folkhälsoinstitut och Socialstyrelsen
              i uppdrag att utreda hur samhällets fördomar och heteronormativiteten
              påverkar självmordsfrekvensen för HBT-personer samt komma med
              förslag på verktyg för att förebygga självmord inom denna grupp.
              5
            </item>
          </list>
          <p xml:id="i-2ryHM3mD7tpNaYxgWyQdH5">
            1 Yrkande 1 hänvisat till SfU.
          </p>
          <p xml:id="i-QBwBn1xrvfN2xAHjkHF5RS">
            2 Yrkandena 2 och 6 hänvisade till KU.
          </p>
          <p xml:id="i-XPU6DdjRBa14r4iHfnyPKj">
            3 Yrkandena 7, 12, 13, 15 och 18 hänvisade till CU.
          </p>
          <p xml:id="i-7mdv5coG74JCiGLAV6eZpc">
            4 Yrkandena 8, 9 och 11 hänvisade till JuU.
          </p>
          <p xml:id="i-YKGWugjfnqGdVYKdLWFWjC">
            5 Yrkandena 10, 14, 16, 17, 19, 20 och 2628 hänvisade till SoU.
          </p>
          <p xml:id="i-6p6gUPaiZg2FXyGCm7yBpW">
            6 Yrkandena 2123 hänvisade till UbU.
          </p>
          <p xml:id="i-4RzTVfphBeyqcH7cAMSJ86">
            7 Yrkande 25 hänvisat till KrU.
          </p>
        </div>
        <div type="motContent">
          <head xml:id="i-YUdtzHEfjxpzm1KT9Fai4o" type="h1">
            3 Inledning
          </head>
          <p xml:id="i-725HoUkhCYQqRpMWdvJ6z5">
            I den här motionen presenterar vi förslag till åtgärder som syftar
            till att skapa ett rättvist och jämlikt samhälle för alla flator,
            bögar och bisexuella. För att synliggöra gruppen transpersoner
            har vi valt att presentera de krav som specifikt tar upp transpersoners
            situation i en särskild motion. För Vänsterpartiet är det självklart
            att alla människors kärlek ska respekteras oavsett vem man väljer
            att älska. Ingen ska diskrimineras på grund av sin sexuella läggning.
            Vi vill se ett samhälle där homosexuella och bisexuella kan förhålla
            sig lika självklart till sin sexuella läggning som heterosexuella
            gör till sin. Dessvärre lever vi i ett samhälle där homosexuella
            och bisexuella fortfarande osynliggörs, ifrågasätts och tvingas
            till utanförskap. Eftersom heterosexualiteten fortfarande ses
            som det normala utgår de flesta människor från att alla i deras
            omgivning är heterosexuella. Konsekvensen blir att den person
            som har en homosexuell eller bisexuell läggning uppfattas som
            avvikande. Med sexuell läggning avses homosexualitet, bisexualitet
            och heterosexualitet. En persons sexuella läggning har inget med
            personens könsidentitet att göra. Homosexuella och bisexuella
            personer är män och kvinnor i olika åldrar med olika etnisk bakgrund,
            religion och politisk uppfattning. De kommer från olika samhällsklasser,
            från städer och från landsbygd. Det enda som skiljer dem från
            heterosexuella är att de har förmågan att älska och känna sexuell
            attraktion till någon av samma kön.
          </p>
          <head xml:id="i-S16nPe13aszhpN4iztcrSZ" type="h2">
            3.1 Heteronormativitet och fördomar
          </head>
          <p xml:id="i-NtDs1c8Fx4ZVG2ofhtp9wZ">
            I vårt samhälle är heterosexualiteten fortfarande norm. En heterosexuell
            identitet uppfattas som normal och önskvärd. Heteronormativitet
            innebär att den heterosexuella normen osynliggörs genom att heterosexualitet
            uppfattas som något neutralt och naturligt. Heteronormativitet
            är en kulturell tolkningsram där könet ses som en naturlig egenskap
            hos individen. Med det biologiska könet följer ett visst beteende
            som är kvinnligt eller manligt av naturen. Den heteronormativa
            tolkningsramen bygger alltså på en klar åtskillnad mellan de biologiska
            könen man och kvinna. Följaktligen blir homosexualitet, bisexualitet
            och könsöverskridande något obegripligt och främmande i denna
            tolkningsram. Heteronormativiteten genomsyrar samhället på alla
            plan. Den både manifesteras och upprätthålls genom lagstiftning
            och rättstillämpning. Konsekvensen blir att homosexuella, bisexuella
            och transpersoner utsätts för diskriminering och hatbrott.
          </p>
          <p xml:id="i-EyrixiKP5iSej25gerhYLT">
            Våra förslag innebär inte att alla de frågor som är av intresse
            för skyddet av mänskliga rättigheter, oavsett sexuell läggning,
            kommer att avhandlas. Däremot anser vi att våra förslag kan utgöra
            en god grund för en politik med direkt inriktning på att främja
            de förutsättningar som är nödvändiga för att homosexuella och
            bisexuella ska kunna leva ett liv utifrån sina egna individuella
            förutsättningar, fria från det heteronormativa förtrycket. Det
            är tydligt att familjekonservativa krafter inom regeringen blockerar
            förslag som syftar till att stärka homosexuella och bisexuella
            personers rättigheter. Kristdemokraterna verkar t.ex. för att
            möjligheten för lesbiska kvinnor att få tillgång till assisterad
            befruktning ska tas bort samt för att äktenskapet ska förbli en
            institution som enbart är till för heterosexuella par (se t.ex.
            mot. 2005/06:L313).
          </p>
          <head xml:id="i-Y7aRoWsqMiW1pY2km7wQmS" type="h1">
            4 Asylsökande HBT-personer
          </head>
          <p xml:id="i-K97Thd6xdi8MtKqQcBGMPJ">
            De internationella förpliktelser som ligger till grund för det
            nationella arbetet med mänskliga rättigheter spänner över flera
            områden. Det handlar om medborgerliga och politiska rättigheter
            men även ekonomiska, sociala och kulturella. Enligt artikel 1
            i FN:s förklaring om de mänskliga rättigheterna från 1948 stadgas
            att alla är födda fria och lika vad gäller värdighet och rättigheter.
            Av artikel 2 framgår att rättigheterna tillkommer envar. Vår utgångspunkt
            är att det tillhör de grundläggande mänskliga rättigheterna att
            kunna lämna det egna landet och söka asyl i ett annat land. Flera
            internationella konventioner som Sverige skrivit under skyddar
            denna rätt. Därför är det viktigt att vi försvarar flyktingrätten
            genom att personer som förföljs på grund av sin sexuella läggning
            ges rätt till en fristad i Sverige. De personer som känner välgrundad
            fruktan för förföljelse på grund av sitt kön eller homosexualitet
            kan numera beviljas skydd som flyktingar i Sverige (prop. 2005/06:6,
            bet. 2005/06:SfU4). Trots ändringen av utlänningslagen har Migrationsverket
            och Migrationsdomstolen fortsatt att utvisa HBT-personer till
            länder som t.ex. Iran (Länsrätten i Stockholms län, målnr UM 225-06,
            avd. 11). Migrationsverket och Migrationsdomstolen använder regelmässigt
            Utrikesdepartementets rapporter om mänskliga rättigheter som beslutsunderlag
            i flyktingär enden. Av UD:s rapport om Iran från år 2005 framgår
            följande:
          </p>
          <p xml:id="i-JeuMxFcNugWZt8LskqbJKU">
            Bristen på tolerans i det iranska samhället är långtifrån absolut:
            män håller varandra i händerna, de vänslas i parkerna etc. Man
            kan någon gång se män kyssa varandra på gatan eller se sminkade
            män. Det är något av en paradox i Iran att heterose xuella personer
            (som, nota bene , inte är gif ta) egentligen har större svårigheter
            med att kunna leva ut sin sexuella läggning än homosexuella.
          </p>
          <p xml:id="i-XQEDzbAWjftCerQsYqRJkG">
            Samtidigt erkänner UD i rapporten att homosexuella riskerar grymma
            straff för homosexuella handlingar. För män gäller dödsstraff
            vid penetration och piskrapp för andra sexuella handlingar. För
            könsumgänge mellan kvinnor utdöms hundra piskrapp för vardera
            parten. UD menar dock att de iranska myndigheterna inte aktivt
            förföljer homosexuella och att de flesta homosexuella i Iran kan
            undgå fara om de lever diskret och tillbakadraget. Denna motivering
            har legat till grund för flera beslut av regeringen. UD konstaterar
            vidare att de avrättningar av två homosexuella män som skedde
            i augusti 2005 hade sin grund i våldtäkt och mord. Detta trots
            att Amnesty International har rapporterat om att den iranska regimen
            använder sig av andra brottsrubriceringar än de faktiska för att
            göra sig av med homosexuella personer. Vi kan konstatera att UD:s
            rapporter på flera avgörande punkter är rent felaktiga och dessutom
            kränkande för de HBT-personer som är tvungna att fly från sitt
            hemland på grund av förföljelse, misshandel och rena dödshot.
            Eftersom det är klarlagt att människor avrättas på grund av sin
            sexuella läggning i Iran bör asylsökande homosexuella iraniers
            fruktan anses välgrundad så länge paragrafen om dödsstraff och
            kroppsbestraffning finns kvar i den iranska strafflagen. Detsamma
            gäller alla andra länder som avrättar och bestraffar homosexuella
            och bisexuella på grund av deras sexuella läggning samt transpersoner
            på grund av deras könsidentitet. Utlänningslagens tillämpning
            i praktiken avviker i dag från riksdagens intentioner med lagen.
            Riksdagen har tidigare i ett betänkande uttalat att det aldrig
            kan komma i fråga att avvisa t.ex. en homosexuell person till
            hemlandet om han eller hon riskerar förföljelse på grund av sin
            sexuella läggning (2005/06:SfU4). Riksdagen anför även att det
            torde vara mycket svårt att bedöma om ett döljande av den sexuella
            läggningen utesluter risken för förföljelse. Riksdagens mening
            verkar dessvärre ha gått Migrationsverket och Migrationsdomstolen
            förbi.
          </p>
          <p xml:id="i-USiu4x8YD2KTTRHC3m1ArQ">
            Det är av yttersta vikt att Sverige tar sitt ansvar och ger de
            HBT-personer som flyr hit rätt till flyktingstatus. Utlänningslagen
            ska tillämpas i enlighet med lagstiftarens intentioner. Detta
            bör riksdagen som sin mening ge regeringen till känna.
          </p>
          <head xml:id="i-A4WY1FWmLk8oVbnjRmi7AJ" type="h1">
            5 Rättstrygghet för HBT-personer
          </head>
          <head xml:id="i-AteFWfoFtuGTWRQBRmGPZ6" type="h2">
            5.1 Ny diskrimineringslag
          </head>
          <p xml:id="i-NRXShZLusaf8JB185Cyx1M">
            I takt med att fler människor lever öppet som homosexuella, bisexuella
            och transpersoner ökar också det fördomsfulla motstånd som finns
            mot HBT-personer. Den nya diskrimineringslag som träder i kraft
            den 1 januari 2009 ersätter jämställdhetslagen och sex andra civilrättsliga
            lagar mot diskriminering. Lagen innehåller förbud mot diskriminering
            på grund av bland annat sexuell läggning och könsöverskridande
            identitet eller uttryck (könsidentitet) på en rad områden som
            arbetslivet, utbildningsverksamhet, arbetsmarknadspolitisk verksamhet,
            hälso- och sjukvård, socialtjänst, socialförsäkring, värnplikt
            m.m. (prop. 2007/08:95 Ett starkare skydd mot diskriminering).
            Många förslag som Vänsterpartiet länge drivit blir verklighet
            i och med den nya lagen, vilket är glädjande. Lagstiftningen ger
            dock fortfarande inte homosexuella, bisexuella och transpersoner
            ett heltäckande skydd. Särskilt gäller detta för transpersoner.
            Vi vill därför införa ett grundlagsskydd mot lagar och föreskrifter
            som missgynnar någon p.g.a. sexuell läggning eller könsidentitet.
          </p>
          <p xml:id="i-45mtXfVLJqQhsQ7fpgfesW">
            Därför bör riksdagen besluta att 2 kap. 15 § regeringsformen
            ska ges följande lydelse: Lag eller annan föreskrift får ej innebära
            att någon missgynnas därför att hon eller han med hänsyn till
            ras, hudfärg, etniskt ursprung, sexuell läggning eller könsidentitet
            tillhör en minoritet. Regeringen bör återkomma med förslag om
            detta.
          </p>
          <head xml:id="i-AmPaVySt1ZStjfzphZ9zf5" type="h2">
            5.2 En särskild HBT-förordning för myndigheterna
          </head>
          <p xml:id="i-9B8DGaNWfGKGBQEDapyBhJ">
            Det räcker inte bara att ändra den relevanta lagstiftningen för
            att motverka diskriminering och kränkningar av HBT-personer. Minst
            lika viktigt är arbetet med attityder och mot fördomar. Myndigheterna
            har ett särskilt ansvar att se till att ny lagstiftning efterlevs
            och tillämpas i praktiken. Det handlar om allt ifrån att utbilda
            personalen i HBT-frågor till att säkerställa att man vid myndighetsutövning,
            handläggning av ärenden och vid beslut av olika slag följer lagstiftarens
            intentioner. I betänkandet Från verksförordning till myndighetsförordning
            (SOU 2004:23) föreslås att det inom varje myndighet ska finnas
            ett system för intern styrning och kontroll för att verksamheten
            ska kunna följas upp och kontrolleras. Det framgår av utredningen
            att myndigheter efterfrågar en bättre samordning av årsredovisning
            och övrig rapportering och att samtliga återrapporteringskrav
            bör finnas samlade i ett dokument, regleringsbrevet. Vi menar
            att om statsförvaltningen ska kunna leva upp till principen om
            alla människors lika värde, oavsett sexuell tillhörighet eller
            könsidentitet, är det av väsentlig betydelse att HBT-perspektivet
            integreras i all statlig verksamhet. Därför bör alla myndigheter
            få i uppdrag att återrapportera resultat och uppnådda mål inom
            HBT-området till regeringen. För att myndigheter på ett ändamålsenligt
            sätt ska kunna redovisa mål och resultat inom HBT-området krävs
            dock en särskild HBT-förordning som innehåller konkreta och utvärderingsbara
            mål för att undanröja diskrimineringen av HBT-personer. Erfarenheterna
            hittills visar att HBT-kompetensen är bristfällig och att statlig
            diskriminering förekommer. Ett tydligt exempel på en myndighet
            som diskriminerar homosexuella, bisexuella och transpersoner är
            Migrationsverket vid handläggningen av ärenden som rör visum,
            anknytning och asyl. En särskild HBT-förordning skulle säkerställa
            att HBT-frågorna integreras fullt ut i alla myndigheternas arbete.
          </p>
          <p xml:id="i-E2pq6jJANSZGKwwDtwLRvf">
            Därför bör det införas en särskild HBT-förordning innehållande
            konkreta och utvärderingsbara mål för att avskaffa diskrimineringen
            av HBT-personer i statsförvaltningen. Detta bör riksdagen som
            sin mening ge regeringen till känna.
          </p>
          <p xml:id="i-Bix2Xrc2SR8PS6WQBgndP5">
            Om förslaget om en särskild HBT-förordning inte antas av riksdagen
            bör regeringen i stället i myndigheters regleringsbrev ställa
            krav på HBT-kompetens i verksamheten och för dess personal. Detta
            bör riksdagen som sin mening ge regeringen till känna.
          </p>
          <head xml:id="i-WeGM9237ZJwiyPuVUFAvNP" type="h2">
            5.3 Tillsynsmyndigheters särskilda ansvar
          </head>
          <p xml:id="i-WLXY2k4ADYeYHj2P3y4wdR">
            Under de senaste åren har en rad förändringar genomförts på det
            HBT-politiska området. Lagstiftningen har bl.a. inneburit att
            homosexuella fått möjlighet att prövas som adoptivföräldrar, lesbiska
            kvinnor har fått tillgång till assisterad befruktning inom den
            svenska sjukvården och ett utvidgat diskrimineringsskydd inom
            det sociala området såsom hälso- och sjukvården samt socialtjänsten.
            Den 1 januari 2009 träder en ny och samlad diskrimineringslagstiftning
            i kraft som dessutom utvidgar skyddet på vissa områden för bl.a.
            transpersoner (prop. 2007/08:95). Vänsterpartiet har dessvärre
            erfarit att myndigheterna inte alltid tillämpar lagstiftningen
            i enlighet med lagstiftarens intentioner. Det har t.ex. fortfarande
            inte genomförts någon internationell adoption med samkönade adoptivföräldrar.
            Vidare tolkar vissa landsting den ändrade lagstiftningen om assisterad
            befruktning till lesbiska kvinnors nackdel vilket direkt strider
            mot förbudet mot diskriminering inom hälso- och sjukvården (se
            prop. 2007/08:95 om den nya diskrimineringslagen).
          </p>
          <p xml:id="i-Es86gVP5ro2mW19z6jZHjQ">
            På många områden finns särskilda myndigheter som ansvarar för
            tillsynen och att verksamheten följer lagstiftning och regelverk.
            Exempel på tillsynsmyndigheter är Socialstyrelsen, länsstyrelserna,
            Högskoleverket och Myndigheten för internationella adoptioner.
            Dessa tillsynsmyndigheter måste få ett särskilt uppdrag att säkerställa
            att myndigheterna genomför de beslutade förändringarna på HBT-området.
            Detta bör riksdagen som sin mening ge regeringen till känna.
          </p>
          <head xml:id="i-BRYhXLrqn3AunjRisnFWKz" type="h1">
            6 Den heteronormativa lagstiftningen
          </head>
          <p xml:id="i-9sJY8XLM3vSAG6FdCZmiVn">
            I stället för ett samhälle där heteronormativiteten är förhärskande
            vill vi att människor ska ha rätt och möjlighet att vara den de
            egentligen är. Vi vill därför göra en översyn av den nuvarande
            lagstiftningen för att analysera hur heteronormativiteten har
            påverkat gällande normer i syfte att förändra lagstiftningen.
            De socialt konstruerade könsrollerna hämmar kvinnors och mäns
            möjligheter att fritt forma sina liv. För att förändra detta anser
            vi att det krävs en ständigt pågående och fri diskussion om heteronormativitetens
            styrande inverkan på alla områden i våra liv. Det är viktigt att
            vi blir medvetna om hur heteronormativiteten konstrueras i skolan,
            familjen, rättsväsendet och i samhället. Regeringen bör därför
            tillsätta en utredning med uppdrag att vidta en generell översyn
            av lagstiftningen ur ett perspektiv som ifrågasätter lagstiftningens
            heteronormerande verkan. Detta bör riksdagen som sin mening ge
            regeringen till känna.
          </p>
          <head xml:id="i-AsR4Xc7MCYz94CQvFuuknC" type="h2">
            6.1 Förälder i stället för mor och far
          </head>
          <p xml:id="i-PdPmZopWLHtSLrK517RQkm">
            Ett exempel på lagstiftningens heteronormerande är de författningar
            som fortfarande hänvisar till begreppen mor och far. Med anledning
            av att registrerade partner sedan februari 2003 har möjlighet
            att bli prövade som adoptivföräldrar och att vara vårdnadshavare
            samt att lesbiska kvinnor sedan juli 2005 har tillgång till assisterad
            befruktning, är det hög tid att regeringen genomför ändringar
            så att författningarna i stället innehåller det könsneutrala begreppet
            förälder. På så sätt skulle lagrummen tydligare ta sikte på de
            personer som kan komma att falla in under lagens rekvisit. Detta
            oavsett föräldrarnas sexuella läggning eller om de lever i en
            samkönad eller tvåkönad relation. Ett sådant förtydligande skulle
            även synliggöra att många föräldrar lever som ensamstående. Lagrummen
            blir även mer informativa och lättbegripliga för de domstolar
            och myndigheter som ska tillämpa bestämmelserna. I samband med
            att lesbiska par fick tillgång till assisterad befruktning inom
            den svenska sjukvården i juli 2005 gjordes vissa följdändringar
            i bl.a. ärvdabalken som innebar att mor och far byttes ut mot
            föräldrar. Det saknas dock fortfarande en generell översyn av
            lagstiftningen med syfte att ändra ovanstående begrepp. Därför
            bör en översyn göras av författningars användning av begreppet
            far och mor med inriktning att ersätta dessa med det könsneutrala
            begreppet förälder. Detta bör riksdagen som sin mening ge regeringen
            till känna.
          </p>
          <head xml:id="i-SYDNCJ2i4kvTJBLh4jGJ6P" type="h1">
            7 Hatbrott
          </head>
          <p xml:id="i-9fiu5uPeFtDthQ5vUypgRW">
            Hatbrott är en benämning för en rad olika typer av brott där
            motivet är hat mot enskilda personer på grund av deras förmodade
            etnicitet, nationella ursprung eller sexuella läggning. Homosexuella,
            bisexuella och transpersoner mördas på grund av sin sexuella läggning
            eller sin könsidentitet på samma sätt som invandrade mördas på
            grund av sitt etniska ursprung. Enligt en doktorsavhandling av
            kriminologen Eva Tiby har ungefär var fjärde homo- eller bisexuell
            person vid minst ett tillfälle utsatts för brott på grund av sin
            sexuella läggning. Tidigare rapporter från Säpo visar att antalet
            homofobiska hatbrott ökar. Enligt Brå ökade antalet hatbrott p.g.a.
            homo- eller bisexuell läggning med 21 procent mellan 2005 och
            2006 (rapport 2007:17).
          </p>
          <head xml:id="i-VYzKuogF9uwf3CaQ3c5iii" type="h2">
            7.1 Försvårande omständigheter
          </head>
          <p xml:id="i-PGQZthKTsKfWndEEc42yWp">
            Enligt brottsbalken 29 kap. 2 § 7 är det en försvårande omständighet
            om motivet med ett brott varit att kränka en person, en folkgrupp
            eller en annan sådan grupp av personer på grund av ras, hudfärg,
            nationellt eller etniskt ursprung, trosbekännelse eller annan
            liknande omständighet. År 2002 förtydligades att bestämmelsen
            även gäller brott som begås på grund av offrets sexuella läggning.
            En utredning från Brottsförebyggande rådet (Hatbrott. En uppföljning
            av rättsväsendets insatser, rapport 2002:9) visar att bestämmelsen
            om försvårande omständigheter sällan kommer till användning. Endast
            i vart sjunde undersökt rättsfall där paragrafen kunnat tillämpas
            har så skett.
          </p>
          <p xml:id="i-LrunyWPxx3gyhntSz7bVX3">
            Regeringen bör därför ge rättsväsendets myndigheter i uppgift
            att öka kunskaperna om straffskärpningsparagrafens innebörd och
            användningsområde. Detta bör riksdagen som sin mening ge regeringen
            till känna.
          </p>
          <head xml:id="i-WhrkPbjL6Q8fKmsJi2EPEB" type="h2">
            7.2 Ökad HBT-kompetens inom rättsväsendet
          </head>
          <p xml:id="i-NhWrEUFgipkxffWNtUWwR9">
            Våld inom samkönade relationer glöms ofta bort både i debatten
            om och när det gäller åtgärder mot våld i nära relationer. Bristande
            kunskaper och fördomar om homosexuella relationer har bidragit
            till att offren för våld i samkönade relationer är skyddslösa
            i än högre grad än kvinnor som utsätts för mäns våld. Det faktum
            att våld i parrelationer ses som ett uttryck för mäns överordning
            och kvinnors underordning i samhället gör att våld i samkönade
            relationer ofta osynliggörs eller bagatelliseras. Könet på våldsoffret
            och misshandlaren påverkar hur omgivningen uppfattar våldet och
            i förlängningen vilken hjälp som erbjuds. Carin Holmberg och Ulrica
            Stjernqvist, har i studien Våldsamt lika och olika (2006) gjort
            en första vetenskaplig kartläggning över förekomsten av samkönat
            partnervåld i Sverige. Deras undersökning baseras på drygt 2 000
            besvarade enkätundersökningar och visar att totalt 24,9 pro cent
            har utsatts för någon form av psykologiskt, sexuellt och/eller
            fysiskt våld i en nuvarande eller f.d. parrelation. Fysiskt våld
            dominerar bland lesbiska kvinnor och sexuellt våld dominerar bland
            homosexuella män. Minst utsatthet rapporterar bisexuella män.
          </p>
          <p xml:id="i-WCXHmmoGbS7j32C3QCUjVU">
            Kön och sexualitet spelar en avgörande roll i tolkningen av samkönat
            partnervåld. Partnermisshandel mellan homosexuella män riskerar
            att tolkas som ömsesidig aggressivitet och inte som ett uttryck
            för en maktrelation. Partnervåld mellan homosexuella kvinnor riskerar
            i stället att osynliggöras helt av samhället eftersom kvinnor
            enligt normen inte slåss. Schablonbilderna av samkönade relationer
            och föreställningar kring våld och aggressivitet står på så sätt
            i vägen för att våldet uppmärksammas. På samma sätt leder homofobi
            och heterosexism till att samkönade kärleksrelationer inte erkänns
            socialt och därmed riskerar att isoleras. Det innebär att parterna
            blir beroende av och socialt bundna till varandra. Denna isolering
            kan i sig leda till våld i relationen. Stödet till personer som
            blir utsatta för våld i sin parrelation är organiserat utifrån
            heterosexuellas behov. För att samhället ska kunna hjälpa och
            stödja HBT-personer som utsätts för våld i nära relationer behövs
            mer forskning om samkönat partnervåld. Därför är det glädjande
            att regeringen i sin handlingsplan för att bekämpa mäns våld mot
            kvinnor, hedersrelaterat våld och förtryck samt våld i samkönade
            relationer avser att inrätta ett forskingspro gram som bl.a. kommer
            att omfatta våld i samkönade relationer (skr. 2007/08:39, åtgärd
            52). Dock saknas åtgärder för hur polis, sjukvård, socialtjänst,
            kvinnojourer m.fl. som möter människor som utsatts för våld i
            nära relationer ska få en ökad HBT-kompetens i praktiken.
          </p>
          <p xml:id="i-JczEXSELThcb6PSusSSFnq">
            Regeringen bör därför göra kraftfulla satsningar så att alla
            yrkespersoner som möter människor som utsatts för samkönat partnervåld
            har relevant HBT-kompetens. Detta bör riksdagen som sin mening
            ge regeringen till känna.
          </p>
          <p xml:id="i-HYeTpubxRSVkHNfiWMrTbi">
            Det finns både olikheter och likheter mellan det våld som utövas
            i samkönade och heterosexuella relationer. Våldets konsekvenser
            är dock desamma för offret, oavsett könet på våldsutövaren. Studien
            Våldsamt lika och olika visar att det är viktigt att studera det
            samkönade partnervåldet ur dessa två perspektiv samtidigt för
            att kunna hjälpa de män och kvinnor som utsätts för våldet. Av
            egen erfarenhet vet vi att det kan vara lätt att glömma bort det
            samkönade partnervåldet när frågan om mäns våld mot kvinnor avhandlas.
            De åtgärder som riktas mot det samkönade partnervåldet i regeringens
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer är förhållandevis
            få (skr. 2007/08:39).
          </p>
          <p xml:id="i-AkKqU9CDc6k1ovWpr9Xu6K">
            Regeringen bör därför låta utreda och återkomma med ett handlingsprogram
            för hur HBT-personer som drabbas av partnervåld ska få relevant
            stöd och hjälp. Detta bör riksdagen som sin mening ge regeringen
            till känna.
          </p>
          <head xml:id="i-5PTjyTVMz95i8t2WvC64P4" type="h2">
            7.3 Brottsofferjour för HBT-personer
          </head>
          <p xml:id="i-6NKmCf5qLtsPAjESe8YNDe">
            Studien Våldsamt lika och olika visar att endast ett fåtal HBT-personer
            har sökt hjälp när de varit utsatta för våld av en partner. Då
            har de oftast vänt sig till traditionella verksamheter som kvinnojour
            och brottsofferjour. Det råder på många håll en missuppfattning
            om att HBT-personer helst söker sig till sina egna organisationer
            för att få hjälp. Dessutom saknas det ett väl utbyggt nät av brottsoffermottagningar
            för HBT-personer runt om i landet.
          </p>
          <p xml:id="i-Y6LKrA4uUwfYvc4GkGnSgN">
            RFSL (Riksförbundet för homosexuellas, bisexuellas och transpersoners
            rättigheter) driver en brottsofferjour för HBT-personer. Brottsofferjouren
            är nationell och har kontakt med våldsutsatta HBT-personer via
            telefon och mail och personliga besök.
          </p>
          <p xml:id="i-9W8CpmHyW42SFDzPYVLxtQ">
            Regeringen har i sin budget för 2009 inte avsatt riktade pengar
            till brottsofferjouren. Jouren måste nu i stället ansöka om pengar
            i konkurrens med en rad andra organisationer. Till brottsofferjouren
            vänder sig, förutom HBT-personer som utsatts för partnervåld,
            även de som utsatts för hatbrott. Jouren riskerar även att bli
            tvungen att söka pengar från olika ställen när hatbrott och partnervåld
            separeras. Forskning visar dock att hatbrott och våld i samkönade
            relationer ofta hänger ihop. Det är nämligen inte ovanligt att
            de som vänder sig till jouren blivit utsatta för båda typerna
            av våld. Vänsterpartiet avsätter i sin budget för 2009 ökade medel
            för jourer . RFSL har en ovärderlig kompetens när det gäller att
            bemöta HBT-personer som utsatts för brott, oavsett om det handlar
            om partnervåld eller hatbrott. Regeringen bör därför rikta särskilda
            anslag till den nationella brottsofferjouren för HBT-personer.
            Detta bör riksdagen som sin mening ge regeringen till känna.
          </p>
          <head xml:id="i-FvW8DUjPjTBZtMY5WM8Vjx" type="h1">
            8 Familjerätt
          </head>
          <p xml:id="i-NE66pbzDckPmcFVYsi4LQM">
            Heteronormen i samhället påverkar även vår bild av hur familj
            bör se ut och fungera. Den familjerättsliga lagstiftningen utgår
            fortfarande från en traditionell kärnfamilj med två heterosexuella
            vuxna även om vissa förändringar skett de senaste åren. Vänsterpartiet
            har självfallet inga synpunkter på människors val av samlevnadsform
            och lägger därför inga värderingar i enskilda personers val att
            leva i en kärnfamilj. Vi ifrågasätter däremot kärnfamiljen som
            norm för hur samlevnad ska se ut. Vår utgångspunkt är att bejaka
            och uppmuntra den kärlek som finns mellan jämställda människor,
            oavsett kön, sexuell läggning, och biologiskt föräldraskap. Det
            finns en mångfald av olika familjekonstellationer i dagens samhälle.
            De heteronormativa och diskriminerande inslagen i den familjerättsliga
            lagstiftningen måste därför försvinna.
          </p>
          <head xml:id="i-MWViz5ZhMbFJ5ZkApMd2uC" type="h2">
            8.1 Könsneutral äktenskapslagstiftning
          </head>
          <p xml:id="i-VMBegemGtAJFyfGbf8jFjz">
            Enligt gällande lagstiftning är äktenskapet en heterosexuell
            förening mellan kvinna och man. Möjligheten att registrera partnerskap
            står sedan 1994 till buds för de samkönade par som vill gifta
            sig. Sedan lesbiska kvinnor den 1 juli 2005 fick tillgång till
            assisterad befruktning inom den svenska sjukvården finns det få
            skillnader kvar när det gäller rättsverkningarna mellan ett äktenskap
            och ett partnerskap (se 3 kap. lagen (1994:1117) om registrerat
            partnerskap). Partnerskapslagen är alltså i stort sett en kopia
            av äktenskapsbalken. Vänsterpartiet ser därför inte några sakliga
            skäl till att behålla denna särlagstiftning. Partnerskapslagen
            är historiskt ett viktigt och stort steg i arbetet för sexuellt
            likaberättigande, men i dag fyller den inte samma funktion. Den
            blir i stället ännu en tydlig markering av hur lagstiftningen
            gör skillnad på homosexuella och heterosexuella par. För oss är
            det självklart att äktenskapslagstiftningen ska göras könsneutral
            i likhet med sambolagstiftningen som gäller lika för alla oavsett
            sexuell läggning (läs mer om förslagen i vår motion En äktenskapslagstiftning
            för alla, 2008/09:C208).
          </p>
          <head xml:id="i-8z5byBTnBcmZ4TpaEXzdLB" type="h1">
            9 Assisterad befruktning och äggdonation
          </head>
          <p xml:id="i-8bohnoPoQmjqoccAX7xQBC">
            Den 1 juli 2005 ändrades lagen (1984:1140) om insemination och
            lagen (1988:711) om befruktning utanför kroppen så att även kvinnor
            som är partner eller sambo med en annan kvinna får behandlas med
            donerade spermier vid allmänt sjukhus. Partnern eller sambon anses
            tillsammans med den befruktade kvinnan som förälder till det barn
            som föds, förutsatt att hon har samtyckt till behandlingen. År
            2006 trädde lagen (2006:351) om genetisk integritet m.m. i kraft.
            I den nya lagen har bestämmelserna om insemination och om befruktning
            utanför kroppen arbetats in utan någon ändring i sak (6 och 7
            kap.). För lesbiska kvinnor gäller en speciell reglering där föräldraskapet
            fastställs slutligen genom bekräftelse eller dom. Det barn som
            tillkommer utanför tillämpningen av 2006 års lag (tidigare 1984
            och 1988 års lagar), t.ex. genom insemination i egen regi eller
            vid klinik utomlands, omfattas inte av lagstiftningen (prop. 2004/05:137).
            Det innebär att det fortfarande saknas möjlighet för den födande
            kvinnans partner eller sambo att få föräldraskapet till barnet
            fastställt i en sådan situation. Trots möjligheten för lesbiska
            kvinnor att få tillgång till assisterad befruktning vid allmänt
            sjukhus är det fortfarande vanligt att paret i praktiken åker
            utomlands för att söka behandling eller att de själva genomför
            inseminationen i hemmet. Sjukhusens köer har växt snabbt, vilket
            medför långa väntetider. Detta innebär också att de barn som tillkommer
            efter en insemination utomlands eller i egen regi löper risk att
            bara få en juridisk vårdnadshavare. I dag måste nämligen moderns
            partner ansöka om att adoptera barnet i ett sådant fall. Att det
            kan uppstå stora problem till följd av denna lucka i lagen visar
            tydligt två beslut från Norrköpings tingsrätt (se beslut 2006-12-14
            A 2282-06, A2273-06) där två lesbiska kvinnor i två olika fall
            f ick avslag på sin ansökan om att adoptera sin partners barn
            trots att soci alnämnden tillstyrkt adoptionerna. Kvinnorna fick
            sedan rätt i högre instans, men vi anser att dessa fall visar
            att lagen måste ändras då den inte erbjuder alla barn samma skydd.
            Lagändringen som trädde i kraft den 1 juli 2005 är endast ett
            första steg när det gäller frågan om lesbiska kvinnors tillgång
            till assisterad befruktning. Vänsterpartiets mål är att lagstiftningen
            ska gälla lika för alla oavsett sexuell läggning. Vi menar därför
            att den befintliga lagstiftningen om assisterad befruktning måste
            ändras på en rad punkter.
          </p>
          <head xml:id="i-UoWdVtLxMcTwDRD16vDDdK" type="h2">
            9.1 Utredningen
          </head>
          <p xml:id="i-7FgjPyREtmZ7ufDJ2oCC8T">
            Utredningen Föräldraskap vid assisterad befruktning (SOU 2007:3)
            presenterade sitt förslag till lagändringar i januari 2007. Utredningen
            hade tillsatts på uppdrag av den förra regeringen i samarbete
            med Vänsterpartiet. Vi är i stort mycket nöjda med utredningens
            förslag. Utredaren föreslår att föräldraskapet vid assisterad
            befruktning regleras på samma sätt för samkönade par och för olikkönade
            par. En föräldraskapspresumtion ska gälla så att den kvinna som
            är moderns registrerade partner automatiskt anses vara barnets
            förälder. Om modern är sambo med en kvinna ska föräldraskapet
            fastställas genom bekräftelse eller dom. Bestämmelserna ska även
            omfatta assisterad befruktning som skett utomlands och insemination
            i egen regi. Utredaren föreslår även en ny bestämmelse i föräldrabalken
            om att barn som tillkommit genom assisterad befruktning med donerade
            ägg eller spermier har rätt till information om sitt genetiska
            ursprung. Det ska framgå att det är föräldrarna som har ansvaret
            för att upplysa barnet om detta. Vänsterpartiet har tidigare år
            föreslagit en motsvarande informationsplikt.
          </p>
          <head xml:id="i-HJwtAX7ooUqtDVCqwS4dbf" type="h2">
            9.2 Barnets bästa
          </head>
          <p xml:id="i-PaWaUqZBRYPwMk5bRLHJ46">
            Utifrån principen om barnets bästa finns det inte någon anledning
            att upprätthålla skillnaden mellan makar och partner när det gäller
            assisterad befruktning. Föräldrarnas sexuella läggning är helt
            ovidkommande för omsorgsförmågan och förmågan att se till barnets
            bästa. Under den debatt i riksdagen som hölls innan lagen antogs
            (se riksdagens snabbprotokoll 2004/05:133) framfördes oro över
            att det lagda förslaget inte skulle tillgodose barnperspektivet
            i tillräcklig omfattning. Man menade att förslaget utgick ifrån
            ett vuxenperspektiv och att barnets rätt till en far skulle lagstiftas
            bort. Det är tydligt att man genom dylika argument vill framhäva
            det biologiska faderskapets särställning, men bara i de relationer
            där det saknas en man. Redan innan lagändringen hade ett barn
            som tillkommit genom assisterad befruktning i heterosexuella förhållanden
            rätt att ta del av uppgifter om spermadonatorn då det har uppnått
            tillräcklig mognad. Denna rätt gäller även för de barn som tillkommer
            genom assisterad befruktning i lesbiska förhållanden. I praktiken
            är dock barnets möjligheter att få kunskap om sitt ursprung helt
            beroende av att föräldrarna väljer att berätta för barnet att
            det tillkommit genom assisterad befruktning. Det torde därför
            vara vanligare att barn till heterosexuella föräldrar aldrig får
            kunskap om sitt biologiska ursprung eftersom det av naturliga
            skäl framgår att ett barn till lesbiska föräldrar inte kan ha
            avlats av dessa två. Erfarenheterna från givarinseminationer tyder
            på att föräldrar ofta väljer att inte berätta för barnet om dess
            biologiska ursprung. I en undersökning (Får barn veta? Barn som
            fötts efter givarinsemination, SoS-rapport 2000:6) har samtliga
            föräldrar till barn som fötts efter givarinsemination tillfrågats
            om de berättat för barnet om dess ursprung. Av undersökningen
            framgår att endast runt 10 % av dem som svarat hade berättat för
            barnet att det tillkommit genom givarinsemination (se prop. 2001/02:89).
            Om utredarens förslag om ett upplysningsansvar för föräldrarna
            införs stärks barnets rätt till sina rötter.
          </p>
          <head xml:id="i-DeebXZU2T7nCrBD7YoKxr5" type="h2">
            9.3 Moderskapspresumtion
          </head>
          <p xml:id="i-Ggsw87UZrcSGaT1TJWmsYq">
            Ett barn som föds inom ett heterosexuellt äktenskap faller under
            den s.k. faderskapspresumtionen. Mannen i äktenskapet anses alltså
            automatiskt vara far till barnet oavsett om han verkligen är den
            biologiska fadern eller inte. Som lagstiftningen är utformad i
            dag är det möjligt att ett barn som tillkommit i ett lesbiskt
            förhållande i praktiken bara får en rättslig vårdnadshavare. Om
            ett barn tillkommit genom privat insemination eller efter assisterad
            befruktning vid klinik utomlands, saknar nämligen den befruktade
            kvinnans partner möjlighet att bekräfta föräldraskapet. Vänsterpartiet
            anser att en moderskapspresumtion alltid ska gälla i de fall där
            det lesbiska paret är registrerade partner. Detta oavsett om barnet
            har avlats genom befruktning vid allmänt sjukhus eller privat.
            Moderskapspresumtionen föreslås kunna hävas om donatorn vill ta
            på sig det rättsliga faderskapet under förutsättning att den biologiska
            modern och hennes partner godkänner hans faderskapsbekräftelse.
            Således skulle samma regler som i en heterosexuell relation gälla
            för det rättsliga föräldraskapet i den lesbiska relationen. Ett
            alternativ till att införa en moderskapspresumtion skulle kunna
            vara att ta bort faderskapspresumtionen som gäller för barn till
            gifta heterosexuella par. Undersökningar visar nämligen att så
            många som ca 510 % av alla barn egentligen har en annan biologisk
            far än mannen i äktenskapet.
          </p>
          <p xml:id="i-5sRi66uS9t79NijkTz4rZn">
            Regeringen bör därför återkomma med förslag till ändring i föräldrabalken
            som innebär att en moderskapspresumtion ska gälla i de fall där
            en lesbisk kvinna som lever i registrerat partnerskap genomgår
            assisterad befruktning vid allmänt sjukhus eller insemineras genom
            privat försorg. Detta bör riksdagen begära.
          </p>
          <head xml:id="i-VNWKNfeXn4KGapa2SwU5c6" type="h2">
            9.4 Moderskapsbekräftelse
          </head>
          <p xml:id="i-VWXFhjxKVjrTuTk7Edw6Yp">
            Enligt föräldrabalkens bestämmelser måste en man i ett heterosexuellt
            samboförhållande bekräfta faderskapet till barnet för att han
            ska anses som den rättsliga fadern. Vänsterpartiet menar att motsvarande
            regler ska gälla för moderns partner i ett lesbiskt samboförhållande.
            Således bör moderskap kunna bekräftas på samma sätt som faderskap
            oavsett om modern befruktats vid allmänt sjukhus eller genom privat
            försorg. Vi menar att det inte finns några sakliga skäl till att
            de regler som gäller för heterosexuella par inte ska kunna tillämpas
            i lesbiska samborelationer.
          </p>
          <p xml:id="i-C2weSBDyjiLiMyJDnUw3DK">
            Regeringen bör därför återkomma med förslag till ändring i föräldrabalken
            som innebär att en kvinna som är sambo med den kvinna som genomgår
            assisterad befruktning utanför allmänt sjukhus eller insemineras
            genom privat försorg får möjlighet att bekräfta moderskapet till
            barnet. Detta bör riksdagen begära.
          </p>
          <head xml:id="i-VyJ89S472WC8qbaRpiSSK5" type="h2">
            9.5 En känd donator
          </head>
          <p xml:id="i-WZuMZZFcPuUER6322DXReC">
            I dag saknas en uttrycklig möjlighet för ett par att själva välja
            vilken man de vill ha som donator. Enligt uppgift är dock detta
            redan i dag möjligt vid vissa av universitetssjukhusen. Vänsterpartiet
            vill att det ska införas en lagreglerad rätt att välja donator
            för alla par oavsett sexuell läggning. Enligt 6 kap. 4 § lagen
            (2006:351) om genetisk integritet m.m. ska val av lämplig spermagivare
            göras av läkaren. Hur valet ska gå till regleras närmare i föreskrifter
            och allmänna råd från Socialstyrelsen. I huvudsak ska läkarens
            val styras av att den tänkte givaren inte skall vara olämplig
            av medicinska skäl, men läkaren bör enligt föreskrifterna även
            eftersträva att finna en man som liknar den blivande sociale fadern
            med avseende på ögonfärg, hårfärg och kroppskonstitution. Enligt
            förarbeten till ändringar i lagstiftningen om assisterad befruktning
            finns det emellertid inget som hindrar att läkaren väljer någon
            som paret självt har pekat ut och som är villig att medverka (se
            prop. 2001/02:89). Vi menar att föreskrifterna om att donatorn
            bör likna den blivande fadern helt saknar relevans. En utseendemässig
            likhet mellan barnet och de blivande föräldrarna är t.ex. ingenting
            som eftersträvas vid adoptioner. Däremot är självfallet en medicinsk
            undersökning av den tilltänkte donatorn motiverad.
          </p>
          <p xml:id="i-XHb4H7PvXN4DCEukwnfKoi">
            Regeringen bör därför återkomma med förslag till ändring i lagen
            (2006:351) om genetisk integritet m.m. som innebär att ett par
            får uttrycklig rätt att välja en donator för assisterad befruktning.
            Detta bör riksdagen begära.
          </p>
          <head xml:id="i-V8mvVHNEJqToSZAiLqR2Hr" type="h2">
            9.6 Möjlighet för donatorn att bekräfta faderskapet
          </head>
          <p xml:id="i-QUeM5xzfA7aPzVq3eBi39e">
            För många homosexuella män är donation av sperma den enda möjligheten
            som finns att bli far till ett barn. Enligt gällande lagstiftning
            kan en donator bekräfta faderskapet till ett barn som tillkommit
            genom privat insemination på samma sätt som en man som haft samlag
            med barnets mor. Vi menar att det även ska finnas en möjlighet
            att bekräfta faderskapet till ett barn som tillkommit genom assisterad
            befruktning vid allmänt sjukhus. Denna möjlighet kommer enbart
            att bli aktuell i de fall där paret själva valt ut en donator.
            För den donator som läkaren väljer ut åt paret kommer situationen
            således att vara oförändrad. Möjligheten för en man att bekräfta
            faderskapet till det barn som tillkommit genom befruktning vid
            allmänt sjukhus bereder väg för att fler inseminationer kan genomföras
            under medicinskt kontrollerade former.
          </p>
          <p xml:id="i-LiCBwwJhE1tyV54dUYZ38k">
            Regeringen bör därför återkomma med förslag till ändring i föräldrabalken
            som innebär att den man som donerat sin sperma för assisterad
            befruktning av en kvinna får möjlighet att bekräfta faderskapet
            till barnet. Detta bör riksdagen begära.
          </p>
          <head xml:id="i-GCiSq8BUjE3y4qTadDSPRh" type="h2">
            9.7 Insemination på barnmorskemottagningar
          </head>
          <p xml:id="i-2bMiUr9BhzA4M8eVTvnB34">
            I dag är det enligt lag (2006:351) endast möjligt att söka behandling
            vid de sju universitetssjukhusen som finns i Stockholm, Uppsala,
            Göteborg, Linköping, Malmö, Umeå och Örebro. Donerade spermier
            får endast hanteras vid dessa sjukhus. Sedan lesbiska par den
            1 juni 2005 fick tillgång till assisterad befruktning inom den
            svenska sjukvården har sjukhusens köer ökat lavinartat. Vi anser
            därför att det finns all anledning att tillåta insemination även
            på t.ex. barnmorskemottagningar. I Danmark och Finland är det
            redan i dag möjligt för barnmorskor att utföra insemination. Ett
            heterosexuellt par som söker assisterad befruktning torde oftast
            göra detta efter att själva ha försökt bli med barn genom samlag
            under en längre tid. En del lesbiska par kan ha försökt bli gravida
            genom privat insemination, men en del har inte försökt på egen
            hand utan i stället valt att söka behandling direkt. För de lesbiska
            par där den kvinna som ska bära barnet inte har problem med infertilitet
            torde det därför vara betydligt enklare att söka sig till en barnmorskemottagning
            för att där få hjälp med inseminationen i stället för att behöva
            ställa sig i kö vid något av universitetssjukhusen. I de fall
            där kvinnan är infertil krävs självfallet en mer ingående medicinsk
            utredning än vad en barnmorskemottagning kan erbjuda. Om barnmorskemottagningar
            ges möjlighet att utföra inseminationer så minskar belastningen
            på de ovan nämnda sjukhusen och de par som söker behandling behöver
            inte vänta på sin tur i åratal, något som kan vara nog så påfrestande
            för en relation. Vårt förslag innebär även en effektivare hantering
            av inseminationer både när det gäller kostnader och köer.
          </p>
          <p xml:id="i-8TYjkKyC8kt26Zni96uxh7">
            Regeringen bör därför lägga fram förslag till lagändring som
            innebär att det blir möjligt att få tillgång till assisterad befruktning
            på andra kliniker än de sju universitetssjukhusen. Detta bör riksdagen
            begära.
          </p>
          <head xml:id="i-G3hxcK7JCm3biNNeo1KjL" type="h2">
            9.8 Behandling med både donerat ägg och donerad sperma
          </head>
          <p xml:id="i-DPTaJdg5cGKNJEV3xk8mmo">
            Vänsterpartiet menar att det bör vara möjligt för en kvinna att
            bli behandlad med ett donerat ägg och donerad sperma. Vi ser inte
            att en sådan möjlighet skulle stå i strid med principen om barnets
            bästa. Adopterade barn lever inte heller med sina biologiska föräldrar.
            Vänsterpartiet anser att det är det sociala föräldraskapet som
            är avgörande för att barnets bästa ska tillgodoses. Vi menar att
            barn som tillkommit genom äggdonation, precis som adopterade barn,
            har rätt att få kunskap om sitt ursprung. En sådan rätt bör motsvaras
            av en skyldighet för föräldrarna att berätta för barnet om hans
            eller hennes ursprung. Under våren 2002 beslutade riksdagen att
            ändra vissa regler i dåvarande lagen (1988:711) om befruktning
            utanför kroppen som innebär att även behandling med donerade ägg
            blir tillåten. Lagen är dock skriven enbart med tanke på heterosexuella
            kvinnor som lider av infertilitet och ofrivillig barnlöshet. Eftersom
            både ägg och sperma inte får komma ifrån givare betyder det att
            infertila lesbiska kvinnor saknar möjlighet att få behandling
            med donerade ägg. Vänsterpartiet anser att lesbiska kvinnor som
            är infertila och som skulle kunna få hjälp genom en äggdonation
            självklart ska kunna ha samma rättigheter och möjligheter som
            heterosexuella kvinnor. Vår uppfattning är att lagen inte ska
            ställa krav på att den kvinna som vill ta emot ett donerat ägg
            är gift eller sambo med en man. Möjligheten för lesbiska kvinnor
            att få tillgång till behandling med donerade ägg måste därför
            utredas. För Vänsterpartiet är det viktigt att en lagstiftning
            om behandling med donerade ägg och spermier gäller lika för alla
            kvinnor oavsett sexuell läggning. En möjlighet att få behandling
            med könsceller från två donatorer skulle även ge de heterosexuella
            par där båda parter är infertila en möjlighet att skaffa barn.
            Vidare skulle den kvinna-till-man transexuella man som vill donera
            ägg till sin kvinnliga partner därigenom kunna bli biologisk förälder
            (se motionen Transpersoners rättig­heter).
          </p>
          <p xml:id="i-8ztJuzUwfyKeYah7RomW79">
            Regeringen bör tillsätta en utredning med uppdrag att utreda
            möjligheten att ändra bestämmelserna om befruktning utanför kroppen
            i lagen (2006:351) om genetisk integritet m.m. som innebär att
            det blir möjligt att tillåta behandling både med ett donerat ägg
            och donerad sperma samtidigt. Detta bör riksdagen som sin mening
            ge regeringen till känna.
          </p>
          <head xml:id="i-BRQBA85Jwi7sFuWzKQzQWs" type="h1">
            10 Barn med flera sociala föräldrar
          </head>
          <p xml:id="i-H8Y7fySJ8KrCmH1yWvb6Qs">
            Enligt dagens lagstiftning kan ett barn bara ha två juridiska
            vårdnadshavare. Många barn växer dock upp med flera sociala föräldrar.
            Det kan handla om barn vars biologiska föräldrar lever i samkönade
            relationer eller om barn vars biologiska föräldrar separerat.
            Dagens lagstiftning medför att ett barn inte har juridisk rätt
            att träffa en social förälder efter att de vuxna separerat. Detta
            trots att den sociala föräldern kan vara lika viktig för barnet
            som den biologiska föräldern. Vidare har barnet ingen rätt att
            ärva en social förälder. Ett exempel där ett barn med flera sociala
            föräldrar har hamnat i kläm till följd av luckan i lagstiftningen
            är den pojke vars två lesbiska mammor skrivit ett eget avtal med
            pojkens pappa om att de alla tre skulle ha delat föräldraansvar.
            Då de biologiska föräldrarna hamnat i en konflikt med den icke-biologiska
            mamman visade det sig att det skriftliga avtalet saknade juridisk
            betydelse. Pojken har ingen som helst juridisk rättighet att umgås
            med sin icke-biologiska mor. Då medmamman begärde att socialnämnden
            skulle väcka talan i domstol om umgängesrätt avslog majoriteten
            i nämnden hennes begäran.
          </p>
          <p xml:id="i-HYadFHbNYqqvTGVGvPNrkY">
            Länsstyrelsen anser dock att socialnämnden borde ha väckt talan
            i tingsrätten samt påtalar bristen på vägledning i liknande ärenden.
            I förarbetena till den nya vårdnadslagen tas barn som växer upp
            med samkönade föräldrar upp som ett exempel på varför socialnämnderna
            bör ges en egen talerätt i umgängesfrågor (prop. 2005/06:99 s.
            57).
          </p>
          <p xml:id="i-Vq87wZHrNZhAqvUSZPXuhz">
            Vänsterpartiet anser att det är angeläget att alla barn har ett
            juridiskt skydd i lagstiftningen, oavsett i vilken typ av familjebildning
            barnet växer upp. Barn kan ha lika starka band till en social
            förälder som till en biologisk förälder. Ett sätt att stärka tryggheten
            för barnet är att ge socialnämnderna en uttrycklig skyldighet
            i föräldrabalken att väcka talan i domstol när det handlar om
            umgänge mellan ett barn och barnets sociala förälder. Talerätten
            kan utformas så att socialnämnden för barnets talan om rätt till
            umgänge med en icke biologisk förälder som barnet levt tillsammans
            med. Vårt syfte med förslaget är inte att fler vuxna än de biologiska
            föräldrarna ska kunna föra processer i domstol om umgänge. Tanken
            är i stället att det är barnets rätt till sin sociala förälder
            som ska lyftas fram i stället för den förälderns rätt till umgänge
            med barnet. En annan lösning vore att i föräldrabalken ge barn
            uttrycklig möjlighet att ha fler vårdnadshavare än två.
          </p>
          <p xml:id="i-GsMMD9FLRBB3qQnJQzZfE6">
            Regeringen bör därför tillsätta en utredning i syfte att ändra
            reglerna i föräldrabalken så att det blir möjligt för ett barn
            att ha flera vårdnadshavare. Detta bör riksdagen som sin mening
            ge regeringen till känna.
          </p>
          <head xml:id="i-Y7gA3ekXKnhXsgwQiYdBRy" type="h1">
            11 Ensamstående kvinnor och assisterad befruktning
          </head>
          <p xml:id="i-g48CYoEhsWSX7joDLS3yY">
            Alltfler kvinnor upptäcker att man inte måste avstå från ett
            liv med barn bara för att de inte har någon partner. Vissa kvinnor
            väljer därför att adoptera medan andra har en stark längtan efter
            att bära och föda ett barn. Enligt 4 kap. 1 § FB är det möjligt
            för en ensamstående kvinna som fyllt 25 år att adoptera ett barn.
            Vi anser att ensamstående kvinnor bör få tillgång till assisterad
            befruktning enligt samma villkor som kvinnor som lever i en relation.
            Utifrån principen om barnets bästa finns det ingen anledning att
            tro att det barn som tillkommit genom assisterad befruktning av
            en ensamstående kvinna skulle få sämre uppväxtvillkor än ett barn
            som adopterats av en ensamstående kvinna eller man eller av någon
            annan anledning lever med endast en förälder. Den traditionella
            kärnfamiljen som består av mamma, pappa, barn är i dag en otidsenlig
            norm där många existerande familjebildningar inte får plats. Mångfalden
            av familjeformer ökar i skilsmässornas och kvinnofrigörelsens
            spår, och det är rimligt att lagstiftningen anpassar sig till
            dessa nya levnadsmönster. I dag är det bara kvinnor som lever
            i en parrelation som har möjlighet att få tillgång till assisterad
            befruktning enligt lag (2006:351). Dock är det vanligt att ensamstående
            kvinnor söker behandling på klinik i t.ex. Finland eller Danmark,
            vilket gör att det redan i dag föds barn som tillkommit genom
            assisterad befruktning av ensamstående kvinnor i Sverige. Enligt
            gällande lagstiftning har det barn som tillkommit genom assisterad
            befruktning enligt lag (2006:351) rätt att få uppgift om vem donatorn
            är när barnet uppnått tillräcklig mognad. De barn som tillkommit
            genom assisterad befruktning utomlands saknar ofta den möjligheten.
            Vi vill även erinra om att socialutskottets majoritet i sitt senaste
            betänkande förutsätter att regeringen noga följer frågan om ensamstående
            kvinnors rätt till assisterad befruktning och återkommer till
            riksdagen om regeringen finner det motiverat (bet. 2006/07:SoU8).
            Såvitt vi känner till pågår något sådant arbete ännu inte i Regeringskansliet.
          </p>
          <p xml:id="i-ChhDoSwhhqZhVZaRWtNPMP">
            Regeringen bör därför återkomma med förslag till ändring i lagen
            (2006:351) om genetisk integritet m.m. som innebär att ensamstående
            kvinnor får tillgång till assisterad befruktning vid allmänt sjukhus.
            Detta bör riksdagen begära.
          </p>
          <head xml:id="i-TuApoyhZSFfCgdGM8TyM3G" type="h2">
            11.1 Ensamstående kvinnor och äggdonation
          </head>
          <p xml:id="i-5vmE3foUmGcPNsg4LdeJss">
            I dag har endast den kvinna som lever i en heterosexuell parrelation
            möjlighet att få tillgång till behandling med donerat ägg enligt
            bestämmelserna om befruktning utanför kroppen i lag (2006:351).
            Detta får till följd att de kvinnor som är infertila och lever
            som ensamstående inte har samma möjligheter till behandling som
            de kvinnor som valt att leva med en man. Av samma orsaker som
            lesbiska och bisexuella kvinnor som lever i en relation med en
            kvinna bör få tillgång till behandling med donerade ägg bör även
            de kvinnor som är ensamstående få tillgång till sådan behandling.
            Lagstiftningen kan inte längre utgå från kärnfamiljen som norm
            utan måste bejaka de familjebildningar som finns i praktiken.
            Det är inte rimligt att kvinnors möjlighet till behandling med
            donerade ägg ska vara beroende av civilstånd och sexuell läggning.
          </p>
          <p xml:id="i-DsvwrMUieHxc7FkMY5LucH">
            Regeringen bör därför tillsätta en utredning med uppdrag att
            se över bestämmelserna om befruktning utanför kroppen i lag (2006:351)
            och annan relevant lagstiftning i syfte att ge ensamstående kvinnor
            möjlighet att få tillgång till behandling med donerade ägg. Detta
            bör riksdagen som sin mening ge regeringen till känna.
          </p>
          <head xml:id="i-LoLpcLAxg8HBHLHzGRr7oL" type="h1">
            12 Diskriminering inom utbildningsväsendet
          </head>
          <head xml:id="i-2KSEgsmDMBfgbFPgGASQXE" type="h2">
            12.1 Bristande HBT-kompetens hos lärare
          </head>
          <p xml:id="i-9eybxeeQA6pdZkpxTG6nHr">
            Rapporten En utmaning för heteronormen från projektet Under ytan
            visar att endast 2 % av lärarna fått kompetensutveckling kring
            frågor om sexuell läggning och homofobi. 8 % av lärarna anser
            att deras utbildning har förberett dem för att hantera frågor
            om sexuell läggning och homofobi. Rapporten visar även att en
            fjärdedel av lärarna aldrig tar upp frågan om sexuell läggning
            i en undervisningssituation. Samtidigt svarar hälften av lärarna
            i enkätundersökningen att det förekommer kränkande jargong på
            grund av sexuell läggning bland eleverna. Slutsatsen blir att
            det finns ett stort behov av kunskap och kompetensutveckling kring
            sexuell läggning, homofobi och heteronormativitet bland lärare.
            Brottsförebyggande rådet visar i en rapport (2007:17) att drygt
            50 % av alla brott med homofobiskt motiv begås av personer som
            är yngre än 20 år, varav flertalet är unga män. Att skolan generellt
            brister i att hantera frågor om homosexualitet, bisexualitet och
            könsidentitet torde alltså vara en av förklaringarna till att
            unga människor utsätter HBT-personer för våld och andra kränkningar.
            För att det ska vara möjligt för lärare och annan personal inom
            utbildningsväsendet att främja likabehandling och motverka diskriminering
            måste de ha kunskap om frågor som rör homosexuella, bisexuella
            och transpersoner (s.k. HBT-kompetens).
          </p>
          <p xml:id="i-JL4ZEaQSD7HgM6ZtGrBgAD">
            Regeringen bör därför ge Skolverket och Högskoleverket i uppdrag
            att ta fram en plan för hur alla anställda inom utbildningsväsendet
            ska få HBT-kompetens. Detta bör riksdagen som sin mening ge regeringen
            till känna.
          </p>
          <head xml:id="i-B2ycQT7NQfzvqc2EeYB5Jq" type="h2">
            12.2 HBT-undervisning vid grundskola, gymnasium och komvux
          </head>
          <p xml:id="i-WQrHX1zjnwKoY3hTgKnytp">
            Skolan har en central roll när det gäller att förmedla kunskap
            om mänskliga rättigheter. Skolan ska inte förhålla sig neutral
            i HBT-frågor. Tvärtom är det ett av skolans främsta uppdrag att
            aktivt motverka alla former av diskriminering. Skolverkets rapport
            om sex- och samlevnadsundervisningen från såväl 1999 som år 2006
            pekar på brister i skolans undervisning om sexuell läggning. Det
            framgår att undervisningen i HBT-frågor ofta är beroende av den
            enskilde läraren såväl när det gäller kvantitet som kvalitet.
            En del klasser får besök av en person från RFSU, RFSL eller RFSL
            Ungdom. För många elever är det den mest konkreta information
            om homosexualitet och bisexualitet de får under sin skoltid. Av
            2006 års rapport framgår att värdegrundsfrågor som särskilt rör
            jämställdhet, homosexualitet, bisexualitet och transpersoner måste
            belysas i sex- och samlevnadsundervisningen. De flesta HBT-ungdomar
            saknar möjlighet att positivt spegla sig själva någonstans i skolmiljön.
            De får inte heller stöd och hjälp med att bygga upp en trygg och
            säker självbild på samma villkor som heterosexuella elever. På
            så sätt växer många homosexuella, bisexuella och transpersoner
            upp i en miljö där de är ifrågasatta eller osynliggjorda som personer.
            Det förekommer även att grund- och gymnasieskolor använder sig
            att läromedel som direkt kränker HBT-personer. Detta är självfallet
            totalt oacceptabelt. Det är viktigt att unga människor erbjuds
            öppna valmöjligheter där de vuxna inte oreflekterat förutsätter
            att alla elever är, eller är på väg att bli, heterosexuella. En
            lärare med kunskaper om homosexualitet, bisexualitet och transpersoner
            samt en öppen och respektfull attityd till att det bland elever
            finns både homo-, bi- och heterosexuella ungdomar kan då fungera
            som ett stort stöd. Därför bör HBT-perspektivet integreras i en
            rad olika ämnen, till exempel social- och samhällskunskap, psykologi,
            historia, svenska samt religion och livsåskådningsfrågor. Att
            bara diskutera homosexualitet på biologilektionerna eller under
            sex- och samlevnadsundervisningen förstärker fördomarna om att
            homosexualitet enbart handlar om sex. Vi vill att HBT-frågor ska
            behandlas som ett självklart inslag i undervisningen. Frågorna
            bör kopplas till grundläggande värderingar om alla människors
            lika värde och rättigheter. I november 2006 utkom Skolverket med
            rapporten I enlighet med skolans värdegrund? (285:2006). I den
            granskas 24 läroböcker för grundskolans år 79 och gymnasieskolans
            A-kurser i ämnena biologi/naturkunskap, historia, religions- och
            samhällskunskap med läroplanernas värdegrund som utgångspunkt.
            Granskningen visar att läroböckerna utgår från att alla människor
            är heterosexuella. Heterosexualitet framställs som det allmänna
            och oproblematiska, medan homo- och bisexualitet framställs som
            det specifika och problematiska. Den homo- eller bisexuelle är
            inte en namngiven person utan en mer diffus någon annan. Homo-
            och bisexuella personer gestaltas dessutom endast om det uttryckligen
            handlar om homo- eller bisexualitet och de får därmed enbart representera
            sin sexuella läggning. Elever som själva identifierar sig som
            homo- eller bisexuella kan därmed uppleva läroböckerna som exkluderande,
            kränkande eller diskriminerande.
          </p>
          <p xml:id="i-3ti9bjeTYchYSaAPQx19E1">
            Regeringen bör ge Myndigheten för skolutveckling i uppdrag att
            återkomma med förslag på hur frågor om sexuell läggning och könsidentitet
            ska beröras på ett integrerat sätt i undervisningen i grundskolan
            och gymnasieskolan. Detta bör riksdagen som sin mening ge regeringen
            till känna.
          </p>
          <head xml:id="i-Y8WHGodM7aG9CDfDZK7St4" type="h2">
            12.3 HBT-undervisning vid universitet och högskolor
          </head>
          <p xml:id="i-MD6tJjQmNwYWih5BV2ZZ4p">
            Den nya diskrimineringslagen som träder i kraft den 1 januari
            2009 innehåller ett förbud mot diskriminering p.g.a. sexuell läggning
            och könsöverskridande identitet eller uttryck inom utbildningsverksamhet.
            Begreppet utbildningsverksamhet omfattar bl.a. högskoleutbildning.
            För att den nya lagen ska fungera i praktiken krävs dock att frågor
            som rör HBT-personers livsvillkor integreras i utbildningen. Enligt
            vår mening är det önskvärt att utbildning i HBT-frågor integreras
            i all grundutbildning som bedrivs vid högskolor och universitet
            i syfte att ge nödvändig HBT-kompetens. Detta gäller i synnerhet
            vissa utbildningar inom humaniora, samhällsvetenskap och medicin
            som t.ex. psykologlinjen, juristlinjen, socionomlinjen, sjuksköterskeutbildningen
            och läkarlinjen.
          </p>
          <p xml:id="i-5qvZ7joBhbNjcRM4Dxwth9">
            Regeringen bör därför ge Högskoleverket i uppdrag att ta fram
            förslag till nödvändiga ändringar i högskoleförordningens examensordningar
            i syfte att integrera HBT-frågor i undervisningen. Detta bör riksdagen
            som sin mening ge regeringen till känna.
          </p>
          <head xml:id="i-5966NdZMyz9aLzve1Joaux" type="h1">
            13 Diskriminering av HBT-personer i arbetslivet
          </head>
          <p xml:id="i-L6aSSfYshVeXCKB2hqqDHv">
            Den nya diskrimineringslagen innehåller förbud mot diskriminering
            i arbetslivet på grund av sexuell läggning och könsöverskridande
            identitet eller uttryck (prop. 2007/08:95). Enligt en undersökning
            från Karlstads universitet (Homosexuellas villkor i arbetslivet,
            2003) upplever homosexuella, trots forskning som visar att det
            skett en attitydförändring till det bättre, problematiska situationer
            i arbetslivet som är relaterade till den sexuella läggningen.
            Fritt Fram var ett samarbetsprojekt som arbetade mot diskriminering
            på grund av sexuell läggning i arbetslivet. Fritt Fram utbildade
            och höjde kompetensen kring sexuell läggning i arbetslivet mellan
            20022007, då projektet avslutades. Fritt Fram drevs av arbetsgivare
            (Försvarsmakten, Sveriges Kommuner och Landsting, Södertälje kommun),
            fackförbund (Akademikerförbundet SSR, HTF) och intresseorganisationer
            (RFSL, EKHO). Dylika projekt är självfallet mycket lovvärda. Verksamheter
            som drivs i projektform är ett nödvändigt komplement till den
            verksamhet som Homo bedriver. Dock är diskriminering, mobbning
            och andra kränkningar som HBT-personer får utstå på sina arbetsplatser
            i grunden en arbetsmiljöfråga. Frågor som rör den psykosociala
            arbetsmiljön bör därför hanteras av Arbetsmiljöverket. Alla kränkningar
            som HBT-personer utsätts för i arbetslivet är nämligen inte möjliga
            att beivra genom den befintliga diskrimineringslagstiftningen.
            Ofta handlar det om att personer blir utfrysta, mobbade eller
            utsatta för mer subtila kränkningar på grund av sin sexuella läggning
            än vad som krävs enligt lagstiftningen. Det är mot denna bakgrund
            av stor vikt att Arbetsmiljöverket utvecklar sina föreskrifter
            kring HBT-personers psykosociala arbetsmiljö. Detta bör riksdagen
            som sin mening ge regeringen till känna.
          </p>
          <head xml:id="i-GsmjJr6Ze4DaZaqwU6KSW1" type="h1">
            14 Kultur för alla
          </head>
          <p xml:id="i-Fjg3XQuj4yCERGj1VWJjh7">
            De kulturella uttryckssätten har en stor betydelse för att påverka
            och förändra attityder och fördomar. De institutioner i samhället
            som har till uppgift att stödja och stimulera kultur bör uppmärksamma
            kulturens betydelse för att synliggöra homosexuellas, bisexuellas
            och transpersoners liv och erfarenheter. Statens kulturråd och
            andra anslagsgivande institutioner bör därför på lämpligt sätt
            verka för att HBT-kompetensen inom kulturlivet förbättras. Detta
            bör riksdagen som sin mening ge regeringen till känna.
          </p>
          <head xml:id="i-MzFeTbefgxtN58Jmve1oHZ" type="h1">
            15 Värnpliktstjänstgöringen
          </head>
          <p xml:id="i-LPRcwkGWubSqBJpr8ag7cf">
            Från och med den 1 januari 2009 kommer diskrimineringslagstiftningen
            även att omfatta värnpliktiga. Detta innebär att värnpliktiga
            för första gången får samma juridiska skydd mot diskriminering
            och kränkningar som anställda. Sakta men säkert börjar detta märkas
            i Försvarsmaktens policydokument. Det finns emellertid fortfarande
            mycket kvar att göra för att homo- och bisexuella samt transpersoner
            ska kunna leva öppet i det svenska försvaret utan att riskera
            att bli utsatta för diskriminering och trakasserier. För att förstå
            hur situationen ser ut på förbanden och se vilken effekt utbildningarna
            ger, bör man kontinuerligt utföra attitydundersökningar. När man
            genom resultatet av undersökningarna vet vari problemen ligger
            måste man följa upp genom att tillsätta riktade insatser för att
            komma åt problemområdena. Av Värnpliktsrådets attitydundersökning
            Ordervägrar försvarsmakten? från år 2007 visar att en av fyra
            värnpliktiga upplever att det är mindre accepterat att vara HBT-person
            inom Försvarsmakten än i det civila samhället. Två av tio värnpliktiga
            har vid ett eller flera tillfällen upplevt att värnpliktiga på
            något sätt behandlat HBT-personer felaktigt. En av fyra värnpliktiga
            har svarat att den felaktiga behandlingen utförs av både andra
            värnpliktiga och av befäl. Intervjuer visar även att HBT-personer
            ägnar stor energi åt att försöka dölja sin sexuella läggning eller
            könsidentitet inom Försvarsmakten och att de känner behov av att
            prestera mer än övriga i gruppen för att inte utmärka sig.
          </p>
          <p xml:id="i-Wb1rzHQjozRMuj5SyTwfaB">
            Hela Försvarsmakten behöver ställa om till den öppna attityd
            som eftersträvas i dag. Den gamla, hårda machojargongen som lever
            kvar är ett stort problem. Genom en utarbetad strategi, exempelvis
            innehållande kraftfulla policydokument, krav på åtgärdsplaner
            och bättre uppföljning av konsekvenser, bör man sträva efter en
            övergripande förändring av hela myndigheten. Utbildning är en
            viktig del i arbetet mot diskriminering. Befälen är de värnpliktigas
            förebilder och det är därför mycket viktigt att befälen är tillräckligt
            kunniga i HBT-frågor för att kunna hantera problem som kan uppstå,
            samt har förståelse för att en sådan utbildning behövs. Deras
            attityd till de här frågorna är helt avgörande för de värnpliktigas
            engagemang. Det är även viktigt att samtliga värnpliktiga får
            en liknande utbildning av hög kvalitet. Därför avsätter vi pengar
            i vår budgetmotion 2009 till det pågående arbetet mot diskriminering
            på grund av kön, etnicitet och sexuell läggning inom Försvarsmakten.
          </p>
          <head xml:id="i-8UXvX2hVPQzr98GdwPX8bo" type="h1">
            16 Hälso- och sjukvården
          </head>
          <p xml:id="i-4fXtcmj7avYhhMbjEWkY3y">
            Hälso- och sjukvården ska säkerställa rätten till likabehandling
            utan åtskillnad på grund av sexuell läggning eller könsidentitet.
            Därför behövs en medveten strategi för att höja HBT-kompetensen
            inom vård och omsorg. Undersökningar av unga HBT-personers livssituation
            har visat att det inom dessa grupper finns en överrepresentation
            av psykosocial ohälsa. Många har någon gång övervägt att begå
            självmord. Det finns en stor risk att unga människor inte söker
            hjälp om de upplever att psykiatrin inte respekterar deras livsval.
            Motsvarande situation torde även gälla för vuxna. Transpersoners
            situation har knappt synliggjorts över huvud taget.
          </p>
          <p xml:id="i-8WufC4jYEGNLnj6VoEXnEQ">
            Det finns en brist på kunskap om homosexuellas, bisexuellas och
            transpersoners situation inom psykiatrin, bland psykoterapeuter
            och inom den övriga hälso- och sjukvården, vilket är en stor brist
            ur ett likabehandlingsperspektiv. Det finns enligt vår mening
            stor risk att homosexuella, bisexuella och transpersoner får en
            sämre hälso- och sjukvård på grund av brister i bemötandet och
            brist på HBT-kompetens. Socialstyrelsen bör därför ges i uppdrag
            att se över vilka åtgärder som krävs för att höja HBT-kompetensen
            inom hälso- och sjukvårdsområdet. Detta bör riksdagen som sin
            mening ge regeringen till känna.
          </p>
          <head xml:id="i-LAT5g3QrBCZHhscX49Hutb" type="h2">
            16.1 Folkhälsomålen
          </head>
          <p xml:id="i-3LnwBGuxuedPeY5Ksbv2UL">
            Av en rapport från Folkhälsoinstitutet (2005:19) framgår att
            HBT-personer har en betydligt sämre psykisk hälsa än den övriga
            befolkningen. Den största skillnaden när det gäller hälsotillståndet
            finns bland homo- eller bisexuella kvinnor jämfört med heterosexuella
            kvinnor. Transpersoner mår generellt psykiskt sämre än gruppen
            homo- eller bisexuella. Vi menar att Folkhälsoinstitutet i högre
            grad borde uppmärksamma HBT-personers livsvillkor. Regeringen
            bör därför återkomma med förslag på hur HBT-perspektivet kan stärkas
            i folkhälsomålen. Detta bör riksdagen som sin mening ge regeringen
            till känna.
          </p>
          <head xml:id="i-EJ3mdLYdB9Jbwp7w66s3ub" type="h2">
            16.2 Själmordsprevention
          </head>
          <p xml:id="i-Tq1VE8yaSVoBqiXFLhj8ay">
            Folkhälsoinstitutets rapport från 2005 visar att självmordsförsök
            är dubbelt så vanliga bland homo- och bisexuella personer jämfört
            med den övriga befolkningen. Särskilt vanligt är detta bland HBT-ungdomar.
            Så många som hälften av de tillfrågade transpersonerna uppgav
            att de någon gång övervägt att ta sina liv.
          </p>
          <p xml:id="i-69asPaTAJ5SrLtLPGqDTdV">
            I Socialstyrelsens och Statens folkhälsoinstituts förslag till
            ett nationellt program för att förebygga självmord som presenterades
            2006 uppmärksammades trots detta inte HBT-personers speciella
            utsatthet. I regeringens proposition En förnyad folkhälsopolitik
            (prop. 2007/08:110) nämns inte heller gruppen HBT-personer särskilt.
            I tre nya regeringsuppdrag för att förhindra självmord till bland
            annat Folkhälsoinstitutet och Socialstyrelsen lyser också HBT-perspektivet
            med sin frånvaro.
          </p>
          <p xml:id="i-UEph4YvGJJ2ANGvVQF7n48">
            Regeringen bör därför ge Statens folkhälsoinstitut och Socialstyrelsen
            i uppdrag att utreda hur samhällets fördomar och heteronormativiteten
            påverkar självmordfrekvensen för HBT-personer samt komma med förslag
            på verktyg för att förebygga självmord inom denna grupp. Detta
            bör riksdagen som sin mening ge regeringen till känna.
          </p>
          <head xml:id="i-LZ6YJba6a6qk7fFwEJDpdL" type="h2">
            16.3 Äldreomsorg
          </head>
          <p xml:id="i-LFE3yGczNhQtYJPdfy4zLm">
            Heterosexualitet är normen i samhället, även inom äldreomsorgen.
            För det stora flertalet heterosexuella äldre kvinnor och män finns
            det oftast inte anledning att fråga sig vad det innebär att inte
            bli behandlad och bemött som en hel människa. För de cirka 80
            000 homo- och bisexuella som är över 65 år i Sverige i dag ser
            situationen väldigt annorlunda ut. Många av dessa kvinnor och
            män har blivit betraktade som sjukdomsstämplade brottslingar under
            en stor del av sin livstid. Fram till 1944 var det enligt svensk
            lag totalt förbjudet att ha homosexuella förbindelser. Först 1979
            tog Socialstyrelsen bort sjukdomsbegreppet. För många är det därför
            svårt eller otänkbart att komma ut som bög eller lesbisk som äldre.
            Därför måste personalen inom äldreomsorgen kunna se och bemöta
            homo- och bisexuella på att värdigt sätt. Dessvärre saknas i dag
            tillräcklig kunskap om äldre HBT-kvinnors och mäns levnadsvillkor.
            Inom vård och omsorg gäller heteronormen och HBT-personer osynliggörs.
            Det kan handla om en person som lever i en dold relation med en
            partner av samma kön. En god vän kan ibland visa sig vara en partner.
            Då gäller det att personalen inom äldreomsorgen är tillräckligt
            lyhörd och uppmärksam. Öppet homosexuella ska bemötas med respekt,
            men personalen måste även vara lyhörda mot dem som på grund av
            långvarig diskriminering inte är öppna med sin sexualitet. Regeringen
            hänvisar ofta till att privatiseringarna av äldreomsorg och vård
            ska lösa problemet med bristande HBT-kompetens. Men privatiseringar
            garanterar inte per automatik att vare sig de boende som är HBT-personer
            eller HBT-personer bland personalen kommer att behandlas med respekt
            för sin sexuella läggning eller sin könsidentitet. Socialstyrelsen
            lyfter i sin kunskapsöversikt Det dubbla utanförskapet mångfald
            och sexuell läggning februari 2008 fram ett antal områden där
            insatser behöver göras. All personal inom äldreomsorgen behöver
            självklart ha HBT-kompetens och kunskap. Där fattas mycket i dag.
            Den kunskapen måste också kopplas till att livsvillkoren för äldre
            homosexuella kvinnor respektive män ser olika ut. En grundförutsättning
            är att HBT-personer inte osynliggörs vare sig de är personal eller
            äldre kvinnor och män med behov av service och omvårdnad. Alltmer
            insatser görs i dag av anhöriga. Det är därför viktigt vilka föreställningar
            som finns kring vilka som är homo- och bisexuellas anhöriga och
            att de synliggörs när d et gäller anhörigstöd. I t.ex. Socialstyrelsens
            rap port om anhörigstöd saknas skrivningar om homo- och bisexuellas
            situation. För många äldre homo- och bisexuella kvinnor och män
            kan gemenskapen tillsammans med andra äldre med samma erfarenheter
            göra att de mest av allt önskar komma till ett HBT-äldreboende.
            Men det är inte självklart att alla äldre HBT-personer vill bo
            på ett äldreboende med särskild HBT-inriktning, inte minst med
            tanke på att många av de äldre vuxit upp i ett samhälle som varit
            ännu mer fördömande gentemot homo- och bisexualitet än nu. Social­styrelsen
            bör därför få i uppdrag att se över vilka åtgärder som behövs
            för att HBT-kompetens ska finnas inom hela äldreomsorgen (se vidare
            i vår motion om en jämställd äldreomsorg, 2008/09:So554).
          </p>
        </div>
        <div type="motSignatures">
          <list>
            <item xml:id="i-PRMCrhzb9FLfLP4ooPYJ8V" who="i-RnWtNUQCpycyMXbuRLTXcR">
              Josefin Brink (v)
            </item>
            <item xml:id="i-pcusz7xq8fcBAKr1itHWV" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-U7xWyBt1QCThkDp1jroHvh" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-Tt1WWtHv6XFhvMxYigedUJ" who="i-du5LHNwBWrCH1am94GCk1">
              Eva Olofsson (v)
            </item>
            <item xml:id="i-NzBoBWMto7rK3Y3LV8BJVb" who="i-Sn3HArFcXWQDenVvrpFSQe">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
