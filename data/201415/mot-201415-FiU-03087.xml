<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201415-FiU-03087">
  <teiHeader>
    <fileDesc>
      <titleStmt>
        <title>med anledning av prop. 2014/15:100 2015 års ekonomiska vårproposition</title>
        <author corresp="i-AvFShRZVEyBV61S19AKNGK">av Jan Björklund m.fl. (FP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2014/15:3087 av Jan Björklund m.fl. (FP)</title>
          <idno type="rdwebb">H2023087</idno>
          <rs type="number">3087</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H2023087/text</ref>
          <ref type="dokument_url_html">http://data.riksdagen.se/dokument/H2023087</ref>
          <ref type="dokumentstatus_url_xml">http://data.riksdagen.se/dokumentstatus/H2023087</ref>
          <ref type="docx">http://data.riksdagen.se/fil/4646E321-AF1F-4665-A3B8-F4835156A323</ref>
          <ref type="pdf">http://data.riksdagen.se/fil/17321141-C1DF-41E2-96ED-53F8600D9D53</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-AvFShRZVEyBV61S19AKNGK</idno>
            <name>Jan Björklund</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-QKE6ihmLRJvwhV4neD6h7b</idno>
            <name>Erik Ullenhag</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-2R54SvZTXJTXgsyvU74Z43" type="basedOn"/>
        <correspContext corresp="i-2R54SvZTXJTXgsyvU74Z43">
          <ref>Proposition 2014/15:100</ref>
        </correspContext>
        <correspAction xml:id="i-ULtEDGWNU3JbM5g6b2nxj9" type="signed"/>
        <correspContext corresp="i-ULtEDGWNU3JbM5g6b2nxj9">
          <note type="signatory" corresp="i-AvFShRZVEyBV61S19AKNGK"/>
          <note type="signatory" corresp="i-QKE6ihmLRJvwhV4neD6h7b"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-U6F8gqiuV2DEZN1aMhyDnJ"/>
        </correspContext>
        <correspAction xml:id="i-KUZjNuudDQTicUvAne9JUy" type="submitted">
          <date when="2015-05-06"/>
          <time when="10:58:00"/>
        </correspAction>
        <correspAction xml:id="i-YLKKoNVYFJbpJ58zCYNGjj" type="dismissed">
          <date when="2015-05-07"/>
        </correspAction>
        <correspAction xml:id="i-8bNtvq9ammRGuNeoYpVrrr" type="referred">
          <date when="2015-05-08"/>
        </correspAction>
        <correspAction xml:id="i-K18HgXVcVCHLPhDRo4shSQ" type="assigned">
          <date when="2016-05-04"/>
          <time when="14:12:25"/>
        </correspAction>
        <correspContext corresp="i-K18HgXVcVCHLPhDRo4shSQ">
          <ref type="assignedTo">Finansutskottet</ref>
        </correspContext>
        <correspAction xml:id="i-RUqxmXqh4LLwMcHb1zquqj" type="behandlas_i"/>
        <correspContext corresp="i-RUqxmXqh4LLwMcHb1zquqj">
          <ref type="uppgift">2014/15:FiU20</ref>
          <ref type="ref_dok_id">H201FiU20</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-XcBYbU6UyZyzqx8h2u4n7i" type="motHeader">
        <div xml:id="i-AE3haZybQbtbUBgRAAdFnG" type="motTitle">
          Motion till riksdagen 2014/15:3087 av Jan Björklund m.fl. (FP)
          med anledning av prop. 2014/15:100 2015 års ekonomiska vårproposition
        </div>
      </div>
      <div xml:id="i-64LMCJFVHnQ2xaMJGkb3Zq" type="motBody">
        <div xml:id="i-8N2Wvz7sPsVGiCvsMsdAg3" type="motProposal" subtype="förslag">
          <head xml:id="i-R9LfkpryBhxj5FrNkQrfBe">
            Förslag till riksdagsbeslut
          </head>
          <list xml:id="i-wVwqfxtE15oycPYtmBawP" style="ol">
            <item xml:id="i-R7fFeqz8AxcbjEaxCH1Es1">
              Riksdagen godkänner de riktlinjer för den ekonomiska politiken
              och budgetpolitiken som anförs i avsnitt 4–14 i motionen.
            </item>
          </list>
        </div>
        <div xml:id="i-PbcUcbuMC7tySS4KjmNRUi" type="motContent">
          <head xml:id="i-6fiP1ccMDBW6io6omoNQ3Y" type="h1">
            1. Ett bra Sverige som kan bli ännu bättre
          </head>
          <p xml:id="i-2iFnR9NiUiHa1MJ6jL41Vr">
            Efter åtta år av aktiv reformpolitik lämnar Alliansen över ett
            Sverige som är på rätt väg. Vår ekonomi är bland de starkaste
            i Europa. Sverige har haft högst tillväxt bland jämförbara EU-länder
            sedan 2006 samtidigt som de disponibla inkomsterna har ökat och
            den offentliga skulden minskat. Det lönar sig bättre att arbeta,
            och jobben har blivit fler. Idag har Sverige högre arbetskraftsdeltagande
            och sysselsättningsgrad än nästan något annat land i EU.
          </p>
          <p xml:id="i-VfCqxgyPY4MVEKiACgR6ks">
            Sverige präglas av en tätare sammanhållning och större jämställdhet
            än nästan alla andra europeiska länder. Långtidsarbetslösheten
            är bland de lägsta i EU. Fattigdomen har minskat och andelen barn
            som lever med låg materiell standard har halverats sedan 2006.
            Lönegapet, även det oförklarade, mellan män och kvinnor har minskat
            sedan 2006. Sverige har aldrig förr investerat så mycket i välfärdstjänster
            som skola, sjukvård och äldreomsorg. Resurserna till skola, sjukvård
            och omsorg har ökat per invånare och i fasta priser sedan 2006
            och resurserna per elev har ökat från 2006 till 2012, i alla skolformer
            och i fasta priser.
          </p>
          <p xml:id="i-EDdDWd76RTRgeM3qTiEVCY">
            Men stora utmaningar ligger fortsatt framför oss. Vår konkurrenskraft
            utmanas när andra länder, däribland framväxande ekonomier, utvecklas
            allt snabbare. Trösklarna till arbetsmarknaden är för höga och
            stänger ute många grupper, däribland ungdomar och nyanlända. Välfärden
            måste hantera en åldrande befolkning, ojämlik vård och förbättra
            resultaten i skolan. Och klimatutmaningen kräver att vi lyckas
            förena en ökad tillväxt med minskade utsläpp.
          </p>
          <p xml:id="i-XbNdrWusmmpCLYAyiPVceD">
            Alliansen har en väg framåt för Sverige. Vi vill fortsätta att
            ta ansvar för den ekonomiska politiken och lägga förslag för att
            nå Alliansens jobbmål om att över fem miljoner ska ha ett jobb
            att gå till 2020. Fler jobb är grunden för att vår ekonomi ska
            fortsätta växa och för att vi fortsatt ska ha en hög kvalitet
            i välfärden. Vi kommer prioritera viktiga investeringar för att
            stärka svensk konkurrenskraft, med mer kunskap i skolan och bättre
            och utbyggd infrastruktur för att fortsätta att knyta ihop hela
            vårt land. Och vi kommer värna och utveckla välfärdens kärnverksamheter
            för att möta de krav på tillgänglighet och kvalitet som alla svenskar
            kan förvänta sig av vår gemensamma välfärd. Då krävs en ansvarsfull
            politik.
          </p>
          <p xml:id="i-RtzvRedTUGxm6xjZJ8q5DG">
            Utifrån alliansgemensamma riktlinjer för den ekonomiska politiken
            aviserar Folkpartiet i denna motion vissa prioriteringar inför
            budgetåret 2016. Detta görs särskilt i avsnitt 6–14. I avsnitt
            5 tydliggörs Folkpartiets syn på målet för det finansiella sparandet
            och i avsnitt 15 presenteras politiska riktlinjer per utgiftsområde.
            Utifrån liberala idéer visar vi där hur vi ämnar fortsätta föra
            en politik där varje människas frihet att forma sitt eget liv
            står i centrum.
          </p>
          <p xml:id="i-L74vYNhnS1iHXZQR8fJgE4">
            Vi i Folkpartiet är övertygade om att fortsatt höga ambitioner
            för välfärden i Sverige kräver socialliberala reformer för en
            mer dynamisk ekonomi, en mer dynamisk arbetsmarknad och ett mer
            gynnsamt klimat för entreprenörer och företagare. Detta är en
            långsiktig utgångspunkt för vår ekonomiska politik. Vidare innebär
            det kraftigt försämrade säkerhetspolitiska läget i Sveriges närhet
            att det nu brådskar att förstärka Sveriges försvarsförmåga.
          </p>
          <p xml:id="i-Qygbfg1KupWERwrnRf9mbH">
            I denna motion konkretiseras detta genom tydliga reformer för
            fler jobb, för en bättre fungerande integration, för mer kunskap
            i skolan, för mer av jämställdhet mellan kvinnor och män, för
            bättre villkor för våra äldre och för ett försvar som kan försvara
            Sverige.
          </p>
          <head xml:id="i-HR2d96AvEdSs6UeXdddpKr" type="h1">
            2. Utsikter för svensk ekonomi
          </head>
          <p xml:id="i-4VBaUQMJAC7miz7nzXd81s">
            Med allt bättre utsikter för världsekonomin och en fortsatt stark
            inhemsk konsumtion tar tillväxten fart i svensk ekonomi. Dagens
            goda förutsättningar är ett resultat av åtta års ansvarsfull ekonomisk
            politik under Alliansen. Stora omläggningar av sysselsättnings-,
            socialförsäkrings- och utbildningspolitiken har byggt vidare på
            de för Sverige viktiga strukturreformer som gjordes under 1990-talet.
          </p>
          <p xml:id="i-HFRvyMiHXATJHSKXosjgzN">
            De prognoser som presenteras i regeringens vårproposition visar
            på en positiv utveckling av svensk ekonomi. Vi konstaterar samtidigt
            att tillväxten på sikt kommer att dämpas av den inriktning regeringen
            har valt för sin ekonomiska politik i sin vårproposition och de
            förslag som läggs i vårändringsbudgeten.
          </p>
          <head xml:id="i-QmogQtFko7N5tVyNdwETjH" type="h2">
            2.1. Global återhämtning i sikte
          </head>
          <p xml:id="i-V9Cipnt5sfVnhWFifqyX7Z">
            Efter en lång och djup internationell lågkonjunktur ser vi nu
            en allt tydligare global konjunkturåterhämtning. Det låga oljepriset
            kombinerat med en ökad efterfrågan från USA och expansiv penningpolitik
            i Europa skapar förutsättningar för förbättrade utsikter för världsekonomin.
            USA agerar draglok i återhämtningen där utvecklingen på arbetsmarknaden
            är fortsatt stark och investeringarna ökar. Euroområdets expansiva
            penningpolitik leder till en svagare växelkurs för euron och en
            uppgång i hushållens och industrins förtroende för den ekonomiska
            utvecklingen i Europa. Efter en period där svensk BNP-tillväxt
            främst drivits av inhemsk konsumtion är det centralt att Sverige
            nu förmår kapitalisera på återhämtningen som sker i vår omvärld,
            och att vi värnar konkurrenskraften i vår exportindustri.
          </p>
          <head xml:id="i-HTvuXR8WmKyjkck3L2A4E6" type="h1">
            Figur 1: Fallande oljepriser. Brent råoljepris januari 2011–mars
            2015, dollar per fat
          </head>
          <head xml:id="i-DExaVNMXo5YxGKZktBhqrC" type="h1">
            Källa: US Department of Energy.
          </head>
          <head xml:id="i-WNrQbLn2YxND93ZjHv6s2i" type="h2">
            2.2. Goda utsikter för Sverige, om än dämpade av regeringens
            ekonomiska politik
          </head>
          <p xml:id="i-TsuitVjFyoz3kD915Z7Mxs">
            Svensk ekonomi har sedan finanskrisen inleddes 2008 befunnit
            sig i en utdragen lågkonjunktur. Trots detta har Sverige utvecklats
            förhållandevis starkt jämfört med vår omvärld. Tillväxten i BNP
            och sysselsättning har varit positiv och utvecklats bättre än
            i många jämförbara länder. Arbetskraftsdeltagandet har upprätthållits
            under lågkonjunkturen och är nu högre än under högkonjunkturåren
            2001 och 2007. Hushållens disponibla inkomst har också ökat betydligt,
            med upprätthållen inhemsk konsumtion som följd.
          </p>
          <p xml:id="i-BHFLnAUWrCtY5RYpxmKUvK">
            Figur 2: Sverige i topp. Sysselsättningsgrad 15–74 år för Sverige
            och jämförbara EU-länder fjärde kvartalet 2014. Alla siffror i
            procent.
          </p>
          <head xml:id="i-5fuFStro6TBgz1AMwQzwNu" type="h1">
            Källa: Eurostat.
          </head>
          <p xml:id="i-Fis1oEsQUpo8zCvSmba3NK">
            Dagens goda förutsättningar är ett resultat av den ansvarsfulla
            finans­politik som förts av Alliansen under de senaste två mandatperioderna.
            Långsiktiga reformer för jobb, företagande, tillväxt, välfärd
            och sammanhållning har gett stöd åt tillväxt och sysselsättning
            under åtta år, samtidigt som hållbara offentliga finanser har
            värnats.
          </p>
          <head xml:id="i-6FQoyyFSqG75wwFrYKHrua" type="h1">
            Figur 3: Effekter av Alliansregeringens reformer på lång sikt
          </head>
          <table xml:id="i-954GPuzois3jdcdtHLR8NV">
            <row xml:id="i-RVoXMgzVfuSGoxqFWfmjmb" style="label">
              <cell>
                Reformer
              </cell>
              <cell>
                Årsarbetskraft
              </cell>
              <cell>
                Sysselsatta
              </cell>
              <cell>
                BNP
              </cell>
            </row>
            <row xml:id="i-6CXBt6Dgjzx5WMF2PfRyti">
              <cell>
                Utbudsreformer
              </cell>
            </row>
            <row xml:id="i-4Fwr9kuH8jJWFCyBgcW9ZG">
              <cell>
                Jobbskatteavdrag
              </cell>
              <cell>
                137 000
              </cell>
              <cell>
                120 000
              </cell>
              <cell>
                2,5
              </cell>
            </row>
            <row xml:id="i-J29qSjtjradte1SwrUzTX9">
              <cell>
                Förhöjt jobbskatteavdrag äldre
              </cell>
              <cell>
                6 000
              </cell>
              <cell>
                10 000
              </cell>
              <cell>
                0,1
              </cell>
            </row>
            <row xml:id="i-AWSqiAfWzEEhPHSgvcMsSd">
              <cell>
                Skiktgräns
              </cell>
              <cell>
                6 000
              </cell>
              <cell>
                0
              </cell>
              <cell>
                0,1
              </cell>
            </row>
            <row xml:id="i-XdSFWbQuofqMRWV1Twtyqn">
              <cell>
                Arbetslöshetsförsäkring
              </cell>
              <cell>
                40 000
              </cell>
              <cell>
                45 000
              </cell>
              <cell>
                0,7
              </cell>
            </row>
            <row xml:id="i-L81c3zTkkbfJ3jXzUqwWjk">
              <cell>
                Sjukförsäkring
              </cell>
              <cell>
                20 000
              </cell>
              <cell>
                17 000
              </cell>
              <cell>
                0,4
              </cell>
            </row>
            <row xml:id="i-KWbavyPziud1oxFyiWXuj9">
              <cell>
                Efterfrågereformer
              </cell>
            </row>
            <row xml:id="i-K9G4qgHhfroSybx3dEE9HK">
              <cell>
                Arbetsmarknadspolitik
              </cell>
              <cell>
                11 000
              </cell>
              <cell>
                14 000
              </cell>
              <cell>
                0,2
              </cell>
            </row>
            <row xml:id="i-DuxJSxXN9ecKHUjypEMJRa">
              <cell>
                Husavdraget
              </cell>
              <cell>
                27 000
              </cell>
              <cell>
                25 000
              </cell>
              <cell>
                0,4
              </cell>
            </row>
            <row xml:id="i-G98TA6tPCgGa3Wsgj3PP4E">
              <cell>
                Sänkta socialavgifter
              </cell>
              <cell>
                18 000
              </cell>
              <cell>
                21 000
              </cell>
              <cell>
                0,3
              </cell>
            </row>
            <row xml:id="i-WJ4pXZYMCkBC4wd93WQYZy">
              <cell>
                Sänkt tjänstemoms
              </cell>
              <cell>
                6 000
              </cell>
              <cell>
                4 000
              </cell>
              <cell>
                0,1
              </cell>
            </row>
            <row xml:id="i-MchcuZ3q3C1UyT67qRZp6T">
              <cell>
                Övrigt
              </cell>
            </row>
            <row xml:id="i-wMcj4ki9Ju8xsrNJTiYre">
              <cell>
                Höjt bostadsbidrag
              </cell>
              <cell>
                – 2 000
              </cell>
              <cell>
                – 2 000
              </cell>
              <cell>
                0,0
              </cell>
            </row>
            <row xml:id="i-CnJYzRebMbJCrSLA2TCaH4">
              <cell>
                Summa strukturreformer
              </cell>
              <cell>
                267 000
              </cell>
              <cell>
                254 000
              </cell>
              <cell>
                4,8
              </cell>
            </row>
          </table>
          <p xml:id="i-DN9Heniq3Er2YEBv9eHg1">
            Not: Årsarbetskraft: antal arbetade timmar omräknat till årsarbetskrafter.
            En årsarbetskraft motsvarar 1 800 timmar. Sysselsatta: antal personer
            i åldersgruppen 15–74 år. BNP: förändring i procentenheter. Källa:
            Bilaga 4, 2014 års ekonomiska vårproposition.
          </p>
          <p xml:id="i-7j2yw77ZfGarMeAv4eRu6W">
            Som ett svar på en fortsatt låg inflation och låga inflations­förväntningar
            har svensk penningpolitik varit kraftigt expansiv under det senaste
            året. En expansiv penningpolitik med låga eller negativa räntenivåer
            förväntas nu ligga fast under de kommande åren, vilket bland annat
            gör att kronan förblir relativt svag och att efterfrågan stärks.
          </p>
          <p xml:id="i-SaU6B89Vt26xYvxSFeC6dk">
            En under många år väl avvägd finanspolitik och en penningpolitik
            som nu är påtagligt expansiv, kombinerat med tecken på global
            återhämtning och en relativt svag kronkurs, stärker utsikterna
            för svensk ekonomi och sysselsättning. Mot slutet av 2014 steg
            aktiviteten i svensk ekonomi, och BNP-tillväxten på helårsbasis
            nådde 2,3 procent. Konjunkturindikatorerna visar på en positiv
            syn på svensk ekonomi inom både byggindustrin, tillverkningsindustrin,
            de privata tjänstenäringarna och detaljhandeln. BNP väntas nu
            öka snabbare efter flera år av låg tillväxt, och resursutnyttjandet
            stiger. Utvecklingen drivs av ökad export som stimuleras av den
            försvagade kronan. Samtidigt driver hushållens efterfrågan fortsatt
            på återhämtningen. Hushållens ökade disponibla inkomst, låga räntor
            och en relativt hög befolkningstillväxt leder till ökad efterfrågan
            hos hushållen och offentlig sektor. Indikatorer och utfall för
            arbetsmarknaden pekar också på att sysselsättningen fortsätter
            att öka. Anställningsplanerna och antalet nyanmälda lediga platser
            är på en hög nivå.
          </p>
          <head xml:id="i-N1Qt2bJ6L2hjqpkmS21e6e" type="h1">
            Figur 4: Historisk procentuell BNP-tillväxt och prognos från
            Finansdepartementet
          </head>
          <head xml:id="i-6gjKcV66JtsxomRYYKPA6H" type="h1">
            Källa: Regeringens vårproposition 2015 och Konjunkturinstitutet.
          </head>
          <p xml:id="i-EmF9db8kbdVvbhu5GvXmNC">
            Samtidigt förväntas regeringens åtgärder verka i motsatt riktning:
            Kombinationen av höjd skatt på arbete och ändrad inriktning på
            arbetsmarknadspolitiken bedöms enligt Konjunkturinstitutet försvaga
            återhämtningen på arbetsmarknaden. Konjunkturinstitutet bedömer
            att förändringar inom a-kassan, omläggningar inom arbetsmarknads­politiken
            samt högre anställningskostnader för unga och äldre gör att färre
            står till arbetsmarknadens förfogande och höjer jämvikts­arbetslösheten.
            En utveckling i denna riktning, med försämringar av förutsättningarna
            för jobb och ekonomisk tillväxt, är oroväckande.
          </p>
          <head xml:id="i-AZG7k7W4qkWKZayTwToJed" type="h2">
            2.3. Osäkerheter i regeringens prognos
          </head>
          <p xml:id="i-3NdEPw62btbyC8ag9hHDpT">
            Regeringens prognos för svensk ekonomi är försiktig jämfört med
            andra prognosmakare. Resursutnyttjandet i ekonomin bedöms öka
            långsamt, och vara i balans först 2019. Statliga Konjunkturinstitutet
            och Ekonomistyrningsverket räknar med en påtagligt snabbare tillväxt
            i efterfrågan. Därför finns i regeringens prognos både betydande
            möjligheter till en starkare utveckling av ekonomin, med en snabbare
            ökning av resursutnyttjandet som följd, och fortsatta nedåtrisker
            om vi ser en svagare omvärldsutveckling. Det är därför viktigt
            att politiken både värnar den efterfrågeuppgång vi nu ser och
            säkerställer att de tillgängliga resurserna i ekonomin inte begränsas
            i det fall resursutnyttjandet ökar snabbare än förväntat.
          </p>
          <p xml:id="i-XXh55RdPmjuNo6eeadkP1H">
            Regeringen gör en mer pessimistisk bedömning av den ekonomiska
            utvecklingen 2015 och 2016 än till exempel Konjunkturinstitutet.
            Både investeringar och export kommer enligt Konjunkturinstitutets
            bedömning att växa avsevärt snabbare i år än vad de gör i regeringens
            prognos. I det fall vi ser en snabbare uppgång i ekonomin än regeringen
            väntar sig är det viktigt att den ekonomiska politiken stöttar
            arbetsutbudet och de tillgängliga resurserna i ekonomin. Under
            Alliansens två mandatperioder genomfördes reformer som ökade arbetskraftsutbudet
            och minskade jämviktsarbetslösheten, med stigande tillgängliga
            resurser i ekonomin som följd. Med nuvarande politik finns risk
            för att utvecklingen går i motsatt riktning. Konjunkturinstitutet
            bedömer till exempel att de relativt stora förändringarna i arbetslöshetsförsäkringen
            kommer öka jämviktsarbetslösheten. Med mindre tillgängliga resurser
            i ekonomin räknar både Konjunkturinstitutet och Ekonomistyrningsverket
            med att resursutnyttjandet är i balans redan 2016. En upprevidering
            av arbetslösheten kan därför vara påkallad mot bakgrund av regeringens
            skattehöjningar och reformer av arbetslöshets- och sjukförsäkringarna.
          </p>
          <p xml:id="i-XPcdmEbpEdicTV9qKdRPTb">
            Samtidigt föreligger fortsatt nedåtrisker i ekonomin. Ett antal
            risker är förknippade med utvecklingen av inhemska svenska förhållanden.
            Hushållens konsumtion bedöms stå för en större del av BNP-tillväxten,
            jämfört med i tidigare konjunkturuppgångar. Regeringens skattehöjningar
            på jobb och arbetsinkomster samt osäkerheten kring en rad viktiga
            politiska beslut gör att hushållens optimism riskerar att dämpas.
            Det kan leda till lägre konsumtion än vad regeringen prognostiserar.
            Vi ser redan spår av en sådan utveckling i Konjunkturinstitutets
            konjunkturbarometer. Hushållens förväntningar på tolv månaders
            sikt för den egna ekonomin, och för den svenska ekonomin som helhet,
            är betydligt mer pessimistiska sedan den nya regeringen tillträdde,
            trots att hushållen har en relativt positiv bild på sin nuvarande
            situation.
          </p>
          <p xml:id="i-8ZD2ixNGSu9afSj1iRq8ua">
            Även företagens investeringsvilja kan dämpas av ökad osäkerhet
            som regeringen skapar kring vissa politiska beslut, exempelvis
            skattenivåer, energiförsörjning och infrastruktur. Att det blir
            dyrare att anställa unga och äldre slår mot sysselsättningen för
            dessa grupper och försämrar förutsättningarna för företagen. Färre
            jobb riskerar också att leda till minskad konsumtion. Sammantaget
            riskerar dessa faktorer att påverka tillväxt, sysselsättning och
            offentliga finanser negativt i större utsträckning än vad regeringen
            väntar sig.
          </p>
          <p xml:id="i-2qRf21617dAUtdynHhPqL1">
            På längre sikt utgör bostadsprisernas utveckling och hushållens
            jämförelsevis höga skuldsättning en risk. Bostadspriserna och
            hushållens skuldsättning har ökat kraftigt sedan mitten av 1990-talet
            och är nu på mycket höga nivåer både i ett historiskt och internationellt
            perspektiv.
          </p>
          <p xml:id="i-FH8hYc33kup48q7upkSUfo">
            Vid ett kraftigt prisfall kan hushållen tvingas amortera på sina
            lån i snabbare takt, med negativa konsekvenser för konsumtion,
            tillväxt och sysselsättning som följd.
          </p>
          <p xml:id="i-SNPvah8G9MMqj4kYYv55tS">
            Risker finns också vad gäller utvecklingen i omvärlden. Det geopolitiska
            läget är fortsatt oroligt. Flera väpnade konflikter skapar stort
            humanitärt lidande och driver människor på flykt. Krisen i Ukraina
            och de sanktioner som införts av såväl EU som Ryssland kan leda
            till att framtidstron bland europeiska företag påverkas negativt.
            Konjunkturåterhämtningen i euroområdet är också fortsatt osäker.
            Läget har förbättrats men riskerna kvarstår, särskilt om stödet
            för krispolitiken vacklar kan krishanteringen och reformpolitiken
            försvåras. Nya risker har uppstått kring Greklands förmåga att
            sanera sina statsfinanser och stanna i euroområdet. Flera tillväxtmarknader,
            främst Kina och Brasilien, har sett en snabbt inbromsande tillväxt.
            En global risk är också att den mycket expansiva penningpolitiken
            med låga räntenivåer som bedrivs av centralbanker runtom i världen
            kan leda till en ökad efterfrågan på, och övervärdering av, riskfyllda
            tillgångar, som i sin tur gör det finansiella systemet känsligt
            för störningar.
          </p>
          <head xml:id="i-U1Yw8gYQBzge2uqejNsr6c" type="h1">
            3. Regeringens ekonomiska politik
          </head>
          <p xml:id="i-DYn3HPA7UyNhtxTazcZp27">
            Regeringens ekonomiska politik har slagit in på en väg som är
            oroande för Sverige, och som riskerar att bromsa den ekonomiska
            återhämtning vi nu ser. Förslag som hotar jobbtillväxt och konkurrenskraft,
            och som påverkar enskilda hushålls ekonomi negativt, är dominerande
            i regeringens politik.
          </p>
          <head xml:id="i-vc2uJAnke4J2YpZAaVnvt" type="h2">
            3.1. Risker för svensk ekonomi och statsfinanser
          </head>
          <p xml:id="i-R4e6vFDzS6UyMD3PXgy3uL">
            Sverige har under många år haft en bred politisk samsyn kring
            de finanspolitiska spelregler som ska gälla för den ekonomiska
            politiken. Denna samsyn grundar sig i erfarenheterna från den
            finanskris som slog till på 1990-talet, då Sveriges ekonomi saknade
            motståndskraft. Då uppbyggda säkerhetsmarginaler saknades tvingades
            både den borgerliga och därefter den socialdemokratiska regeringen
            att svara med åtstramningar, krispaket och budgetsaneringar. Det
            finanspolitiska ramverket med överskottsmål, utgiftstak, kommunalt
            balanskrav och en sammanhållen budgetprocess infördes efter krisen
            för att säkerställa att finanspolitiken framöver skulle vara långsiktigt
            hållbar. I och med 2008 års finanskris kom det finanspolitiska
            ramverkets effektivitet att prövas. Det visar sig ha tjänat Sverige
            väl. Starka statsfinanser, säkrade trygghetssystem och resurser
            till välfärden bidrog till att investeringsklimatet stärktes och
            inhemsk konsumtion kunde stöttas under nedgången. Hållbara offentliga
            finanser är en av Sveriges viktigaste konkurrensfördelar. Den
            breda uppslutningen bakom ramverket har varit en styrka för Sverige.
            Vi ser därför med oro på det ensidiga och förhastade sätt på vilket
            regeringen försökt överge det nuvarande överskottsmålet för det
            finansiella sparandet.
          </p>
          <p xml:id="i-KtvXgFH3gygwEYxNhEVmfB">
            Alliansregeringen sökte samförstånd och kunde 2011 tillsammans
            med Socialdemokraterna och Miljöpartiet enas om tydliga principer
            för det finanspolitiska ramverket. Enigheten bekräftades 2014
            då samma partier enades om att stärka uppföljningen av överskottsmålet.
            I och med regeringsskiftet, och regeringens agerande vad gäller
            överskottsmålet, är det dock inte längre säkert att denna princip
            om samförstånd gäller, vilket är oroande för svensk ekonomi och
            svenska statsfinanser.
          </p>
          <p xml:id="i-z1HSPFs92PcXaWFw9qCkq">
            Den välskötta svenska ekonomin och den relativt låga statsskulden,
            i kombination med den långa tidsperiod som nuvarande ramverk gällt,
            skapar förutsättningar för att utvärdera nuvarande ramverk inklusive
            överskottsmålet utifrån gällande förutsättningar. I en sådan analys
            är dock historiska och framtida risker centrala: Finanskrisen
            lärde oss att skuldnivåerna kan ändras snabbt om säkerhetsmarginalerna
            inte är tillräckliga. Under krisåren ökade skuldnivåerna för jämförbara
            EU-länder i genomsnitt med cirka 30 procent av BNP. De höga skuldnivåerna
            medför att dessa länder har uttömt sina möjligheter att stimulera
            ekonomin när nästa kris slår till. I ett sådant scenario är följderna
            oftast svårast för de mest utsatta, som drabbas mest av budgetnedskärningar
            i välfärdssystemen. Det ger starkt stöd till idén om att bygga
            upp motståndskraft i bättre tider för att kunna stå emot ekonomisk
            oro i sämre tider.
          </p>
          <p xml:id="i-PopwBvA6mwXPN1ZM3HFk5j">
            Att överväga att lägga om nuvarande ramverk kräver följaktligen
            både djup analys och bred enighet. Riksdagen har därför fattat
            beslut om att en brett parlamentariskt förankrad utredning ska
            föregå eventuella framtida beslut om revidering av det finanspolitiska
            ramverket. En sådan utredning bör få uppdraget att genomföra en
            noggrann genomlysning av vilka effekter ramverket och själva överskottsmålet
            har haft på den svenska ekonomins utveckling och Sveriges förmåga
            att nå EU:s gemensamma mål. Särskild tonvikt ska läggas vid möjligheterna
            att säkerställa finanspolitisk stabilitet och klara av kommande
            kriser.
          </p>
          <p xml:id="i-XCQWdA1SATAXqEhvcCLaW9">
            Samtidigt som regeringens hantering av överskottsmålet hotar
            trovärdigheten i den ekonomiska politiken vill regeringen också
            nedmontera de centrala strukturreformer som genomfördes inom sjukförsäkringen
            under 2006 och 2007. Sedan 2006 har utanförskapet minskat med
            närmare 200 000 personer. På senare år har vi dock sett en oroande
            ökning av ohälsotalen, med kraftigt stigande kostnader för sjukförsäkringssystemet
            som följd. Att lägga om sjukförsäkrings­reglerna utan att komma
            till rätta med det underliggande samhälls­problemet med stigande
            ohälsa riskerar att pressa in människor i utanförskap. Samtidigt
            kommer det betydande kostnadstryck som vi redan ser inom systemet
            förstärkas ytterligare. Då regeringens åtgärder inte hanterar
            grundorsakerna till ohälsan riskerar den positiva utveckling som
            vi sett vad gäller minskat utanförskap att brytas. Om detta sker
            ser vi hur de ökade kostnaderna som följer i utanförskapets spår
            riskerar att tränga undan resurser som hade behövts för att stärka
            välfärden eller bygga upp motståndskraft inför nästa kris.
          </p>
          <p xml:id="i-dg8PecQehmvy7QkyStib5">
            De skatteförslag som regeringen gått fram med i budgetpropositionen
            för 2015, och som i vårpropositionen fortsatt beskrivs som prioriteringar
            framåt
            <ref xml:id="i-AQuBFm6x5wySMscSdWTBCk" target="i-PUi3fy94YBAgp28rMZYdyK">
              [1]
            </ref>
          </p>
          <head xml:id="i-V7C2nrZ2ZofEbVAMhVaWHd" type="h2">
            3.2. Politik som riskerar att slå mot jobbtillväxten och efterfrågan
            i svensk ekonomi
          </head>
          <p xml:id="i-VAyepyEyWXd8QdcMJh558x">
            Försiktigt positiva signaler i den globala konjunkturen, samt
            en fortsatt inhemsk efterfrågan, leder till en fortsatt relativt
            god ökning av sysselsättningen. Sysselsättningsgraden är högst
            i EU, och bedömare som Konjunkturinstitutet och Arbetsförmedlingen
            förväntar sig en fortsatt sysselsättningsökning framöver.
          </p>
          <p xml:id="i-4N2npq224CGPojeAmWZpsd">
            Denna utveckling, och den försiktiga konjunkturåterhämtning vi
            ser, riskerar dock att bromsas av regeringens politik. Regeringens
            förslag i vårpropositionen, i kombination med de skattepolitiska
            prioriteringarna från budgetpropositionen 2015, innebär höjda
            skatter på totalt 34 miljarder kronor 2016. Cirka 80 procent av
            dessa slår direkt mot jobb och företagande. De satsningar regeringen
            gör på näringspolitik uppgår endast till två procent av de skattehöjningar
            som drabbar jobb och företagande.
          </p>
          <p xml:id="i-Xwquba8hwjsq8XRgrzGnes">
            Regeringen vill göra det dyrare att anställa både yngre och äldre
            samtidigt som de inkomstskattehöjningar som aviserades i budgetpropositionen
            för 2015 riskerar att drabba över en miljon löntagare. Sverige
            har, trots de skattereformer som Alliansen gjort, fortfarande
            bland västvärldens högsta marginalskatter. Trots det föreslog
            regeringen i höstens budgetproposition att marginalskatterna ska
            höjas ytterligare, genom att jobbskatteavdraget trappas av och
            skiktgränsen för statlig inkomstskatt räknas upp långsammare än
            tidigare. Också en löneskatt för dem över 65 som jobbar föreslogs,
            trots det stora samhällsekonomiska behov som finns för att förlänga
            yrkeslivet. I vårändringsbudgeten lämnas förslag om att fördubbla
            arbetsgivaravgiften för unga. Övriga skattehöjningar riskerar
            att återkomma i 2016 års budgetproposition. Förslagen på höjda
            kostnader på arbete riskerar sammantaget att ha betydande negativa
            effekter på sysselsättningen. Höjda skatter påverkar motivationen
            att arbeta. Detta är särskilt allvarligt då de kombineras med
            kraftigt utbyggda bidragssystem som minskar incitamentet att gå
            från bidragsförsörjning till förvärvsarbete. Vi ser i regeringens
            prognoser hur arbetskraftsdeltagandet de kommande åren har en
            negativ trend.
          </p>
          <p xml:id="i-DyU9QBqSkKit8TN1teLufK">
            Höjda arbetsgivaravgifter för unga minskar företagares vilja
            att anställa de med mindre erfarenhet, och slår framför allt mot
            ingångsjobb för ungdomar i tjänstesektorn. Regeringen föreslår
            också att skattereduktionen för RUT- och ROT-tjänster begränsas,
            sektorer som är särskilt viktiga för grupper som annars befinner
            sig långt ifrån arbetsmarknaden. Dessa åtgärder stramar åt inhemsk
            efterfrågan samtidigt som de försämrar förutsättningarna för de
            arbetsgivare som anställer och vill anställa. Det hotar att bromsa
            jobbtillväxten från två håll. I ett läge då fler reformer behövs
            för att stärka sysselsättningen och minska utanförskapet går regeringen
            åt motsatt håll och försvårar och fördyrar jobbskapande.
          </p>
          <p xml:id="i-8LHRdDj84epE2tVwwUTr69">
            Flertalet remissinstanser gör bedömningen att regeringens reformer
            riskerar att minska sysselsättningen på sikt. Ekonomistyrningsverket
            skriver exempelvis i sitt remissvar att ”förslaget om att återinföra
            den särskilda löneskatten för personer över 65 år minskar efterfrågan
            på äldre arbetskraft”. Arbetsförmedlingen skriver bland annat
            i sitt remissvar: ”En konsekvens av avtrappningen av jobbskatteavdraget
            […] och att minska uppräkningen av skiktgränsen för statlig inkomstskatt
            […] för månadsinkomster runt 35 000 kronor är att marginalskatten
            kommer att öka i olika grad i inkomstlägen över denna månadsinkomst
            vilket riskerar att minska arbetsutbudet och därmed arbetskraftsdeltagandet.”
            Konjunkturinstitutet skriver också: ”Lägre arbetskraftskostnader
            för unga kan väntas öka arbetsgivarnas drivkrafter att anställa
            ungdomar med svag förankring på arbetsmarknaden. Resonemanget
            ovan talar för att behålla nedsättningen av de sociala avgifterna
            för unga åtminstone i någon mån.” Institutet för arbetsmarknads-
            och utbildningspolitisk utvärdering, TCO, Svenskt Näringsliv och
            Pensionsmyndigheten är ytterligare exempel på myndigheter och
            organisationer som är kritiska till vilka effekter regeringens
            skattehöjningar får för jobben.
          </p>
          <p xml:id="i-A1UUx6Eh5e67PB4jS3HQer">
            De jobb som slås ut kommer sannolikt istället att ersättas av
            platser i arbetsmarknadspolitiska åtgärder och tillfälliga utbildningsinsatser.
            Breddade ersättningssystem väntas samtidigt minska arbetskrafts­utbudet
            när drivkrafterna till arbete minskar. Detta innebär en nedmontering
            av arbetslinjen som riskerar att låsa ute många ur arbetskraften
            samtidigt som trösklarna in till arbetsmarknaden höjs.
          </p>
          <p xml:id="i-H36ZeYdkCfZ8HTJwuWuJ8F">
            Utöver sysselsättningseffekter slår skattehöjningarna samt begränsningarna
            i RUT- och ROT-avdragen också direkt på hushållens ekonomi. Aviserade
            inkomstskattehöjningar från höstens budgetproposition slår mot
            över en miljon löntagare. För dem som är beroende av att ta bilen
            leder höjd bensinskatt till dyrare resor. ROT-avdraget används
            av över en miljon svenskar varje år, som med nya regler får ökade
            kostnader på i genomsnitt 6 000 kronor, enligt riksdagens utredningstjänst.
          </p>
          <head xml:id="i-5BcDcg5xaUKysyeTRtVWXx" type="h2">
            3.3. Reformer för ökad konkurrenskraft fortsatt frånvarande i
            regeringens politik
          </head>
          <p xml:id="i-LNkaddCU7D3pMq7JJP6E9k">
            Svensk konkurrenskraft har under en lång tid varit i internationell
            toppklass. Sveriges relativa försprång minskar dock stadigt, i
            takt med att andra länder, däribland framväxande ekonomier, utvecklas
            allt snabbare. När omställningstrycket hårdnar på svensk ekonomi
            behöver det mötas med fortsatta reformer. Bland annat behöver
            vår infrastruktur moderniseras, bostadsbyggandet behöver öka och
            effektiviseras och industrins energibehov behöver säkras.
          </p>
          <p xml:id="i-Lg7rhLKKnJM5wD9h3v2Ypw">
            Regeringens politik för ökad konkurrenskraft är enligt Alliansens
            bedömning otillräcklig, och motverkas särskilt av regeringens
            politik på skatteområdet. I vårpropositionen är skattehöjningarna
            på jobb och företagande 40 gånger högre än satsningarna på näringspolitik.
          </p>
          <p xml:id="i-3YHYzo1UPsPLHmu5Ek1WRG">
            Regeringen har samtidigt försenat centrala infrastrukturprojekt
            samt öppnat upp för nedläggningar av regionala och citynära flygplatser,
            åtgärder som riskerar att få långtgående negativa konsekvenser
            för tillväxten i hela Sverige. Också åtgärder som det tidigare
            rått relativ enighet om mellan Socialdemokraterna och Alliansen,
            som till exempel behovet av satsningar på vägnätet för tung trafik,
            har gått i stå. För att underlätta för transporter och företagsamhet,
            än tätare knyta samman alla delar av Sverige, samt fullt ut tillvarata
            tillväxt­potentialen i våra storstäder behövs fortsatta infrastrukturinvesteringar
            och utbyggnad av kollektivtrafiken. Att under den nuvarande försiktiga
            konjunkturåterhämtningen skjuta upp centrala infrastruktur­satsningar
            och skapa osäkerhet kring de projekt och enheter som redan finns
            riskerar att hämma tillväxten på kort och lång sikt.
          </p>
          <p xml:id="i-ShZsTyt68u55dD46ryBFDS">
            Regeringens otydlighet kring energipolitiken har under hösten
            skapat osäkerhet kring den svenska exportindustrins energiförsörjning.
            Denna osäkerhet dämpas inte av de skattehöjningar på både energiproduktion
            och drivmedelsanvändning som regeringen nu aviserar. De ändrade
            förutsättningarna för svensk energiproduktion rubbar också förutsättningarna
            för, och förtroendet för regeringen som en part i, den energikommission
            som aviserats.
          </p>
          <p xml:id="i-F2NJ6yytQ88G21cVEWfDdv">
            Med Sveriges nuvarande befolkningsökning finns ett stort behov
            av nya bostäder. Alliansen har under sin regeringstid genomfört
            flera förändringar för att underlätta planering och byggande,
            och vi ser redan nu hur byggtakten ökar kraftigt. Ytterligare
            åtgärder krävs dock för att förenkla byggandet och effektivisera
            bostadsmarknaden, som fortsatt karakteriseras av regelbörda och
            begränsad konkurrens inom byggindustrin. Regeringen lägger i vårändringsbudgeten
            om den framgångsrika bostadspolitik som förts och som behöver
            fullföljas, till förmån för en återgång till 1990-talets subventionspolitik
            inom bostadsområdet. Samtidigt sänker man målet om byggandet fram
            till 2020 från 300 000 nya bostäder till minst 250 000 nya bostäder.
            Bostadssubventioner är ett ineffektivt och kostsamt verktyg för
            att öka byggandet, som riskerar att öka pristrycket i bostadssektorn.
          </p>
          <head xml:id="i-NSuJHELZ5m8MAWxZyMzQC" type="h1">
            4. Alliansens riktlinjer för den ekonomiska politiken
          </head>
          <p xml:id="i-PkdLcQJLWATRfbyZ9qUvgr">
            Ordning och reda i ekonomin och en politik för fler i arbete
            är det som bygger Sverige starkt. Det är kärnan i Alliansens riktlinjer
            för den ekonomiska politiken. Sverige har klarat den utdragna
            lågkonjunkturen bättre än många jämförbara länder, och vi ser
            nu en allt bredare återhämtning av den svenska ekonomin. För att
            värna den återhämtning vi nu ser behövs dock ett fortsatt fokus
            på ansvarsfull ekonomisk politik och strukturellt riktiga reformer
            för högre varaktig sysselsättning och tillväxt.
          </p>
          <head xml:id="i-LUVnc4q3Q6rco1xzg1vCZQ" type="h2">
            4.1. Fortsatt ansvar för svensk ekonomi
          </head>
          <p xml:id="i-QwMuber3LdxFJ8dxefDbYP">
            Sverige har klarat den ekonomiska nedgången bättre än de flesta
            andra länder och står väl rustat inför framtiden. Sverige har
            haft en jämförelsevis god BNP-tillväxt och sysselsättningen har
            fortsatt att öka. Den positiva utvecklingen är ett resultat av
            alliansregeringens politik som konsekvent varit inriktad på att
            skapa jobb och på att ta långsiktigt ansvar för statens finanser.
          </p>
          <p xml:id="i-PEhhQSKxNeXQ54cZg9niho">
            Alliansen kommer fortsatt värna en stabil och varaktig återhämtning
            av svensk ekonomi. För att säkra den ekonomiska utvecklingen i
            ett land som Sverige är det centralt att ha utrymme för att klara
            av stora svängningar i de offentliga finanserna. Sverige är en
            liten och öppen ekonomi och är därmed känsligt för svängningar
            i omvärldens efterfrågan. Vi har därtill en relativt stor offentlig
            sektor, som medför att en konjunkturnedgång får en relativt stor
            inverkan på de offentliga finanserna. Sverige har dessutom en
            stor banksektor, vilket innebär att riskerna för de offentliga
            finanserna är betydande vid förnyad turbulens på de finansiella
            marknaderna.
          </p>
          <p xml:id="i-HWEBj3QSyhfF7kwy59iSad">
            Överskottsmålet är en viktig del av det finanspolitiska ramverket
            och bör inte ändras ensidigt av regeringen. Eventuella förändringar
            av överskottsmålet eller andra delar av det finanspolitiska ramverket
            måste övervägas noga och föregås av en parlamentarisk utredning.
            Det finanspolitiska ramverket och överskottsmålet har tjänat Sverige
            väl och varit en viktig orsak till att Sverige kunnat sänka statsskulden
            från 75 procent till drygt 40 procent. Överskottsmålet har dessutom
            tvingat politiker av olika färg att stå emot politiska krav på
            utgifter som skulle leda till långvariga underskott. Sveriges
            statsskuld är numera låg, men finanskrisen lärde oss att det kan
            ändras snabbt om säkerhetsmarginalerna inte är tillräckliga. Före
            finanskrisen hade Sverige och Storbritannien liknande skuldnivåer.
            Medan Sveriges skulder ligger kvar på en låg nivå har Storbritanniens
            skenat och motsvarar nu 90 procent av BNP. I ett sådant scenario
            riskerar statsskuldsräntor att tränga ut investeringar, samtidigt
            som den ekonomiska nedgången för med sig nedskärningar och åtstramningar
            i välfärden. Ramverkets styrka, och i förlängningen förtroendet
            för de svenska statsfinanserna, grundar sig i att regelverket
            åtnjuter ett brett parlamentariskt stöd. Eventuella förändringar
            av ramverket bör därför utredas grundligt och beslutas i brett
            samförstånd.
          </p>
          <head xml:id="i-9nzSST9KZfxfJFK4kEkQtA" type="h1">
            Figur 5: Statens okonsoliderade statsskuld 1975–2015, i procent
            av BNP
          </head>
          <head xml:id="i-GnkKSDSkFQBzKYi3w4rFsD" type="h1">
            Källa: Riksgäldskontoret.
          </head>
          <p xml:id="i-RXQQvUA84ZpREJP7ZJvKgG">
            Överskottsmålet innebär att de offentliga finanserna över en
            konjunkturcykel ska uppnå en procents överskott. Att överskottsmålet
            är formulerat över en konjunkturcykel innebär att det finansiella
            sparandet bör ligga under en procent av BNP när resursutnyttjandet
            är lågt. Därigenom är överskottsmålet förenligt med en finanspolitik
            som motverkar konjunktursvängningar. Penningpolitiken är nu kraftigt
            expansiv för att nå inflationsmålet. Riksbanken bedömer att reporäntan
            bör ligga kvar på minus 0,25 procent tills KPIF-inflationen är
            nära 2 procent och att det är lämpligt att höja räntan först under
            andra halvåret 2016. I en sådan situation har finanspolitiken
            ett betydande genomslag på resursutnyttjandet i ekonomin, eftersom
            den normala motvikten från penningpolitiken saknas. En åtstramning
            av finanspolitiken 2016–2017 skulle riskera att kraftigt fördröja
            återhämtningen. När de offentliga finanserna nu ska föras tillbaka
            mot balans och överskott bör det därför ske på ett sätt som värnar
            en stabil och varaktig återhämtning.
          </p>
          <p xml:id="i-KtaCj7rC8qZJJ5uDUEzUVv">
            En rimlig avvägning är därför att reformer 2015–2017 bör vara
            fullt finansierade. Från 2018 och framåt, när ekonomin bedöms
            vara mer robust och penningpolitiken börjat normaliseras, bör
            diskretionära budgetförstärkningar på ungefär 25 miljarder kronor
            genomföras. Tillsammans med de automatiska budgetförstärkningar
            som enligt regeringen kommer ske under prognosperioden bedömer
            Alliansen att en procents överskott kan nås 2020, förutsatt att
            ekonomin är i balans.
          </p>
          <p xml:id="i-CAioVeaBFh6hN6XUXDEpZi">
            Figur 6: Offentligt finansiellt sparande. Utfall för 2014, prognos
            2015–2019. Procent av BNP om inte annat anges.
          </p>
          <table xml:id="i-8ytNjWSKQNN2gisrmUKgg8">
            <row xml:id="i-UM81gLjLRoEvzouNQdJcFe" style="label">
              <cell>
                2014
              </cell>
              <cell>
                2015
              </cell>
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
            </row>
            <row xml:id="i-LdGaUu1yLe2KDGxDsRTtN4">
              <cell>
                Finansiellt sparande utan budgetförstärkningar
              </cell>
              <cell>
                –1,9
              </cell>
              <cell>
                –1,4
              </cell>
              <cell>
                –0,7
              </cell>
              <cell>
                –0,4
              </cell>
              <cell>
                0
              </cell>
              <cell>
                0,4
              </cell>
            </row>
            <row xml:id="i-EB7TvAMzFLbTiqPvfvhjxD">
              <cell>
                Strukturellt sparande utan budgetförstärkningar
              </cell>
              <cell>
                –0,9
              </cell>
              <cell>
                –0,5
              </cell>
              <cell>
                –0,4
              </cell>
              <cell>
                –0,3
              </cell>
              <cell>
                –0,1
              </cell>
              <cell>
                0,4
              </cell>
            </row>
            <row xml:id="i-NsbMt3LSmX6inPB2rSQSwY">
              <cell>
                Budgetförstärkningar under prognosperioden (miljarder kr)
              </cell>
              <cell>
                5
              </cell>
              <cell>
                10
              </cell>
            </row>
            <row xml:id="i-6XumuvzNhQeJih9ffhFn5R">
              <cell>
                Finansiellt sparande inklusive budgetförstärkningar
              </cell>
              <cell>
                –1,9
              </cell>
              <cell>
                –1,4
              </cell>
              <cell>
                –0,7
              </cell>
              <cell>
                –0,4
              </cell>
              <cell>
                0,1
              </cell>
              <cell>
                0,6
              </cell>
            </row>
          </table>
          <head xml:id="i-NKiUFgeXq25Ev7XUPAYej" type="h1">
            Källa: Regeringens vårproposition 2015 och egna beräkningar.
          </head>
          <p xml:id="i-TawWYmXjaNtFbyTXM8JTBM">
            Det ska dock understrykas att de offentliga finansernas utveckling
            är svårbedömd. Konjunkturen har ett betydande genomslag på finanser­na,
            men även den potentiella produktionsförmågan och efterfrågans
            sammansättning i jämvikt är av avgörande betydelse. En mindre
            justering av prognosen för exempelvis den potentiella produk­tivi­tets­tillväxten
            kan få ett betydande genomslag på bedömningen av både det faktiska
            och strukturella saldot i de offentliga finanserna på några års
            sikt. Även penningpolitikens utveckling är osäker. Konse­kvensen
            av detta är att finanspolitiken måste utformas efterhand i ljuset
            av ny information. Om en ny allvarlig störning drabbar svensk
            ekonomi och ekonomin hamnar längre från balans bör de budgetförstärkande
            åtgärderna förskjutas längre fram i tiden. Omvänt bör budgetförstärk­ningarna
            tidigareläggas om återhämtningen sker snabbare.
          </p>
          <p xml:id="i-BzKJ3kRyh69mUqkcETeGyB">
            Alliansen är enig om att budgetförstärkningarna bör ske genom
            såväl intäktsökningar som utgiftsminskningar framöver. Det är
            också centralt att budgetförstärkningarna samt finansieringen
            av reformer inte sker genom att skatten på jobb och företagande
            höjs. En lika viktig utgångspunkt är att budgetförstärkningarna
            inte ska påverka välfärdens kärnverksamheter.
          </p>
          <p xml:id="i-H2vFgHoUzrpiR1kSTQkRth">
            På inkomstsidan bör en rad åtgärder vidtas. Skatteuttaget från
            den finansiella sektorn bör öka. Idag är den finansiella sektorn
            undantagen från mervärdesskatt i EU-länderna, vilket bidrar till
            att beskattningen är lägre än för andra delar av näringslivet.
            En utgångspunkt bör vara att, på samma sätt som i Danmark, utjämna
            skatteuttaget genom en viss höjning av de sociala avgifterna inom
            den finansiella sektorn. Det är viktigt att upprätthålla skattesystemets
            legitimitet. Idag beskattas den kommersiella fastighetssektorn
            mindre än andra delar av närings­livet. Skatteplanering genom
            paketering av fastigheter kan motverkas. För att ytterligare motverka
            fusk bör även nivåerna i skatte- och tulltilläggen höjas. Omställningen
            av transportsektorn är en viktig del av miljöpolitiken. Miljöstyrningen
            bör förstärkas genom en höjning av beskattningen för personbilar
            och fordon som har särskilt stora utsläpp av växthusgaser. Ytterligare
            miljöskatter, såsom en kemikalieskatt och skatt på fluorerande
            växthusgaser, bör införas. Kväveoxidavgiften bör också göras om
            till en skatt. Alliansen föreslår även höjningar av skatterna
            på alkohol och tobak ytterligare i syfte att stärka folkhälsan.
          </p>
          <p xml:id="i-NzUZpdR2j8X4TjaJfQEtLV">
            Det är viktigt att föra en ansvarsfull politik som begränsar
            utgiftsökningarna framöver. Sysselsättningen ökar för närvarande
            starkt och vi ser en bred uppgång på arbetsmarknaden. Därmed är
            det naturligt att anpassa omfattningen av arbetsmarknadsåtgärderna
            längre fram och minska de åtgärder som är minst effektiva. Vi
            ser samtidigt en fortsatt ökning av ohälsotalen, med kraftigt
            stigande kostnader för sjukförsäkringssystemet. Att lägga om sjukförsäkringsreglerna
            utan att först hantera de stigande ohälsotalen riskerar att långsiktigt
            försätta människor i utanförskap, samtidigt som det betydande
            kostnadstryck som vi ser inom systemet förstärks ytterligare.
            Det bör istället vidtas åtgärder som löser det underliggande samhällsproblemet,
            att långsiktigt minska ohälsa och sjukfrånvaro. Det kan till exempel
            handla om åtgärder för att motverka kvinnors ohälsa och stärka
            stödet i arbetet mot psykisk ohälsa.
          </p>
          <p xml:id="i-GCvzQS1mx2SbbhhCcQBvyu">
            Också kostnaderna för migration och integration ökar, till följd
            av att fler söker sig till vårt land för att få skydd mot krig
            och förtryck. Här krävs långsiktiga effektiviseringsåtgärder för
            att begränsa kostnadsutvecklingen, till exempel vad gäller boendekostnaderna
            i mottagningssystemet.
          </p>
          <p xml:id="i-PVKZVQVAgZYY6Ypo7KsrPQ">
            Det är också centralt att i allmänhet upprätthålla god kostnadskontroll
            i olika ersättningssystem genom att motverka förekomsten av fusk
            och överutnyttjande. Den statliga förvaltningen bör effektiviseras.
            Det bör också framgent ske en begränsning av de årliga anslagsökningarna
            i pris- och löneomräkningssystemet. Mot bakgrund av behovet att
            stärka försvaret bör detta område undantas. Kostnaderna kan också
            minskas genom att myndigheternas lokalkostnader och lokalisering
            prövas hårdare.
          </p>
          <p xml:id="i-ERLbqqLpdFXWTNFTdXiBqn">
            Dessa budgetförstärkningar på utgifts- och inkomstsidan kan,
            med nuvarande prognoser, förväntas ge tillräckliga budgetförstärkningar
            för att sparandet ska uppgå till 1 procent av BNP 2020. Kommande
            förslag på reformer under mandatperioden kan komma att kräva ytterligare
            budgetförstärkningar. Eventuella förslag på reformer på utgiftssidan
            bör i hög grad finansieras med lägre utgifter och effektiviseringar
            på andra områden.
          </p>
          <head xml:id="i-7nqdKhTsEDQVibwsJzMpLd" type="h2">
            4.2. Utgiftstakets nivåer 2015–2019
          </head>
          <p xml:id="i-X5ZtXR7U3nZYaFvmkboQw1">
            Utgiftstaket utgör en övre gräns för statsbudgetens utgiftsnivå.
            Genom utgiftstaket ges riksdag och regering förbättrade möjligheter
            till kontroll och styrning av utgifterna. Alliansen vänder sig
            emot regeringens höjning av utgiftstaken då det är viktigt att
            hålla utgifterna på en ansvarsfull nivå. Regeringens agerande
            förutsätter ett kraftigt höjt skatteuttag för att balansera utgiftsökningarna.
            Skattehöjningarna riskerar att slå mot jobb och företagande, och
            därmed försämra Sveriges ekonomiska utsikter.
          </p>
          <p xml:id="i-WQsreZ1A8wcob3wTQYvrJA">
            Enligt de riktlinjer som finns bör en buffert för oförutsedda
            händelser lämnas obudgeterat under utgiftstaket för nästkommande
            budgetår. I dagsläget är säkerhetsmarginalerna mycket ansträngda,
            bland annat på grund av ökade kostnader i transfereringssystemen
            för socialförsäkringar och migration. Det understryker behovet
            av god kostnadskontroll och nödvändigheten att göra omprioriteringar
            inom och mellan olika utgiftsområden. Hur stort budgetutrymmet
            för reformer på utgiftssidan slutligen blir beror bl.a. på hur
            stor del av budgeteringsmarginalen som under de kommande åren
            tas i anspråk av oförutsedda utgiftsökningar, t.ex. till följd
            av ökningar av volymer i de rättighetsbaserade transfereringssystemen
            eller den makroekonomiska utvecklingen.
          </p>
          <head xml:id="i-DzUAfLAjnJ1x6Qw2pcdD4f" type="h1">
            Figur 7: Alliansens förslag till utgiftstak
          </head>
          <table xml:id="i-U3nBBo5Ny9qeVrWhuoGidg">
            <row xml:id="i-MrkiTtWCEgqvLhDJsgVKDe" style="label">
              <cell>
                Miljarder kronor
              </cell>
              <cell>
                2015
              </cell>
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                2019
              </cell>
            </row>
            <row xml:id="i-2rXM3mj4UcfSyTu7TCDPPB">
              <cell>
                Takbegränsade utgifter
              </cell>
              <cell>
                1 111
              </cell>
              <cell>
                1 146
              </cell>
              <cell>
                1 191
              </cell>
              <cell>
                1 226
              </cell>
              <cell>
                1 256
              </cell>
            </row>
            <row xml:id="i-G6Hznr4M2AczQFUy3HCLvy">
              <cell>
                Utgiftstak för staten
              </cell>
              <cell>
                1 125
              </cell>
              <cell>
                1 163
              </cell>
              <cell>
                1 210
              </cell>
              <cell>
                1 250
              </cell>
              <cell>
                1 300
              </cell>
            </row>
            <row xml:id="i-MqTcEyvBNFNB1Zx2xRdycL">
              <cell>
                Budgeteringsmarginal
              </cell>
              <cell>
                14
              </cell>
              <cell>
                17
              </cell>
              <cell>
                19
              </cell>
              <cell>
                24
              </cell>
              <cell>
                44
              </cell>
            </row>
            <row xml:id="i-KqQvtwTtzoKTKJEyCGKYsx">
              <cell>
                Procent av takbegränsade utgifter
              </cell>
              <cell>
                1,2 %
              </cell>
              <cell>
                1,5 %
              </cell>
              <cell>
                1,6 %
              </cell>
              <cell>
                2,0 %
              </cell>
              <cell>
                3,5 %
              </cell>
            </row>
          </table>
          <head xml:id="i-AuAD8AGFxURhsfzHkhZ2SJ" type="h1">
            Källa: Regeringens vårproposition 2015 och egna beräkningar.
          </head>
          <head xml:id="i-F9bqxfdwNZLBLBBdwYapy6" type="h2">
            4.3. Fortsatt hög reformtakt för att värna Sveriges ekonomi
          </head>
          <p xml:id="i-3MSCJmJjY2S77FhrdKpzNM">
            När vi blickar ut i världen ser vi ett Sverige som står sig väl.
            Vår ekonomi är en av Europas starkaste och vi kommer högt upp
            i flera rankingar över innovationskraftiga länder. Vi är ett av
            de länder i världen som satsar mest på forskning och utveckling
            och ett av de länder som bäst använder ny teknik. Vår konkurrenskraft
            börjar med en stark ekonomi. Motståndskraft mot framtida kriser
            säkrar förtroendet för både investeringar och hushåll. Men vi
            är också eniga inom Alliansen om att mycket måste bli bättre.
          </p>
          <p xml:id="i-H54ACmTvT2ggAB5pCGgCYz">
            Vi är ett av de länder i världen som satsar mest resurser på
            skolan, ändå har våra kunskapsnivåer sjunkit i 20 års tid. Vi
            har skickliga byggbolag, ändå tar det ofta betydligt längre tid
            än i andra länder att färdigställa ett byggprojekt i Sverige.
            Trots att vi är ett av de länder i världen som ansöker om flest
            patent i förhållande till vår ekonomis storlek är vi bland de
            sämre på att gå från patent till företag. När länder vi exporterar
            till växer och blir rikare följer vår export inte med lika snabbt
            i deras resa.
          </p>
          <p xml:id="i-DVJ9wratADsVpXaAdm6pNq">
            När Sverige behöver fler reformer och ökad initiativkraft och
            när vi utmanas hårdare från fler länder möts vi av en regering
            som har lägre reformtempo än någon nytillträdd regering under
            1990- och 2000-talen. Och när förslag väl kommer leder de till
            höjda skatter och anställningskostnader, ökade regleringar och
            regelkrångel och ineffektiv subventionspolitik. Svikna vallöften
            leder till att vita branscher riskerar att bli svarta och att
            allmänhetens förtroende för skattesystemet urholkas. Alliansen
            har en annan väg framåt för Sverige.
          </p>
          <head xml:id="i-7zoicso8YvvDRDH2cc1EXj" type="h2">
            4.4. Förbättra drivkrafter för arbete och motverka utanförskapet
            för att nå full sysselsättning
          </head>
          <p xml:id="i-6jrZ2JYyJikpe1KsGNAy7e">
            Sverige byggs starkt genom fler i arbete. Målsättningen kan inte
            vara annan än att alla som vill och kan arbeta ska ha ett jobb
            att gå till. Att ha ett arbete och en inkomst ger människor makt
            över sina liv, liksom en känsla av gemenskap och av att vara behövd.
            När vi är många som jobbar hjälps vi åt att skapa mer resurser
            till det som är gemensamt. Vi vill skapa förutsättningar för ett
            mer jämlikt och jämställt samhälle och stärka sammanhållningen
            i vårt land. Arbetsmarknaden ska rymma även dem som idag står
            långt ifrån att få ett jobb. Jobben och kampen mot utanförskapet
            är fortsatt grunden för Alliansens politik.
          </p>
          <p xml:id="i-NmLNGxv9wHwfhMdqjsxYdk">
            Trots att utanförskapet till stora delar nu har brutits kvarstår
            mycket att göra. Trots att fler vill arbeta är trösklarna fortfarande
            höga för dem med låga inkomster. Trots att rekordmånga utrikes
            födda är i arbete är vi ett av de länder i EU där det tar längst
            tid för den som inte är född här att komma in i arbete. Trots
            att vi lever allt längre och mår allt bättre orkar många inte
            jobba tills dagens pensionsålder, eller ännu senare. Trots att
            incitamenten att arbeta stärkts lönar det sig fortfarande mindre
            att jobba i Sverige än i många andra jämförbara länder.
          </p>
          <p xml:id="i-QjYZdNsoNFFGUh68fjPVnB">
            När alliansregeringen tillträdde var utanförskapet stort. Varje
            dag förtidspensionerades cirka 140 personer. Det växande utanförskapet
            bidrog till att inkomstskillnaderna ökade kraftigt fram till 2006.
            Alliansen återupprättade arbetslinjen. Grundstenarna i Alliansens
            politik för fler jobb och mot utanförskapet har varit jobbskatteavdraget
            som gjort det mer lönsamt att arbeta, en tydlig politik för ökat
            företagande och lägre anställningskostnader, reformerna av arbetslöshetsförsäkringen
            och sjukförsäkringen och en aktiv arbetsmarknadspolitik. Dessutom
            kunde vi, tack vare våra starka statsfinanser, satsa på bland
            annat infrastruktur, forskning och utbildning och på att hålla
            uppe hushållens konsumtion genom lågkonjunkturen. Vi investerade
            också mer i skolan, sjukvården och omsorgen än någonsin tidigare.
            Den kommunfinansierade sysselsättningen bedöms ha ökat med drygt
            30 000 under Alliansens tid i regeringsställning.
          </p>
          <p xml:id="i-AMFHxWs3NGNGM7KAtFDjtA">
            Vår politik har varit framgångsrik. Trots den globala krisen
            har mer än 300 000 fler personer ett jobb att gå till idag än
            2006. Utanförskapet har minskat med närmare 200 000 personer sedan
            2006. Andelen ungdomar som varken jobbar eller studerar, liksom
            antalet långtidssjukskrivna och förtidspensionerade har minskat.
            Sysselsättningen bland utrikes födda och bland kvinnor har ökat.
            Sverige har idag högst sysselsättningsgrad och högst arbetskraftsdeltagande
            i EU.
          </p>
          <p xml:id="i-EvxyseN3Jwh6YYBh3VF5KD">
            Nu måste arbetet för fler jobb fortsätta. Alliansens mål är att
            över fem miljoner människor ska ha ett arbete år 2020. För att
            målet ska nås måste den jobbskapande politik som bedrivits sedan
            2006 förvaltas och utvecklas. Alliansen kommer att fortsatt prioritera
            jobbpolitiken genom att utveckla åtgärder för lägre trösklar,
            bättre utbildning, en bättre fungerande arbetsmarknad och arbetsförmedling
            samt enklare omställning.
          </p>
          <p xml:id="i-PhJypm4oBGM8uBtDE7hP52">
            Alliansen upprepar sitt krav på regeringen att snarast ge Statistiska
            centralbyrån i uppdrag att löpande följa upp mål för sysselsättning
            och arbetslöshet. Detta är nödvändigt för att säkerställa att
            regeringens arbetslöshetsmål inte nås genom en politik som ökar
            utanförskapet eller gömmer undan folk i statistiken. Det är viktigt
            att politiken kan visa på reella resultat där fler jobb skapas
            samtidigt som utanförskapet minskas. Prioriteringen bör vara skapandet
            av jobb på den ordinarie arbetsmarknaden, inte på mer arbetsmarknadsåtgärder.
          </p>
          <head xml:id="i-SSCjbPtANCVHJhWufxaKHa" type="h2">
            4.5. Stärkt konkurrenskraft och hållbara tillväxtförutsättningar
          </head>
          <p xml:id="i-MdvnKQuoAPuenFMRNjginh">
            Under de senaste två mandatperioderna har bolagsskatten och socialavgifterna
            sänkts, och de ekonomiska drivkrafterna för att driva företag
            förbättrats. Regelbördan har minskat med 7 miljarder kronor, bland
            annat genom avskaffad revisionsplikt och förenklade redovisningsregler.
            Det är nu möjligt att driva företag inom fler områden, inte minst
            inom branscher som domineras av kvinnor. Det finns idag 200 000
            fler företag än 2006. Fortsatt arbete och reformer krävs för att
            ytterligare förbättra de ekonomiska incitamenten för att starta,
            driva och växa sitt företag.
          </p>
          <p xml:id="i-hnVzvm47g3GDfSF5mGPqE">
            Alliansregeringen genomförde flera förändringar för att underlätta
            planering och byggande, och vi ser redan nu hur byggtakten ökar
            kraftigt. Regeringens mål om 250 000 nya bostäder till 2020 ser
            ut att nås redan nu med den nuvarande byggtakten. Genom Sverigebygget
            tog Alliansen också ett samlat grepp kring infrastruktur och bostadsbyggande
            och knyter ihop vårt land. Sverigebygget förväntades bidra till
            att det byggs 300 000 nya bostäder fram till och med år 2020.
            Detta har skett genom att förbättra förutsättningarna för ett
            ökat byggande utifrån hushållens behov utan snedvridande subventioner.
            Regeringen har valt att fortsätta arbetet med delar av Alliansens
            infrastruktur- och bostadsinvesteringar, vilket vi välkomnar.
            Samtidigt har regeringen infört snedvridande och ineffektiva bostadssubventioner,
            och arbetet med effektiviseringar av byggprocessen och bostadsmarknadens
            funktionssätt riskerar att gå i stå. I riksdagen motsatte sig
            Socialdemokraterna, Miljöpartiet och Vänsterpartiet många av de
            förslag till enklare och mer flexibla regler som alliansregeringen
            lade fram. Alliansen vill fortsätta arbetet med regelförenklingar
            och andra åtgärder för att förbättra bostads­marknadens funktionssätt
            och öka kommunernas markplanering.
          </p>
          <p xml:id="i-AdNq91VZqpWvzWeVVcMz97">
            Anslagen till drift och underhåll av järnvägen har fördubblats
            sedan 2006. Under åren 2014–2025 vill vi satsa minst 522 miljarder
            kronor på infrastruktur. Det möjliggör underhåll och stora investeringar
            i befintlig infrastruktur i hela landet, liksom nysatsningar för
            att förbättra möjligheterna för såväl arbetspendling som godstransporter.
            Alliansregeringens politik för viktiga förbättringar för bland
            annat gruvnäringen och andra näringar som är beroende av transporter
            har påbörjats. Anslaget till enskilda vägar har höjts väsentligt.
            Genom hela Sverige pågår väg- och järnvägsprojekt för att förbättra
            framkomligheten och transportmöjligheterna. Effektivare transporter
            innebär också minskad miljöpåverkan och minskade klimatutsläpp.
            Alliansen vill fortsätta detta arbete.
          </p>
          <p xml:id="i-QrqoTmhKuokg9uHz91e414">
            För Alliansen är det en självklarhet att Sverige måste vara pådrivande
            i omställningen till en klimatneutral ekonomi och ett giftfritt
            samhälle, och lika självklart att detta inte står i motsats till
            tillväxt och jobbskapande utan att både miljö och tillväxt kan
            gå hand i hand. För detta krävs väl utformade och effektiva styrmedel.
            Förorenaren ska betala för sin miljöpåverkan samtidigt som förnybar
            och miljövänlig teknik tillåts växa fram. På så sätt ger våra
            åtgärder största möjliga resultat för miljön.
          </p>
          <p xml:id="i-MhtFg3zatSxYRjmucr7ZdH">
            Inte minst krävs att den svenska fordonsflottan blir mer hållbar
            och att utsläppen från transportsektorn minskar. Beroendet av
            fossila bränslen är både en belastning på miljön och en säkerhetspolitisk
            risk. Nya styrmedel för att minska användningen av gifter i vår
            vardag krävs också. Därtill måste Sverige arbeta oförtröttligt
            på den internationella arenan för att bidra till att de globala
            utsläppsreduktioner som behöver uppnås.
          </p>
          <head xml:id="i-HaTM6k7MNrFZTcDQecZmag" type="h2">
            4.6. Säkra välfärdens kärnverksamheter
          </head>
          <p xml:id="i-BkK1QAQXNHmonADdzbvn1f">
            Utbildningen i Sverige ska hålla hög kvalitet och vara tillgänglig
            för alla. För elevernas skull men också för jobben, välfärden
            och sammanhållningen. Föräldrarna ska veta att barnen när de kommer
            hem från skolan har lärt sig något nytt i en trygg miljö. Alla
            elever ska mötas av höga förväntningar och ges det stöd och den
            stimulans som var och en behöver för att nå kunskapsmålen och
            växa utifrån sina egna förutsättningar. Skolan ska också ge bildning
            och lära för livet – inte bara arbetslivet. Oavsett bakgrund eller
            var du går i skolan. Så ges alla barn en bra start i livet. Alliansen
            vill fortsätta arbetet för mer kunskap i skolan. Målet är att
            Sverige inom tio år bör ligga på topp-tio i Pisa-mätningarna.
          </p>
          <p xml:id="i-KYmKVn76LndkqzTZcMK2hh">
            I takt med att vi lever längre och kan behandla allt fler sjukdomar
            förändras kraven på hälso- och sjukvården. Alliansens utgångspunkt
            är en sjukvård präglad av kvalitet och tillgänglighet för alla.
            Skillnader i kvalitet eller tillgänglighet mellan regioner eller
            utifrån till exempel kön eller utbildningsbakgrund ska motverkas.
          </p>
          <p xml:id="i-VXtesbTWnteUxMx8ocaEtx">
            Sedan 2006 har tillgången till vård förbättrats. Köerna har kortats
            och vi har sett en kraftig ökning av antalet vårdcentraler och
            generösare öppettider. Kvaliteten i sjukvården har också stärkts
            över tid och patienterna är mer nöjda med vården. Sverige är idag
            ett av världens bästa länder på sjukvård. Alliansregeringen satsade
            mer resurser än vad som någonsin tidigare satsats på vården. Det
            finns fler aktiva läkare och sjuksköterskor än någonsin, och Sverige
            utbildar dessutom fler än någonsin tidigare. Apoteksreformen har
            inneburit fler apotek, bättre service och att vi kan köpa receptfria
            läkemedel i mataffärer och på bensinstationer.
          </p>
          <head xml:id="i-4ZJCCsoE1eUbU7NKpfPDRA" type="h1">
            5. Sverige behöver ett fortsatt stramt finanspolitiskt ramverk
          </head>
          <p xml:id="i-MNzQSbqNRU56qWLax4httd">
            Det är fortsatt avgörande att Sverige har ett väl ordnat finanspolitiskt
            ramverk som för politiken i en stram och ansvarsfull riktning.
            I kapitel 3.1 och 4.1 utvecklas Folkpartiets och Alliansens kritiska
            syn på regeringens förhastade försök att utan en bred parlamentarisk
            uppslutning och normal beredningsgång gå från ett överskottsmål
            till ett balansmål.
          </p>
          <p xml:id="i-Ybd9w2XUoPGhZWRdLm4qYo">
            Det finanspolitiska ramverket säkerställer finansiell stabilitet
            och en beredskap att klara framtida kriser, och det har tjänat
            Sverige väl. Förtroendet för Sveriges offentliga finanser är högt,
            och statsskulden ligger på en relativt låg nivå.
          </p>
          <p xml:id="i-3Ujo8YWywwVy424EykEJ4Y">
            Folkpartiet anser att detta skapar förutsättningar för att inleda
            en översyn av överskottsmålet. För att upprätthålla ramverkets
            legitimitet och förankring bör den breda parlamentariska förankring
            som varit kännetecknande vid utvecklingen av ramverket även i
            fortsättningen vara grunden vid överväganden om förändringar i
            detsamma. Folkpartiet förutsätter därför att regeringen skyndsamt
            hörsammar riksdagens tillkännagivande och tillsätter en parlamentarisk
            utredning som ges uppdraget att analysera konsekvenserna för svensk
            ekonomi av en eventuell förändrad målnivå för det offentliga finansiella
            sparandet och hur en sådan förändring förhåller sig till övriga
            delar av det finanspolitiska ramverket.
          </p>
          <p xml:id="i-Tqonz3MJDxSDCE4XYsCGV1">
            Folkpartiet är i en sådan process och en sådan utredning villigt
            att öppet pröva frågan vilken nivå för det framtida finansiella
            sparandet målbilden bör spegla. Särskild tonvikt kommer från Folkpartiets
            sida fortsatt ligga i att säkerställa finanspolitisk stabilitet
            och att Sverige ska ha förmåga att klara av kommande kriser. Det
            är också centralt att det finansiella sparandet är väl avvägt
            för att möta en växande demografisk utmaning och för att möjliggöra
            framtida strukturreformer. Ytterligare en utgångspunkt för Folkpartiet
            är att ett eventuellt framtida ändrat mål för det finansiella
            sparandet inte i sig ska kunna medföra utgiftsreformer som medför
            ökat tryck på transfereringssystemen.
          </p>
          <head xml:id="i-8CHQrtWmkJxSvFZR6BC1Y2" type="h1">
            6. Reformer för fler jobb
          </head>
          <p xml:id="i-VgKBGRFGqkoroXwwupFnhi">
            Sverige står inför stora utmaningar. Globaliseringen medför att
            svenska företag verkar i en miljö med allt tydligare global konkurrens.
            Ericssons och Sony Mobiles neddragningar är en påminnelse om att
            den globala konkurrensen också påverkar nya segment av arbetsmarknaden.
            Den åldrande befolkningen och höga ambitioner för välfärden innebär
            att vi hela tiden måste sträva efter att nå målet om full sysselsättning,
            bland annat genom att fler människor kan arbeta längre upp i åldrarna.
          </p>
          <p xml:id="i-NFd5DzBn9LaMPYged7JNCH">
            Sysselsättningsgraden och arbetskraftsdeltagandet i Sverige är
            de högsta i hela Europeiska unionen. Men även på Sveriges arbetsmarknad
            finns stora utmaningar. Folkpartiets och Alliansens reformer har
            ökat både arbetskraftsutbud och sysselsättningsgrad. Men fler
            människor som ställer sig till arbetsmarknadens förfogande i kombination
            med otillräckliga reformer för att bredda arbetsmarknaden har
            också inneburit att arbetslösheten är förhållandevis hög. Ett
            nytt utanförskap har vuxit fram där många unga utan fullständig
            utbildning, personer med funktionsnedsättning samt utrikes födda
            står alldeles för långt från arbetsmarknaden.
          </p>
          <p xml:id="i-R5xgMqbhQ1965B8ZStZP6G">
            I detta läge för regeringen en politik som dämpar sysselsättningsuppgången
            och trycker tillbaka arbetskraftsutbudet. Konjunkturinstitutets
            bedömning av den rödgröna budgetpropositionen för 2015 var att
            åtgärderna i den sammantaget kunde förväntas leda till en högre
            jämviktsarbetslöshet.
          </p>
          <p xml:id="i-2CjCWm92SoVmEM7ZTwXYa2">
            Därför är det inte oväntat att regeringens egna prognoser nu
            visar samma sak. Jämviktsarbetslösheten som föll under alliansregeringen
            har nu slutat falla och den potentiella sysselsättningsgraden
            går nu ner.
          </p>
          <p xml:id="i-8ij83WezMob1TVztFFL3ag">
            Risken är uppenbar att regeringen redan har gett upp sitt arbetslöshetsmål.
            Ingenting tyder idag på att det kommer nås. Istället för strukturreformer
            för fler jobb är det breda skattehöjningar och återställare som
            aviseras. Så borde det inte vara.
          </p>
          <p xml:id="i-TJ6q2bsgp39SkcpUSnuS4Z">
            Folkpartiets inriktning är att den svenska arbetsmarknaden behöver
            mer av flexibilitet. Låg grad av löneflexibilitet riskerar att
            bidra till högre arbetslöshet än nödvändigt under perioder av
            låg efterfrågan, och relativt höga lägstalöner stänger dörren
            för breda grupper som under en kortare eller längre period av
            sitt arbetsliv har en lägre produktivitet.
          </p>
          <p xml:id="i-WopwTSmX318MnFoKTcGBhy">
            Samtidigt vill Folkpartiet öka tryggheten i omställning genom
            en starkare arbetslöshetsförsäkring. Som enskilda åtgärder innebär
            sannolikt en obligatorisk arbetslöshetsförsäkring och ett högre
            tak en något dämpad sysselsättning. Därför bör en reformering
            av arbetslöshetsförsäkringen genomföras samtidigt med reformer
            som ökar sysselsättningen.
          </p>
          <p xml:id="i-Qzsu1QJk6sj7q2eWKzz3hC">
            Vi beskriver i denna motion inriktningen på fyra långsiktiga
            reformer eller processer för en bättre fungerande arbetsmarknad.
            Reformerna har antingen ingen direkt budgeteffekt eller är villkorade
            av reformer som inte bedöms genomföras under prognosperioden för
            denna motion. Därför bedöms deras offentligfinansiella effekter
            fram till 2018 som försumbara.
          </p>
          <head xml:id="i-zQ6DPL9EUrUGtv16XCqEL" type="h2">
            6.1. En modernare arbetsrätt
          </head>
          <p xml:id="i-A11JAFewT85eRNKX8Kxvse">
            Sverige behöver en förändrad arbetsrätt, där turordningsreglerna
            moderniseras för ökad rörlighet och trygghet. Folkpartiets utgångspunkt
            är att det bör ske genom att kompetens ersätter anställningstid
            som grund för turordning vid uppsägning, men vi är beredda att
            tillsammans med andra partier i Alliansen överväga andra vägar
            framåt. Kan Alliansen, när alla partier nu genomlyser sin egen
            politik, landa i en ny gemensam ståndpunkt är vi beredda att i
            opposition försöka genomdriva en ändrad lagstiftning.
          </p>
          <head xml:id="i-7FwhBM4Rzqc7LYqiStFDxL" type="h2">
            6.2. Riktiga lärlingsanställningar
          </head>
          <p xml:id="i-M4gSVzGXZfy6NYwZFftJ7c">
            Sverige behöver en ny anställningsform: lärlingsanställningen.
            Under Alliansen infördes den gymnasiala lärlingsanställningen,
            men det är inte tillräckligt. Istället vill vi titta på möjligheten
            att ha lärlings­anställningar genom hela yrkeslivet. Denna lärlingsanställningsform
            ska vara tidsbegränsad, kombinera en lägre lön med praktiska utbildningsmoment
            och i normalfallet övergå till en fast anställning.
          </p>
          <head xml:id="i-QeYT59hThNhv3YFR7fYFzq" type="h2">
            6.3. Trepartssamtal för ökad lönespridning
          </head>
          <p xml:id="i-RpjLTVPyxXdDq8jsVFZRtw">
            Sverige behöver både ökad lönespridning och ökad sammanhållning.
            För att kunna trycka tillbaka arbetslösheten är det centralt att
            anställningskostnaden i yrken med lägre förkunskapskrav inte ökar.
            Här har parterna ett avgörande ansvar, men politiken kan och ska
            bidra. I regeringsställning kommer vi bjuda in till trepartssamtal
            för att undersöka om det finns politiska åtgärder som kan underlätta
            för parterna att sluta avtal som inte pressar upp lägstalönerna.
          </p>
          <head xml:id="i-4sLuNouMSm8hSYLumMM8rH" type="h2">
            6.4. En obligatorisk arbetslöshetsförsäkring
          </head>
          <p xml:id="i-9omYTKg6Y92fA3wPwcNxgM">
            Sverige behöver en obligatorisk a-kassa. I tider med allt större
            krav på omställning och där arbetslöshet är en reell risk för
            alla är det ett misslyckande att alltför få är medlemmar i en
            a-kassa. Folkpartiet vill därför göra arbetslöshetsförsäkringen
            obligatorisk.
          </p>
          <head xml:id="i-Jsj96PchG3AUmWYYhdgo32" type="h1">
            7. Fortsatt kunskapsfokus i skolan
          </head>
          <p xml:id="i-PHBbryZYdrcd4p5hsHujKQ">
            Kunskap är skolans huvuduppdrag. Tidigare präglades svensk skola
            av en rädsla för att mäta elevers kunskaper. När kunskap var mindre
            viktigt fick inte heller eleverna tillräckligt med stöd, och följden
            blev sjunkande resultat. Folkpartiet har lett en total omläggning
            av svensk skola. Bland alla reformer finns en ny läroplan med
            nya kursplaner med tydliga och tidiga mål, fler och tidigare nationella
            prov, skriftliga omdömen, betyg från årskurs 6 och ny betygsskala
            med fler steg. Elevers rätt till särskilt stöd har stärkts och
            speciallärare utbildas på nytt. Eleverna får fler matematiklektioner.
            Undervisningen för nyligen invandrade elever har reformeras, exempelvis
            genom utvidgad undervisningstid i svenska.
          </p>
          <p xml:id="i-He7esCfDL2Le638CVKS45z">
            Genom en överenskommelse med regeringen kommer även en försöksverksamhet
            med betyg från årskurs 4 att inledas. Svårigheter måste upptäckas
            tidigt för att eleven ska få hjälp tidigt. Elevernas kunskaper
            i läsning, skrivning och räkning ska följas upp redan i årskurs
            1. Alla elever som går ut grundskolan ska ha de kunskaper med
            sig som de behöver för att klara fortsatta studier. Allra viktigast
            är baskunskaperna: att kunna läsa, skriva och räkna.
          </p>
          <p xml:id="i-SXs3H6cwHLw2hqJcT7QsMK">
            Vi vill göra ytterligare satsningar på skolan, men mer resurser
            är inte tillräckligt för att förbättra resultaten. Vi måste också
            förändra attityden till skolan och visa på betydelsen av utbildning.
            Lärare ska respekteras för sina kunskaper. Vi behöver fortsätta
            arbetet för att lyfta läraryrket och inte bryta med det kunskapsfokus
            som nu åter växer fram.
          </p>
          <p xml:id="i-TyuQU1oNetW6iypt2c33wy">
            De fallande kunskaperna i den svenska skolan har framförallt
            drivits av att lågpresterande elever, särskilt pojkar, har lärt
            sig ännu mindre än tidigare. Försämringen är särskilt tydlig i
            läsförståelse. Det är dessa grupper som har drabbats mest av en
            skola som inte varit kunskapsfokuserad. Det är oroande att skillnaden
            mellan pojkar och flickor ökar.
          </p>
          <p xml:id="i-Bir5rKLCx2bA78f248cJiv">
            Duktiga lärare är den avgörande faktorn för att höja resultaten
            i skolan. Läraryrkets status har dessvärre sjunkit under flera
            decennier, bland annat för att arbetsgivarna inte värdesatt de
            utbildade lärarnas kompetens. Alliansen drev bland annat igenom
            fortbildningssatsningar som Mattelyftet och Läslyftet för att
            öka lärarstödet och minska det egna arbetet i skolan. Skickliga
            lärare är den avgörande faktorn för att höja resultaten i skolan.
            Folkpartiet värdesätter lärarnas yrkeskunnande. Vi vill att det
            ska löna sig att vara en skicklig lärare och vill ge lärarna goda
            möjligheter till utveckling. Vi drev i regeringsställning igenom
            flera lärarreformer. Ett exempel är de karriärtjänster som infördes.
            Skickliga lärare kan göra karriär och bli förstelärare eller lektorer.
            Dessa får statligt finansierade lönelyft på ca 5 000 kronor respektive
            10 000 kronor i månaden utan att lämna undervisningen och eleverna.
            Tyvärr drar nu regeringen ned på Alliansens utökning av karriärtjänsterna.
          </p>
          <p xml:id="i-FwoEtWc41rsUhQczUDyBJM">
            Gymnasieskolan ska förbereda både för vidare studier och för
            arbetslivet. Alla gymnasieelever hade tidigare krav på sig bli
            behöriga för högskolestudier, medan yrkeskunnande sågs som mindre
            viktigt. Det är viktigt att alla elever ska ha en god grund att
            stå på inför studier och arbetsliv. Vid sidan av de traditionella
            gymnasieprogrammen och högskoleutbildningarna behövs det också
            branschanknutna utbildningar, bland annat lärlingsjobb. På en
            föränderlig arbetsmarknad är det också viktigt att alla har goda
            möjligheter att fortbilda sig och förbättra sina kunskaper genom
            hela yrkeslivet. Vi vill ha en försöksverksamhet kring gymnasial
            lärlingsutbildning där branscher och arbetsgivare har ökat inflytande
            och ansvar, så kallade branschlärlingar.
          </p>
          <p xml:id="i-5C2Xd77UUooWmA2cA8LK8u">
            Sverige behöver en stark vuxenutbildning för dem som vill förbättra
            sina grundkunskaper, specialisera sig inom ett yrke eller förbereda
            sig för högskolestudier. Folkpartiet fortsätter därför att avsätta
            stora resurser till vuxenutbildningen.
          </p>
          <p xml:id="i-W9c4aVaAT6sPCe84rEcXNB">
            I regeringsställning skapade vi yrkeshögskolan. Vi inrättade
            ett statsbidrag till yrkesutbildningar inom komvux och byggde
            ut folkhögskolan.
          </p>
          <p xml:id="i-KpTzdERoSYmY97d9Rhurom">
            Med Folkpartiet och alliansregeringen höjdes de statliga forskningsanslagen
            kraftigt, och vi vill fortsätta prioritera forskningen. Sverige
            ska ha höga ambitioner när det gäller andelen personer som går
            vidare till högre studier, men utbyggnaden av antalet platser
            får inte ske på bekostnad av kvaliteten. Stora investeringar i
            forskning och innovation är avgörande för Sveriges framtid. Under
            Folkpartiets ledning presenterade alliansregeringen två forsknings-
            och innovationspropositioner som sammantaget innebar att nivån
            på de årliga statliga forskningsanslagen höjdes med 9 miljarder
            kronor. Det är en ökning med mer än 30 procent. Folkpartiet anser
            att de historiskt stora satsningarna på forskning och innovation
            måste fortsätta.
          </p>
          <head xml:id="i-N7itYSofN8Xu5VBK6sY85T" type="h2">
            7.1. En utredning om ett förstatligande av skolan
          </head>
          <p xml:id="i-588MMV8cd7AqcKPM6oeoTB">
            För att ge alla elever en bra skolgång bör staten ta tillbaka
            ansvaret för skolan. Kommunaliseringen av skolan, som genomfördes
            för 25 år sedan, innebar att kommunerna tog över arbetsgivaransvaret
            för lärarna och ansvaret för undervisningen. Den har bidragit
            till minskad likvärdighet och försämrade studieresultat. Det är
            uppenbart att inte alla landets kommuner har den kompetens och
            handlingskraft som skolan behöver. Var för sig kan de inte lyfta
            resultaten. Kommunaliseringen har också på flera sätt försämrat
            lärarnas arbetssituation. Kommunerna är till exempel ansvariga
            för att lärarlönerna inte har prioriterats. Sammantaget har kommunaliseringen
            kraftigt försämrat läraryrkets status.
          </p>
          <p xml:id="i-S7BURpbFbznocAR9pFpJqv">
            Folkpartiet drev i regeringsställning igenom förändringar så
            att staten tagit ett allt större ansvar för skolan. Det handlar
            om skärpta krav på behöriga lärare i skollagen, om tydligare mål
            för vad eleverna ska lära sig, mer statlig inspektion av skolorna
            och miljardsatsningar på både högre lärarlöner, genom karriärtjänster,
            och fortbildning. Vi vill på sikt att staten ska ta över ansvaret
            för skolans utbildningsuppdrag: Staten ska vara arbetsgivare för
            lärarna och ansvara för att eleverna får så mycket kunskaper som
            möjligt med sig från skolan. Omfattande strukturreformer av detta
            slag måste föregås av gedigen analys, gediget utredningsarbete
            och ett genomtänkt genomförande.
          </p>
          <p xml:id="i-RkztV6wNhaEmijTj6bVbSL">
            Därför föreslår Folkpartiet att det under 2016 bör tillsättas
            en utredning som tar fram förslag på formerna för en modern skola
            med staten som huvudman där kvalitet och likvärdighet säkras genom
            statlig finansiering, nationella mål, utvärderingar och tillsyn.
            Tillsättandet av en sådan utredning har ingen effekt på de offentliga
            finanserna under prognosperioden.
          </p>
          <head xml:id="i-2P3L1kGhtEVvB2jrhGxetN" type="h2">
            7.2. Tioårig grundskola
          </head>
          <p xml:id="i-C5zEYCquCowqGshmFvn2Rj">
            Folkpartiet vill att skolstarten ska ske vid sex års ålder, istället
            för som idag vid sju års ålder. Därmed förlängs skolplikten till
            tio år, och förskoleklassen blir den första av tio årskurser i
            grundskolan. Genom att tydliggöra förskoleklassens syfte och införa
            ett extra skolår ges fler elever förutsättningar att nå målen
            för utbildningen. Med allmän skolstart vid sex års ålder tydliggörs
            utbildningsperspektivet, samtidigt som lärandet sker med en pedagogik
            som är anpassad till elevernas ålder. De kunskapskrav som finns
            för lågstadiet idag ska finnas kvar, men det nya lågstadiet blir
            fyraårigt.
          </p>
          <p xml:id="i-Rvj9MdgVW7FLEVJZ8HU7P9">
            I ett internationellt perspektiv sker den obligatoriska skolstarten
            i Sverige sent. I majoriteten av de europeiska länderna är skolan
            tioårig och barnen börjar skolan vid sex års ålder. Genom ökad
            tid i skolan och tidiga insatser för de elever som riskerar att
            inte nå kunskapskraven kan fler elever nå målen. I den av riksdagen
            beslutade budgeten finns medel till tioårig grundskola avsatt.
            Reformen har därför ingen additionell effekt på de offentliga
            finanserna.
          </p>
          <head xml:id="i-WtXEuDk2bSCiVso5fwyqaA" type="h2">
            7.3. Stöd till utsatta skolor med ordningsproblem
          </head>
          <p xml:id="i-Vip7jmPDHJdcrsJBqec4xU">
            Svensk skola har ordningsproblem. Mellan 2012 och 2014 har antalet
            anmälningar om våld som Arbetsmiljöverket ser som allvarligt ökat
            med nästan 40 procent. De internationella undersökningar som visar
            på att kunskapsresultaten i svensk skola sjunkit i ett par decennier
            visar också att vi har stora ordningsproblem.
          </p>
          <p xml:id="i-ULaFcKS4sB2aX9vRL1ZcHa">
            När oordning och stök tillåts i klassrummen sänder det signalen
            att det som sker i skolan inte är så viktigt. Ska vi lyfta resultaten
            i skolan så måste vi också ta i de stora ordningsproblem som råder
            där. Att få studiero i skolan är ett gemensamt ansvar fördelat
            på eleven själv, vårdnadshavarna, skolan och politikerna.
          </p>
          <p xml:id="i-MgwSXkHj12NUQ58hj5m2Rt">
            Från politiskt håll måste vi ge verktyg och stöd åt de skolledare,
            lärare och personal som har att hantera en stökig vardag, något
            som också direkt drabbar eleverna, och ge dem möjlighet att arbeta
            förebyggande för en trygg miljö. Därför vill Folkpartiet införa
            ett stöd till utsatta skolor som kan sökas av huvudmännen för
            att motverka ordningsproblem och implementera förebyggande insatser
            för att långsiktigt verka för studiero. Skolorna kan själva utforma
            förslag på sina satsningar. Det kan handla om nya arbetsmetoder,
            fler vuxna i skolan, få föräldrar att ta ökat ansvar för elevens
            agerande eller ta in organisationer som kan arbeta förebyggande.
            Insatser kan vara av kortsiktig karaktär för att främja ordning
            i skolan, men strävan ska vara att arbeta förebyggande och långsiktigt
            för ökad studiero. Det finns goda exempel som t.ex. i Frankrike,
            där det finns en modell med elevvårdsteam där vuxna finns på plats
            i skolan och tar hand om elever som genom sitt beteende stör undervisningen
            för sig själva och andra. Även skolor i utsatta delar av London
            har lyckats vända nedåtgående trender och kan vara inspiration
            för skolor i Sverige. Till bidraget avsätts 100 miljoner kronor
            per år från 2016. Bidraget ska fördelas av Statens skolverk.
          </p>
          <head xml:id="i-ZpP9hLPaarqdCUagCJ3Jn" type="h1">
            8. Tydligare jobblinje i integrationspolitiken
          </head>
          <p xml:id="i-GHYP8Q5h8k36g8UizjEgB3">
            Vår tradition av öppenhet gentemot omvärlden har gjort Sverige
            till ett bättre och rikare land. Det har bidragit till vårt lands
            utveckling och till ekonomisk tillväxt som har byggt vårt välfärdssamhälle.
            De människor som under årens lopp kommit hit från andra länder,
            oavsett om de flytt eller sökt sig hit av andra skäl, har på olika
            sätt berikat Sverige. Idag bor här människor med rötter från världens
            alla hörn och här talas i princip världens alla språk. Det ger
            oss stora möjligheter på en global marknad. Sverige, liksom många
            andra länder, står inför det faktum att fler och fler blir äldre
            samtidigt som en allt lägre andel av befolkningen befinner sig
            i arbetsför ålder. Att fler kommer till Sverige och jobbar är
            viktigt för vårt framtida välstånd.
          </p>
          <p xml:id="i-BYSUgpo7A6QWdz2DxjvJ3C">
            Generellt sett är dock sysselsättningsgraden lägre för utrikes
            födda än för personer födda i Sverige. Särskilt utrikes födda
            kvinnors situation på arbetsmarknaden är problematisk. Orsakerna
            till den lägre sysselsättningsgraden är flera. Låg utbildning,
            bristande språkkunskaper och svaga eller obefintliga nätverk gör
            det svårare att få jobb. I vissa fall utestängs utrikes födda
            på grund av diskriminering.
          </p>
          <p xml:id="i-4y7KEzBwaqoWDGZgDNsyki">
            Folkpartiet har drivit på för en rad viktiga reformer på integrationsområdet.
            Etableringsreformen innebar att en långvarig omhändertagandementalitet
            bröts. Nu finns ett tydligare fokus på jobb och språk. Detta tillsammans
            med viktiga jobbskapande åtgärder såsom sänkta arbetsgivaravgifter
            för unga, sänkt restaurangmoms samt RUT- och ROT-reformerna har
            haft betydelse för utrikes föddas etablering. Under Alliansens
            regeringstid fick 200 000 fler utrikes födda ett jobb att gå till.
            Detta till trots tar det dock fortfarande alldeles för lång tid
            för utrikes födda att komma i arbete, vilket driver fram utanförskap.
          </p>
          <head xml:id="i-YGHMubzHM9zAX3ULYxv5E4" type="h2">
            8.1. Inriktning för fortsatta reformer
          </head>
          <p xml:id="i-JZTHdLcp73HWshTTYRHLXj">
            Det behövs fortsatta åtgärder för att stärka jobblinjen i integrationspolitiken.
            En arbetsgrupp inom Folkpartiet har föreslagit att ett tydligare
            försörjningskrav bör införas vid anhöriginvandring och en stärkt
            jobblinje för uppehållstillstånd ska övervägas. Fortsatta jobbskapande
            åtgärder såsom RUT-reformen måste utvecklas, inte försämras. Vidare
            behövs en öppnare arbetsmarknad med lägre trösklar till jobb och
            modernare arbetsrätt för att öka rörligheten på arbetsmarknaden.
            Vårdnadsbidraget bidrar till att utestänga utrikes födda kvinnor
            från arbetsmarknaden och ska avskaffas.
          </p>
          <p xml:id="i-HydH2FRkLiQF2KttdpbnZS">
            Validering och kompletterande utbildningar bidrar till att individen
            får sin kompetens värderad och att matchningen på arbetsmarknaden
            fungerar bättre. Undervisningen i svenska för invandrare måste
            få en tydligare koppling till den kommunala vuxenutbildningen
            och Arbetsförmedlingen. På så vis blir det lättare att anpassa
            svenskundervisningen efter varje elev och att kombinera studierna
            med praktik och arbete. För att uppvärdera både medborgarskapet
            och vikten av svenskkunskaper bör ett språkkrav för medborgarskap
            införas.
          </p>
          <p xml:id="i-KevmUkXWs3s1h4EbcXymjp">
            Väntetider i bosättningsprocessen försenar integrationen och
            möjligheterna att komma i sysselsättning, och skapar därtill oro
            hos människor som inte vet var de ska bo och börja sitt liv i
            Sverige. Därför måste boendeproblematiken stå i fokus och konkreta
            insatser göras för att komma till rätta med den. Den arbetsgrupp
            inom Folkpartiet som nämnts ovan har föreslagit att det behövs
            en ny statlig organisation för en bättre fungerande boendekedja
            för nyanlända. Det behövs fler långsiktiga anläggningsboenden
            till ett rimligt pris samt att fler personer med uppehållstillstånd
            får möjlighet till en snabbare bostadsanvisning. De dyra tillfälliga
            anläggningsboendena ska bort. Kommuner ska i första hand öka det
            reguljära bostadsbyggandet men det krävs akuta insatser för nya
            boenden, inte minst för asylsökande och nyanlända. Det ska införas
            en lagstadgad skyldighet för kommuner att ha beredskap för mottagande
            av nyanlända. Etableringsinsatser måste komma igång så snabbt
            som möjligt och tiden i anläggningsboende kortas. Lägenheter ska
            prioriteras för dem som har erhållit uppehållstillstånd, särskilt
            barnfamiljer, framför dem som väntar på besked. Personer med uppehållstillstånd,
            som på grund av bostadsbristen är fast i Migrationsverkets anläggningsboenden,
            ska få bättre möjligheter att läsa svenska.
          </p>
          <p xml:id="i-P4cpW4ooJarQazr2jNHEU4">
            De reformambitioner Folkpartiet presenterar i denna del är inte
            preciserade utan ligger till grund för fortsatt politikutveckling
            och fortsatta ställningstaganden på området. Vi kommer i senare
            budgetmotioner återkomma med preciserade förslag.
          </p>
          <head xml:id="i-PUv5pokffj17z3P73wVumW" type="h1">
            9. Ett försvar som kan försvara Sverige
          </head>
          <head xml:id="i-HvvEPoG96mBm9GJHqiXqei" type="h2">
            9.1. Ett allt aggressivare Ryssland styr försvarsprioriteringar
          </head>
          <p xml:id="i-PB2aomT2ErKWnXzewhTh8D">
            Vi lever i en orolig tid. Den ryska militära aktiviteten i Östersjön
            ökar och det ryska tonläget mot Sverige och våra grannländer hårdnar.
            Den ryska ambassaden i Stockholm har nyligen beskyllt Sverige
            för att ligga bakom konflikten i Ukraina. Rysslands ambassadör
            i Köpenhamn slår fast att ryska kärnvapen kan riktas mot danska
            örlogsfartyg. Putin fortsätter att frakta vapen över Ukrainas
            gräns och vägrar ta avstånd från separatisterna i östra Ukraina.
          </p>
          <p xml:id="i-NPpbr9KsypzsMz1rZEZNdk">
            Redan 2007 konstaterade Försvarsberedningen att det ryska agerandet
            mot länder som ingick i det forna Sovjetunionen kommer att vara
            ett lackmustest på vilken väg Ryssland väljer framöver. Man slog
            också fast att Rysslands förhållande till och agerande gentemot
            dessa länder de närmaste åren kommer att definiera vår syn på
            Ryssland. Den ryska invasionen av Georgien 2008 gav ett tydligt
            svar. Den ryska tröskeln för att använda militärt våld i närområdet
            sänktes rejält. Under ett årtionde har Ryssland satsat stort på
            att rusta upp sin krigsmakt. Dessutom visar senare års ökade repression
            mot det civila samhället och kränkningarna av t.ex. hbtq-personers
            rättigheter att den politiska utvecklingen på ett alarmerande
            sätt går åt helt fel håll. Den ökande ryska militära förmågan
            och brutaliseringen av det ryska ledarskapet i kombination med
            den pågående försvagningen av demokratiska strukturer är en klar
            riskfaktor.
          </p>
          <p xml:id="i-2efxyXrpXnL82fV7tZD9pw">
            Rysslands stormaktsambitioner har under de senaste åren tagit
            sig uttryck i aggressiva påtryckningar gentemot länder i närområdet
            som Moldavien, Armenien, Georgien och inte minst Ukraina. Den
            ryska aggressiviteten nådde en ny gräns för drygt ett år sedan
            då Ryssland i mars 2014 gick in med militär och annekterade Krimhalvön.
            Det ryska agerandet förklarades med behovet att försvara den ryska
            minoritetens rättigheter. I själva verket handlade det om att
            säkra strategiska land- och kustområden och hindra Ukrainas integration
            med väst. Det ryska agerandet strider mot såväl internationell
            rätt som avtal ingångna av Ryssland. Genom införlivandet av Krim
            ritade Putin om Europas karta på eget bevåg och stjälpte omkull
            den säkerhetspolitiska ordning som rått i Europa sedan Berlinmurens
            fall. Det ryska agerandet kommer att få följder för Europas säkerhetspolitik
            under lång tid framöver. De skäl som Putin angav för inmarschen
            i Georgien 2008 och Krim 2014 skulle likaväl kunna åberopas för
            hot mot de baltiska länderna.
          </p>
          <p xml:id="i-wm5e2faBbkzf5GZfDn3Vg">
            Putins plan för att medvetet splittra Ukraina rullade därefter
            vidare. Iscensatta oroligheter trappades upp och spreds snabbt
            till både södra och östra Ukraina. Moskvas stöd till separatisterna
            har ytterligare destabiliserat landet. Under sommaren 2014 forslades
            tunga vapen över gränsen från Ryssland till Ukraina. Ryska bataljonsgrupper
            fick order om att gå in i östra Ukraina och tillsammans med proryska
            separatister tränga tillbaka de ukrainska förbanden med våld.
          </p>
          <p xml:id="i-8VoLv2wKJRj7kMcmQNg3xj">
            Sedan februari 2015 finns ett avtal om eldupphör mellan Ukraina
            och Ryssland på plats, det så kallade Minskavtalet. Men vapenvilan
            är mycket skör. Ryssland har nonchalerat omvärldens skarpa uppmaningar
            att respektera avtalet och dra tillbaka allt stöd från separatisterna.
            Det ryska agerandet har visat att Putin inte skyr några medel
            för att splittra Ukraina.
          </p>
          <p xml:id="i-SfMbMaYvaRER4YVh7bLqGb">
            Konflikten i Ukraina har det senaste året utvecklats till en
            krigssituation. Detta sker i ett av EU:s grannländer, i Sveriges
            närhet. Utöver det har den ryska militära kapaciteten blivit mer
            offensiv också i vårt närområde. Ryska stridskrafter uppvisar
            idag ett mer aggressivt militärt övningsmönster över Östersjön
            och vi har under år 2014 sett hur den militära aktiviteten i och
            runt Östersjön ökat. Vi har upplevt en konstaterad ubåtskränkning.
            Vårt land, liksom våra nordiska grannländer, har utsatts för upprepade
            ryska kränkningar i luften och till sjöss. Med anledning av den
            allvarliga situationen i Ukraina höjde Försvarsmakten i augusti
            2014 stabsberedskapen i Högkvarteret och förstärkte underrättelseinhämtningen.
            Incidentberedskapen förstärktes och två Jas Gripen-plan placerades
            på Gotland. Säpo har också konstaterat att det största underrättelsehotet
            mot Sverige 2014 kom från Ryssland. Spionaget beskrivs som omfattande
            och har ökat i samband med Ukrainakrisen.
          </p>
          <head xml:id="i-XVdvdxNNz6G4zc48LUZ3k3" type="h2">
            9.2. Konsekvenser för försvarsbeslutet
          </head>
          <p xml:id="i-BCbsf4LD91x58vgRuVWNTc">
            Hotbilden i vårt närområde, i synnerhet i Östersjöområdet, är
            kraftigt försämrad. Svensk försvarspolitik måste ställas om. Den
            nationella dimensionen ska prioriteras framför fokus på deltagande
            i internationella insatser. Försvaret av Sverige måste vara försvarsmaktens
            huvuduppgift.
          </p>
          <p xml:id="i-NS3mMs4bENPLQh6tXhJ6xN">
            Försvarsmakten har under flera år framhållit att inriktningsbeslutet
            2009 varit underfinansierat med 3–4 miljarder kronor. Med andra
            ord har den insatsorganisation riksdagen beslutat om inte varit
            möjlig att åstadkomma inom given ekonomisk ram. Överbefälhavaren
            har angett att det krävs 4 miljarder kronor årligen för att leverera
            den förstärkning av svensk försvarsförmåga som beställts av Försvarsberedningen.
          </p>
          <p xml:id="i-ANHVCUwViK2LThW17w9mU8">
            Mot bakgrund av detta står det klart att de medel som regeringen
            vill anslå för att stärka svensk försvarsförmåga är långt ifrån
            tillräckliga för att Sverige ska kunna leva upp till de krav som
            fred och säkerhet i vår tid ställer. De 10,2 miljarder kronor
            som regeringen avser att tilldela försvaret 2016–2020 kommer inte
            att räcka till för att fylla de hål i ekonomin som försvaret redan
            dras med, än mindre stärka försvarsförmågan. Istället för att
            rusta upp försvaret kommer Försvarsmakten att tvingas till neddragningar
            i verksamheten. Det vill Folkpartiet inte medverka till.
          </p>
          <p xml:id="i-JZurjrj2fJPeFWxPJKWKNf">
            För Folkpartiet är det givet att försvarsförmågan måste öka för
            att möta en ny verklighet. För att göra det krävs ökade resurser.
            Folkpartiet vill förstärka försvaret väsentligt. Vi anser att
            de ekonomiska anslagen sammantaget, inklusive en kompensation
            för höjda ungdomsarbetsgivaravgifter och hyreshöjningar för Försvarsmakten
            och Fortifikationsverket, bör höjas med 17 miljarder kronor under
            perioden 2016–2020. Folkpartiet föreslår i denna motion att försvarsanslaget
            ökar med 1,8 miljarder kronor 2016, 2,7 miljarder kronor 2017
            samt 3,7 miljarder kronor 2018. Detta motsvarar två, tre respektive
            fyra miljarder kronor om anslags­ökningen skett parallellt med
            höjda ungdomsarbetsgivaravgifter. Vi hade välkomnat en budgetförstärkning
            från regeringens sida för innevarande år. Vi beklagar att så inte
            skett. Folkpartiet menar att ett extra tillskott i storleksordningen
            1 miljard kronor för 2015 hade varit rimligt och väl behövligt
            i en säkerhetspolitiskt mycket orolig tid.
          </p>
          <p xml:id="i-E2K1HsJmZxjjvzAGvdUv3r">
            Det så kallade regeringsbeslut 5 (RB 5 2013) uppdrar åt Försvarsmakten
            att till 2019 reducera lönekostnaderna med 500 miljoner kronor
            med fokus på en minskning av den kontinuerligt tjänstgörande personalen.
            Detta leder enligt Folkpartiet till en sänkt försvarsförmåga.
            Vi hade därför velat se ett upphävande av RB 5. De 300 miljoner
            kronor som återstår för Försvarsmakten att spara menar vi hade
            kunnat satsas på att utöka repövningsverksamheten av krigsplacerad
            personal under 2015, med syftet att bidra till en snabbare uppfyllnad
            av insatsorganisationen. Detta istället för att säga upp fler
            yrkesofficerare. Ett avskaffat RB 5 hade inneburit att tre gånger
            så många (totalt 900 personer) kunnat tas ut för repetitionsövningar
            år 2015.
          </p>
          <p xml:id="i-PsFz6dQMnsFmv2yrKtFDGN">
            Folkpartiet vill också höja försvarsförmågan genom att värnplikten,
            med allmän mönstringsplikt aktiveras, även avseende grundutbildning
            av soldater. Heltidsanställda soldater är väsentligt dyrare än
            värnpliktsmodellen och leder därför till ett alltför litet försvar.
            När plikten kompletterar den frivilliga rekryteringen räknar vi
            med att kunna omfördela medel från kostnader för personalförsörjningen
            till de satsningar på försvaret som vi föreslår.
          </p>
          <head xml:id="i-TX7HcJP8nFcwaGvGwQ6pDw" type="h2">
            9.3. Gotlands betydelse för försvaret av Sverige
          </head>
          <p xml:id="i-M8JiL5PRCQFpkQU2fBtwFj">
            Folkpartiet har länge betonat vikten av Gotlands betydelse för
            ett effektivt försvar av Sverige. Mot bakgrund av det försämrade
            säkerhetsläget menar vi att Gotland har en försvars- och säkerhetspolitisk
            särställning.
          </p>
          <p xml:id="i-25p5tYjbDR9ju7KEpNxA3J">
            Att enbart addera ett mekaniserat kompani till Gotland i tillägg
            till det stridsvagnskompani som Folkpartiet framtvingade 2009,
            räcker inte. Gotlands strategiska potential tas inte tillvara.
            Det behövs mer än vad regeringen presenterar.
          </p>
          <p xml:id="i-ELsWnF3DxQpZo1JVmmYpqJ">
            Vid en konflikt i vårt närområde kommer Gotland sannolikt att
            beröras. Folkpartiet föreslår därför att en bataljonsstridsgrupp,
            vars stomme är tung kustrobot och långräckviddigt luftvärn, placeras
            på ön. Med detta skulle potentiella motståndares möjlighet att
            agera mot Sverige försvåras. Som tillägg till det som finns nu
            krävs dessutom kontinuerlig närvaro av ytterligare markstridskrafter
            för understöd till stridsvagnar och fjärrstridsmedel. Det som
            finns på Gotland när kriget börjar är det som finns på Gotland
            när kriget är slut.
          </p>
          <head xml:id="i-9pDuoRyC9oVP7z4fSQJvw2" type="h2">
            9.4. Dags för svenskt Natomedlemskap
          </head>
          <p xml:id="i-12q6149t4w2hQPVHGZpbxt">
            Det ryska agerandet i Ukraina visar hur ensamt ett enskilt land
            är när en stor granne agerar med vapenmakt. Jämte spörsmålet om
            hur vi bäst stärker det svenska försvaret, har frågan om Natomedlemskap
            ställts på sin spets också här i Sverige.
          </p>
          <p xml:id="i-4eWHhjYHZY224B6XwBnsg2">
            Folkpartiet prioriterar satsningar på försvaret, men oavsett
            resurserna behöver försvaret även stärkas genom ett svenskt Natomedlemskap.
            Sverige kan inte uteslutande spendera sig till den nödvändiga
            försvarsförmågan. Den säkras genom samarbete. För ett litet land
            måste nationell säkerhet uppnås i samarbete med andra.
          </p>
          <p xml:id="i-AejRX3q49b3eD7rrhoA9WT">
            Ett Natomedlemskap säkerställer fred och frihet tillsammans med
            andra länder som delar våra värderingar i vårt närområde så väl
            som globalt. Ett medlemskap i Nato skulle skapa förutsättningar
            för ett djupt och förtroendefullt samarbete med de övriga nordiska
            och baltiska länderna. Vi skulle vara med och fatta beslut istället
            för att passivt invänta andras ställningstaganden.
          </p>
          <p xml:id="i-Pd6ZwMpt3vB4aiuv8VPV13">
            Att Sverige under 20 år har utvecklat ett mycket nära samarbete
            med Nato konstateras i en utredning som tillsattes av alliansregeringen
            för att se över Sveriges internationella försvarssamarbeten. Utredaren
            Tomas Bertelman betonar att Sverige har ställt upp i alla större
            FN-mandaterade Natooperationer. Sverige har också i stor utsträckning
            deltagit i Natoledda övningar i Europa. Samarbetet med Nato, menar
            han, betyder mycket för Försvarsmaktens operativa förmåga. Samtidigt
            står Sverige utanför Natos kollektiva försvar och medbeslutande.
            Bertelman drar slutsatsen att ett svenskt medlemskap i Nato bör
            utredas. Den slutsatsen är både rimlig och riktig. Därför har
            Folkpartiet i de försvarssamtal som förts krävt att regeringen
            ska utreda ett Natomedlemskap. Nu står det klart att regeringen
            väljer bort en Natoutredning. Istället har regeringen och de tre
            övriga allianspartierna kommit överens om en allmängiltig säkerhetspolitisk
            utredning om för- och nackdelar med Sveriges internationella samarbeten
            i stort – i princip detsamma som Bertelman redan gjort. Därtill
            får utredningen inte utvärdera den militära alliansfriheten. Det
            beklagar vi. Det försämrade omvärldsläget kräver snabba svar på
            hur vi bäst förbereder ett svenskt medlemskap. Folkpartiets mål
            är en Natoanslutning under innevarande mandatperiod. Inget annat
            kan på ett lika avgörande sätt förbättra vår nationella säkerhet.
          </p>
          <head xml:id="i-59TyxNab8HxmM4CAG9ckH7" type="h2">
            9.5. Att aktivera värnplikten
          </head>
          <p xml:id="i-T2yLfVSZyrFyZVwC1CeuHY">
            För drygt fem år sedan beslutade riksdagen att göra värnplikten
            vilande i fredstid. Men riksdagen beslutade också att plikten
            kunde införas på nytt om läget i omvärlden drastiskt försämrades
            eller om försvaret inte kunde rekrytera frivilliga soldater. Vi
            står nu inför en situation där båda scenarier blivit verklighet.
            Försvarsmakten upplever stora svårigheter med att bemanna försvaret
            fullt ut med anställda yrkessoldater. Till och med 2014 har cirka
            hälften av försvaret kunnat bemannas på frivillig väg. Rekryteringen
            idag fyller helt enkelt inte det som behövs för att klara försvarets
            personalförsörjning. Samtidigt hoppar soldaterna av i förtid.
            Utöver det har läget i omvärlden snabbt försämrats.
          </p>
          <p xml:id="i-XqohPMrUb8s7frf6YP9xh2">
            En aktiverad värnplikt ska inte ersätta ett yrkesförsvar, utan
            komplettera den rekrytering av soldater som sker på frivillig
            väg. Vi vill ha ett system som är en kombination av yrkesförsvar
            och värnplikt, likt det system som finns i till exempel Norge
            och Danmark. Med värnplikten ser vi till att försvaret snabbt
            kan mobilisera. Anställda soldater säkerställer hög beredskap
            och gör att Sverige kan delta i internationella insatser. En återinförd
            värnplikt skulle innebära att vi aktiverar värnpliktslagen där
            en allmän och könsneutral mönstringsplikt ska ingå. Det är inte
            en fråga om att återställa plikten som den tidigare såg ut, med
            tiotusentals som kallades in för att genomföra allmän värnplikt.
            Istället handlar det om att de luckor som finns i förbanden idag
            ska kunna fyllas upp.
          </p>
          <p xml:id="i-TtREP4D5VeQ3sh3Z6kqHYA">
            Sverige behöver dessutom fler enheter som snabbt kan kallas in
            vid ett försämrat läge. Dagens yrkesförsvar har för få krigsförband.
            Fördelen med värnplikt är att förbanden blir fler.
          </p>
          <p xml:id="i-DtMcjGSHvn36YYrJcEJ69d">
            Resultatet av försvarsuppgörelsen blev en ännu en bred utredning
            av personalförsörjningen, inklusive en studie av värnpliktsystemet
            i Danmark och Norge. Även om en utredning är ett steg i rätt riktning,
            hade Folkpartiet föredragit en aktivering av värnplikten här och
            nu.
          </p>
          <head xml:id="i-G24eMzMeCeRSPo9sZC8wtS" type="h1">
            10. Mer jämställdhet
          </head>
          <head xml:id="i-Ab5KrfRnTedq3RnnA7jNbR" type="h1">
            Det finns två bilder av läget för jämställdheten i Sverige. Båda
            är sanna.
          </head>
          <p xml:id="i-XReVGvWpZ2uesVYBojWTTa">
            Den ena är att Sverige är ett av världens mest jämställda länder
            och att Sverige aldrig har varit mer jämställt än idag. Sverige
            toppar EU-kommissionens index över jämställdheten i EU, där arbete,
            pengar, tid, makt och hälsa vägs in. Aldrig tidigare har så många
            svenska kvinnor arbetat heltid. Hela ökningen i medelarbetstiden
            på arbetsmarknaden sedan 2006 beror på att kvinnor arbetar mer.
            Idag är 36 procent av cheferna i arbetslivet kvinnor, och aldrig
            har så många svenska fäder tagit ut så stor del av föräldrapenningen
            eller gjort så stor andel av det obetalda hemarbetet som nu.
          </p>
          <p xml:id="i-LNbE7Q2kK2aXFH63qAyPz1">
            Den andra bilden är att Sverige samtidigt är alldeles för ojämställt.
            Mäns våld mot kvinnor är systematiskt och pojkar hamnar ännu efter
            i våra skolor. Inte minst samverkar den breda ojämställdheten
            med stora ekonomiska klyftor mellan män och kvinnor. Ekonomisk
            ojämställdhet bidrar till fortsatt ojämställdhet på andra arenor,
            och ojämställdhet på andra arenor bidrar till fortsatt ekonomisk
            ojämställdhet.
          </p>
          <p xml:id="i-3o5LXqYLGyv1CKsjCrtFGM">
            Folkpartiets jämställdhetspolitisk syftar till att bryta detta
            mönster. Vår utgångspunkt är att jämställdhet inte kommer av sig
            själv utan att jämställdhet kräver att aktörer agerar. Politiken,
            hur vi utformar våra lagar, och var vi lägger våra resurser är
            en del i detta.
          </p>
          <head xml:id="i-RiJZ6LDv8FaVqSSmb4hDHb" type="h2">
            10.1. Karriärtjänster också för specialistsjuksköterskor
          </head>
          <p xml:id="i-M9vyLLboHetVxTRCcvP11T">
            Inkomstskillnaderna mellan kvinnor och män är stora i Sverige.
            År 2012 var, bland personer i förvärvsaktiv ålder, kvinnors inkomster
            i genomsnitt drygt 80 procent av mäns inkomster. Det motsvarar
            en inkomstskillnad på cirka 48 000 kronor per år eller ca 3,6
            miljoner kronor i livsarbetsinkomst mellan en genomsnittlig kvinna
            och en genomsnittlig man.
          </p>
          <p xml:id="i-wP87oJDek23RFwZ288a2L">
            Kvinnors lägre inkomster kan till stor del förklaras av skillnader
            på arbetsmarknaden. Skillnader finns i flera dimensioner. Dels
            är den svenska arbetsmarknaden könssegregerad. Kvinnor och män
            arbetar i olika yrken, sektorer och olika befattningar där kvinnor
            är överrepresenterade i yrken och sektorer med lägre löner. Dels
            beror de lägre inkomsterna på att kvinnor i genomsnitt har en
            svagare anknytning till arbetsmarknaden än män. Kvinnor har kortare
            arbetstider och längre frånvaroperioder i form av föräldraledighet
            och sjukfrånvaro.
          </p>
          <p xml:id="i-3suGNYdw2ThjJoXsFmK7Qd">
            För att sluta denna klyfta behövs en politik som gör att kvinnor
            ges och tar möjligheten att arbeta fler timmar och som bryter
            den horisontella och vertikala segregationen på svensk arbetsmarknad.
          </p>
          <p xml:id="i-6XicRSPuuMf3tikpQSERCa">
            Men det handlar också om villkoren när kvinnor arbetar. Det behövs
            en politik som möjliggör också för kvinnor att göra karriär, för
            även om hänsyn tas till att kvinnor arbetar färre timmar tjänar
            fortfarande en kvinna 87 kronor för varje hundralapp en man tjänar.
            Bland de tjugo mest välavlönade yrkena är hela sjutton manligt
            dominerade.
          </p>
          <p xml:id="i-7xPqXru12HsqFi3m1Z8rYW">
            Folkpartiet vill därför, på samma sätt som alliansregeringen
            genomförde för lärare, genomföra karriärreformer i ytterligare
            ett yrke. Vi vill höja lönen för de allra bästa specialistsjuksköterskorna.
          </p>
          <p xml:id="i-GCJeg2vQuKtftJp29gLmsX">
            En specialistsjuksköterska har minst en fyraårig högskoleutbildning.
            Enligt Socialstyrelsen är det få landsting som idag premierar
            att sjuksköterskor vidareutbildar sig till specialistsjuksköterskor
            med högre lön efter utbildning. Det gör att det i genomsnitt tar
            20 år för en specialistsjuksköterska att tjäna ihop bara till
            kostnaden för sin utbildning. Så borde det inte vara. I ett första
            steg bör ca 1 200 tjänster som första specialistsjuksköterskor
            kunna skapas genom ett nationellt statsbidrag, så att ca fyra
            procent av specialistsjuksköterskorna kan göra karriär.
          </p>
          <p xml:id="i-9bfZte9aFkJHxFL3AXc3B">
            Den nya karriärtjänsten behöver närmare utredas och kan införas
            först från och med den 1 juli 2017. Reformen beräknas, med en
            halvårseffekt, försvaga de offentliga finanserna med ca 66 miljoner
            kronor 2017.
          </p>
          <head xml:id="i-9SyuirJFpTagprwQ7VgsXu" type="h2">
            10.2. En mer jämställd föräldraförsäkring
          </head>
          <p xml:id="i-84Q3ixgyoE1zBevJHRzZBj">
            Sveriges föräldraförsäkring har rankats som en av världens främsta.
            Den är generös i både längd och ersättningsgrad och den skapar
            reella möjligheter att kombinera föräldraskap med familj.
          </p>
          <p xml:id="i-181Fod7hieGpWuPCPeytML">
            Samtidigt bidrar det fortsatta ojämställda uttaget till en fortsatt
            ojämställt arbetsliv och fortsatt ojämställda livsvillkor. Vid
            försäkringens införande år 1974 tog männen ut 0,5 procent av föräldrapenningdagarna.
            Denna andel har stigit till 25 procent 2013.
          </p>
          <p xml:id="i-2LuarBL8bWh86ZdhQSE9MW">
            Den långa frånvaro från arbetsmarknaden som föräldraförsäkringen
            sammantaget ger upphov till för många kvinnor påverkar den ekonomiska
            jämställdheten på flera sätt. Förvärvsavbrottet påverkar inkomsten
            negativt under perioden som frånvarande, men kan också påverka
            individens lön och karriärmöjligheter därefter. Dessutom ger de
            lägre inkomsterna på sikt en lägre pension.
          </p>
          <p xml:id="i-8Gp7TdLn6jEyXZ2BoLV9oD">
            Forskningsresultaten visar relativt tydligt att frånvaro från
            arbetsmarknaden har en negativ effekt på lönen, oavsett om den
            beror på deltidsarbete, sjukfrånvaro eller föräldraledighet. En
            förklaring är att frånvaron innebär att den erfarenhet man annars
            byggt upp i arbetet uteblir under bortavaron eller av att kunskaper
            är en färskvara som delvis försvinner under frånvaron. En sämre
            produktivitet kan påverka individens karriärmöjligheter och lön.
          </p>
          <p xml:id="i-13mtpoGW4anH2KyZak46oz">
            En annan förklaring är att förvärvsavbrottet i sig ger en signal
            till arbetsgivaren om högre frånvaro också i framtiden. Lönen
            kan därigenom påverkas oavsett om så blir fallet. När en förväntat
            högre frånvaro finns för hela gruppen kvinnor innebär det också
            att arbetsgivare genom statistisk diskriminering på marginalen
            kan sänka lönen för hela kollektivet.
          </p>
          <p xml:id="i-KkoihAv6N9eTmEigZD99aM">
            Folkpartiet vill bryta detta. Därför föreslår vi att en ytterligare
            månad i föräldraförsäkringen viks åt vardera föräldern.
          </p>
          <p xml:id="i-YS7ep88nm1ryetYsYWVJmn">
            Effekterna av ytterligare en öronmärkt månad, med ett högre uttag
            av män som följer, skulle sannolikt bli betydande. I en studie
            (Effekten av delad föräldraledighet på kvinnors löner, Elly-Ann
            Lindström 2010) mäter IFAU effekten på kvinnans inkomster av egen
            och partners uttag av föräldraledighet. Studiens huvudresultat
            är att en månads ökat uttag hos mannen motsvaras av att kvinnan
            fyra år senare har 6,7 procent högre lön. Det motsvarar ungefär
            1 200 kronor i månaden för en kvinna runt 30 år med vanliga tjänsteinkomster.
            Varje månads föräldraledighet för kvinnor motsvarar istället att
            deras årsinkomst fyra år senare är 4,5 procent lägre. Även med
            hänsyn till studiens osäkerheter kan det konstateras att de idag
            oförklarade löneskillnaderna mellan män och kvinnor till mycket
            stor del skulle förklaras genom dessa samband.
          </p>
          <p xml:id="i-H8mVbxFXhFQYyPEnomikGb">
            Det finns också studier som utifrån svenska data visar att högutbildade
            kvinnor får försämrade karriärchanser efter föräldraledighet och
            att gravida kvinnor har dubbelt så hög risk att inträda i arbetslöshet
            som kvinnor som inte väntar barn, sannolikt på grund av diskriminering
            från arbetsgivarna.
          </p>
          <p xml:id="i-8Ei5uMv65PTi3Bj6xejKSr">
            Vid sidan av att förvärvsavbrott kan påverka lönen kan det även
            finnas en omvänd mekanism. Löneskillnaden som finns mellan kvinnor
            och män kan förstärka skillnaden i frånvaro genom att kvinnor
            tar ut en större del av föräldraledigheten. Sverige behöver en
            politik som vänder på detta.
          </p>
          <p xml:id="i-J1noWQT1cuUEaEj1PZypWR">
            Vid sidan av en ytterligare månad i föräldraförsäkringen föreslår
            Folkpartiet därför också att jämställdhetsbonusen fördubblas för
            de vårdnadshavare som delar helt lika eller nästan helt lika på
            uttaget av föräldrapenningdagarna. Mellan föräldrapenningdag 120
            och dag 195 fördubblas med Folkpartiets förslag bonusen till 200
            kronor per dag. Förändringarna bör tillämpas på barn födda från
            och med 1 januari 2016. Förändringen av jämställdhetsbonusen ligger
            i den av riksdagen beslutade budgeten och har därför tabellmässigt
            ingen offentligfinansiell effekt.
          </p>
          <head xml:id="i-Nv2vpHLFTm7Vpm1JMcpLFH" type="h1">
            11. Fler äldre i arbete – och mer välfärd för fler äldre
          </head>
          <p xml:id="i-8JvDQH2xsTzENdgaCa2xFR">
            Äldre kan bidra mer och äldre som har bidragit förtjänar bättre.
            Sverige är ett av världens bästa länder att åldras i men vi kan
            göra ännu mer. Fler ska kunna och vilja stanna kvar längre i arbetslivet
            och fler ska uppleva att deras ekonomiska marginaler är tillräckliga
            för att upprätthålla en god levnadsstandard. Alla ska känna trygghet
            att de får det stöd de behöver när de inte kan klara allt själv.
          </p>
          <head xml:id="i-A2teViTtCFbypiFGQP6j5o" type="h2">
            11.1. Förhöjt jobbskatteavdrag också för dem som fyller 65
          </head>
          <p xml:id="i-Ep3fVgcCPLeZ2HSzT1XW9r">
            I syfte att fler ska välja att arbeta kvar länge i arbetslivet
            införde Alliansen ett förhöjt jobbskatteavdrag för äldre. Det
            förhöjda jobbskatteavdraget gäller för personer som under året
            fyller 66 år eller är äldre.
          </p>
          <p xml:id="i-6Xxe9TbdRox1KMT7a5KgZw">
            Det förhöjda jobbskatteavdraget har, tillsammans med ett förhöjt
            grundavdrag, utvärderats av IFAU som funnit tydliga sysselsättningseffekter.
            De riktade skattelättnaderna ökade sysselsättningen under året
            närmast efter 65-årsdagen med 1,5 procentenheter bland dem som
            hade en beskattningsbar arbetsinkomst åtminstone något av åren
            tre till fem år tidigare. Därmed förstärks också deras pensioner.
            Pensionsmyndigheten har under 2015 föreslagit att åldersgränsen
            för det förhöjda jobbskatteavdraget ska sänkas för att uppmuntra
            människor att arbeta längre. För människor med låga pensioner
            lönar det sig idag inte i tillräcklig omfattning.
          </p>
          <p xml:id="i-AyJUPzXJw7voNVFwJFxFBT">
            Folkpartiet föreslår därför att åldersgränsen justeras ned ett
            år för att även inkludera personer som under kalenderåret fyller
            65 år. Det betyder att denna grupp får starkare drivkrafter att
            förlänga arbetslivet genom att de gynnas skattemässigt och skulle
            få erfarenhet av hur lönsamt det är att arbeta med den förmånligare
            beskattningen. Förändringen beräknas kosta 0,3 miljarder kronor
            2016.
          </p>
          <head xml:id="i-9aZBz2Rg7hCG9GkH8e9Vpz" type="h2">
            11.2. Rätt att jobba kvar till 69 år
          </head>
          <p xml:id="i-2K2DfnZBkEp9ZpFC7ACV1k">
            Äldre människors kunskap, kompetens och erfarenhet måste tas
            bättre tillvara i arbetslivet. Fördomar och diskriminering måste
            bekämpas, och regler och avtal som hindrar äldre att arbeta om
            de vill bör ses över. Det var också skälet för den breddning av
            förbudet mot åldersdiskriminering som infördes 2013.
          </p>
          <p xml:id="i-TVwcrDHwHnnm7SDtaw9gTy">
            Folkpartiet vill höja gränsen för hur länge man har rätt att
            vara kvar på arbetet från 67 till 69 år. Det innebär att lagen
            om anställningsskydd reformeras så att den omfattar alla under
            69 år.
          </p>
          <p xml:id="i-7ZwKAqPx74F2hnUaVyLw13">
            Förslaget bör genomföras parallellt med en reformering av samma
            lagstiftning där kompetens ersätter anställningstid som turordningsgrund.
            Detta för att undvika att en utvidgning av dagens mindre flexibla
            arbetsrätt ska riskera att minska viljan hos arbetsgivare att
            anställa äldre. Förslaget har inga direkta effekter på de offentliga
            finanserna.
          </p>
          <head xml:id="i-PExwoWw2c1gm8P5WYqVeSm" type="h2">
            11.3. Bättre RUT för 100 000 äldre över 80 år
          </head>
          <p xml:id="i-W7gg9pzb1MiShtQEZicE9W">
            Äldre över 80 år använder RUT-tjänster dubbelt så mycket som
            en genomsnittlig person. Det visar den nytta RUT-reformen har
            inneburit för många äldre som därmed kan välja själva vilka insatser
            de vill ha samtidigt som biståndshandläggarna kan ägna sin tid
            åt andra insatser än bedömning av hemtjänstbehov. Prognosen är
            att ca 96 000 personer som är 80 år eller äldre år 2016 kommer
            använda sig av RUT.
          </p>
          <p xml:id="i-AEzF1X196EWosHU3ytp4Yx">
            Vi föreslår att subventionsgraden för RUT höjs från 50 procent
            till 75 procent för alla som vid årets ingång fyllt 80 år. Ikraftträdande
            för reformen är den 1 januari 2016. Reformen har en positiv men
            låg effekt på sysselsättningen och kan på marginalen också minska
            behovet av kommunal hemtjänst. Priset efter reformen för en timmes
            hemstädning eller motsvarande tjänst blir, med normalpris i branschen,
            ca 100 kronor per timme.
          </p>
          <p xml:id="i-8wArmmdY3DtECBvgvqjUDJ">
            Kostnaden för förslaget beräknas till ca 0,1 miljarder kronor
            per år.
          </p>
          <head xml:id="i-61MGo8t3RsP71G8JT15cT7" type="h2">
            11.4. Höjt bostadstillägg för pensionärer
          </head>
          <p xml:id="i-KFJgRoJmb9B6w5d7mK4UEq">
            Bostadstillägget har en avgörande betydelse för att lyfta ekonomiskt
            svaga pensionärer över fattigdomsgränsen. Det är riktat specifikt
            till pensionärer med låga inkomster, som har små marginaler när
            hyran är betald. Eftersom kvinnor i genomsnitt har lägre inkomster
            än män är det också betydligt fler kvinnor än män som uppbär bostadstillägg.
          </p>
          <p xml:id="i-VDjrsmY2bWHLy6usEqWYuk">
            Det är enligt Folkpartiet fortsatt angeläget att stärka ekonomin
            för denna grupp. Vi föreslår därför att den del av bostadskostnaden
            som ersätts höjs från 93 procent till 96 procent från och med
            den 1 juli 2016 samt att den skäliga levnadsnivån i äldreförsörjningsstödet
            höjs så att de som träffas av detta stöd får motsvarande höjning
            av sin ekonomiska standard.
          </p>
          <p xml:id="i-F48bRWkWonxVi9AbfoXDyk">
            Förslaget innebär att Folkpartiet fullt utbyggt höjer bostadstillägget
            med mer än regeringen föreslår i vårändringsbudgeten och aviserar
            för åren framöver. Reformen beräknas, inklusive en halvårseffekt,
            försvaga de offentliga finanserna med 0,3 miljarder kronor 2016.
          </p>
          <head xml:id="i-BMnwU69n2Bk5RKbEwFHUWC" type="h2">
            11.5. Laga-mat-garanti i hemtjänsten
          </head>
          <p xml:id="i-VYkvF2M4EC6H9Gt1oWAjvg">
            Alla människor är olika, också när vi blir äldre. Varje människa
            ska bli bemött utifrån den hon är, och inte utifrån sitt födelseår.
            Att öka äldres självbestämmande och makt över sin vardag är en
            central uppgift för Folkpartiets äldrepolitik.
          </p>
          <p xml:id="i-87M42aSJy3Yn8fYPFBiZ1P">
            Ett led i detta är att de äldre med omsorg själva ska få mer
            att säga till om vad gäller vad de ska äta och hur det ska lagas.
            God och näringsrik mat samt trivsamma måltider är en viktig kvalitetsfråga
            i äldreomsorgen. Ett väl fungerande förebyggande arbete mot undernäring
            minskar också risken för fallskador och andra hälsoproblem, samtidigt
            som behovet av omvårdnad minskar.
          </p>
          <p xml:id="i-XVTj9WazRiD2qmCi1gV9s3">
            Folkpartiet föreslår att det ska tillhöra så kallad skälig levnadsnivå
            att få äta det man själv tycker om. Riktlinjerna behöver skärpas,
            och en laga-mat-garanti för hemtjänsten införas. Den som har fått
            hemtjänst beviljad ska ha rätt att välja mellan att få mat lagad
            i det egna hemmet, eller att få mat levererad hem. För den mat
            som levereras ska det finnas flera olika leverantörer och rätter
            att välja mellan.
          </p>
          <p xml:id="i-YEWdrQTvNuh9NvnrCS6uaq">
            Reformen bör kunna träda i kraft den 1 juli 2016. Folkpartiet
            bedömer att laga-mat-garantin, i likhet med exempelvis den redan
            införda parboendegarantin, är en precisering och inte en utvidgning
            av nuvarande rätt. Därmed aktualiseras inte finansieringsprincipen.
            Vi reserverar dock i denna motion på årsbasis 200 miljoner kronor
            för den händelse att sedvanliga förhandlingar med SKL skulle resultera
            i en annan bedömning och att ett resurstillskott, exempelvis genom
            stimulansmedel, därmed blir nödvändigt. Förslaget beräknas därför
            tabellmässigt, med hänsyn till en halvårseffekt, försvaga de offentliga
            finanserna med 100 miljoner kronor 2016.
          </p>
          <head xml:id="i-7LCR7WwnMivNr4vQsTXwZR" type="h1">
            12. Övriga prioriterade insatser
          </head>
          <head xml:id="i-S4U9G88oPZStd9cnhKQK3L" type="h2">
            12.1. Bättre skolgång och bättre stöd till utsatta barn
          </head>
          <p xml:id="i-QNLaUBw8p3Hz7YFVfrAT9j">
            Alla barn förtjänar en bra start i livet med kärlek, trygghet
            och omsorg. Men för en del barn och ungdomar är livet inte lika
            enkelt. När föräldrarna av olika skäl inte förmår ta föräldraansvar
            och sviktar i sin omsorg har kommunernas socialtjänst det yttersta
            ansvaret att se till att barn som far illa får skydd och stöd.
          </p>
          <p xml:id="i-JyyYiokwwgu8WYWM6hVJmp">
            Alliansregeringen har på flera punkter förstärkt barns rättigheter
            och tydliggjort socialtjänstens ansvar i lag, men det har inte
            fått tillräckligt genomslag i praktiken. Det är tydligt att mer
            måste göras för att de allra mest utsatta ska få det stöd de behöver.
          </p>
          <p xml:id="i-NZxHtzaSE5gZpMrTUG3HmL">
            För det första vill vi stärka samarbetet mellan skolan, skolhälsovården
            och socialtjänsten kring barn som placerats utanför hemmet. Många
            placerade barn har eftersatta hälsoproblem, och har på grund av
            omsorgsbrist inte fått gå på rutinmässiga hälsokontroller. Forskning
            visar att familjehemsplacerade barn har mycket höga överrisker
            för framtida problem som missbruk, kriminalitet och psykisk ohälsa.
            Men forskningen visar också att godkända skolresultat har en stor
            skyddande verkan för dessa barn. Skolmisslyckanden hos placerade
            barn beror också ofta mer på luckor i skolgången och stress i
            kombination med låga förväntningar än på låg kognitiv förmåga.
            I några kommuner har man utvecklat modeller för ett strukturerat
            samarbete mellan skola och socialtjänst kring placerade barns
            skolgång, och detta har visat på mycket goda resultat.
          </p>
          <p xml:id="i-53fArTV6QGyuasqMMeGwPu">
            För det andra vill vi satsa på forskarskolor för yrkesverksamma
            socionomer. Ett mycket litet antal aktiva socionomer går vidare
            till forskarutbildning. Ännu färre får sedan så mycket mer kvalificerade
            arbeten att det motiverar insatsen. Sammantaget medverkar detta
            till en oönskad brist på yrkesprofessionalisering och specialisering
            av det avancerade sociala arbetet. Med större forskningsanknytning
            kan arbetet med bättre uppföljning och mer evidensbaserade insatser
            i socialtjänsten stärkas. Forskarskolorna bör utformas med utgångspunkt
            i de forskarskolor för lärare och förskollärare som alliansregeringen
            inrättade inom ramen för lärarlyftet. Socialsekreterarna bör ges
            möjlighet att gå en forskarutbildning på deltid och vara kvar
            på sin arbetsplats på deltid. Staten bör bekosta utbildningen
            medan huvudmännen betalar lönekostnaden, även för den tid som
            ägnas åt forskarutbildning.
          </p>
          <p xml:id="i-ND6jCFDTpSmiGBxCtw7Ptr">
            För dessa två reformer avsätter vi 100 miljoner kronor från 2016
            och framåt.
          </p>
          <head xml:id="i-Urvk42dzGyxXrTPEhwZhrk" type="h2">
            12.2. Rena stränder
          </head>
          <p xml:id="i-7NrRnMzfKYcLSaQ2n2vKj9">
            Nedskräpningen av våra hav är ett av vår tids allvarliga miljöproblem.
            Enbart på den svenska västkusten beräknas årligen mellan 4 000
            och 8 000 kubikmeter avfall, vilket motsvarar en fotbollsplan
            fylld med meterhöga drivor av skräp, flyta iland. Plastföremål
            utgör den största delen av det marina avfallet och kan bestå av
            allt från mikroskopiska partiklar till större föremål såsom tunnor,
            fiskeredskap och kasserade fritidsbåtar.
          </p>
          <p xml:id="i-TgyXzvym7qDrKAiGwwwPG4">
            Det marina skräpet är skadligt på olika sätt. Fiskeredskap och
            fartyg skadas, vilket beräknas kosta de svenska västkustfiskarna
            ca 10 miljoner kronor varje år. Vidare vållar skräpet stor skada
            på fåglar, fiskar och däggdjur som gör sig illa genom att äta
            eller trassla in sig i skräpet. Slutligen bryts plast ned till
            mikroplast, små partiklar som tar sig in i näringskedjan, vilket
            är skadligt för människor, djur och natur.
          </p>
          <p xml:id="i-9fikewTEiFnn8ABWA4caNu">
            Städningen av stränderna kostar kommunerna stora belopp varje
            år, men åtgärderna för städning är inte tillräckliga. I haven
            och på stränderna ökar mängderna av skräp. Den svenska havskusten
            måste återkommande städas från skräp såsom plast. Frågan om ansvaret
            för kostnaderna för städningen har varit oklara men bör ses som
            ett delat ansvar mellan stat och kommun där det är rimligt att
            staten går in och finansierar en större del.
          </p>
          <p xml:id="i-QbvBLfjL6c3LXx4JNapgui">
            Folkpartiet anser att Havs- och vattenmyndigheten ska få i uppdrag
            att till kommuner fördela medel för städning av stränder. Kommunerna
            ska hos myndigheten kunna ansöka om bidrag för återkommande städning
            av stränder. Årligen bör det anslås 15 miljoner kronor till Havs-
            och vattenmyndigheten för arbetet med renare stränder.
          </p>
          <head xml:id="i-SKt3EqJ2zK2BjYE44jF2Aj" type="h1">
            13. Aviseringar inför höstbudgeten
          </head>
          <p xml:id="i-S12EwDJbssVDETtn4f2jvj">
            Folkpartiet avser inför höstens budgetmotion återkomma med ett
            bredare grepp kring skattepolitiken. En grundprincip för Folkpartiet
            är att skatterna på jobb och företagande inte sammantaget ska
            höjas. Det innebär att vi kommer att avvisa sådana skattehöjningar
            från regeringens sida. Däremot ser vi, vilket vi redan lägger
            konkreta förslag på i denna budgetmotion, utrymme att höja vissa
            miljö- och klimatskatter.
          </p>
          <p xml:id="i-NnAa2oLZE3DJqZRbhkWudJ">
            Skattesystemet ska vara uppbyggt så att jobb, utbildning och
            ansträngning lönar sig. Vi kommer i höstmotionen återkomma bl.a.
            med förslag om att under mandatperioden avskaffa det andra steget
            i den statliga inkomstskatten, den s.k. värnskatten. Vi ska åter
            till ett skattesystem där människor får behålla minst hälften
            av den sist intjänade hundralappen.
          </p>
          <p xml:id="i-UYYiLQyu5KoX8vsHnjvtJn">
            Den rödgröna regeringen väljer nu att dra in utbyggnaden av förstelärarreformen.
            Det är mycket beklagligt. Systemet med att duktiga och erfarna
            lärare ska kunna få ett lönepåslag har varit en viktig del i arbetet
            för att höja läraryrkets status. Samtidigt som denna försämring
            görs aviserar regeringen att den under vissa villkor vill ge riktade
            statsbidrag för att höja lärarnas löner. Från Folkpartiets sida
            kommer vi vara öppna för att kombinera anslag till kommunerna
            för generella lönelyft för lärarna med ett fortsatt förstelärarsystem.
            Vi vill alltså se större resurser för att höja lärarlönerna än
            vad regeringen föreslår.
          </p>
          <p xml:id="i-NHMJZ5EqQg9X6S1GyVHJnU">
            För Folkpartiet är sunda offentliga finanser centralt. När lågkonjunktur
            nu stegvis övergår till högkonjunktur ska statsfinanserna tillbaka
            till balans och överskott. När det gäller finansiering, genom
            förändringar på såväl inkomst- som utgiftssidan, kommer vi därför
            även fortsatt hålla oss till principen krona för krona. Vi avser
            i höstbudgeten återkomma med full finansiering av förslagen som
            nämns ovan.
          </p>
          <head xml:id="i-LEYAjMUktSYiNjck1qovtW" type="h1">
            14. Full finansiering krona för krona
          </head>
          <p xml:id="i-5MwM6PvYzK4wWd63fhAz9k">
            Utöver de reformer och finansieringar som presenterats i föregående
            kapitel aviserar Folkpartiet följande förändringar för 2016 och
            framåt. Utgångspunkten är att alla reformer ska finansieras krona
            för krona tills de offentliga finanserna visar balans och överskott.
          </p>
          <head xml:id="i-FpjnswU4WJCgkeQGhTob7H" type="h2">
            14.1. En omläggning av skattesystemet för klimatet
          </head>
          <p xml:id="i-Mp9MxdDHsiWpC3n19hsaGW">
            Sverige behöver fortsatt höja miljö- och klimatskatterna. Folkpartiet
            vill, med beaktande av jobben och konkurrenskraften, använda de
            ekonomiska styrmedel som krävs för att möta klimatkrisen och föra
            Sverige närmare våra klimatmål.
          </p>
          <p xml:id="i-2NxnEuj5LZUEEjJ39BQt7P">
            Miljöpåverkan från transportsektorn ska minskas. Det är därför
            angeläget att öka den styrande effekten för att på ett kostnadseffektivt
            sätt uppfylla den långsiktiga prioriteringen om en fossilberoende
            fordonsflotta. Fordonsskatt betalas för personbilar, lätta bussar
            och lätta lastbilar bl.a. utifrån fordonets koldioxidutsläpp per
            kilometer. För äldre fordon ska dock fordonsskatt betalas bl.a.
            utifrån fordonets vikt. I syfte att spegla en hög ambitionsnivå
            i klimatarbetet bör fordonsskatten framöver räknas upp med 2 procent
            årligen. Härigenom skapas ökade förutsättningar för att stegvis
            öka omställningstrycket i transportsektorn. Förändringen beräknas
            2016 stärka de offentliga finanserna med ca 200 miljoner kronor.
          </p>
          <p xml:id="i-9tJ71GGKCyMhExWBsA8LwB">
            Användningen av handelsgödsel bidrar till övergödning av vattenområden.
            Även förekomsten av kadmium i handelsgödsel är ett oroande miljöproblem.
            Det är därför angeläget att användningen av sådan gödsel minskar
            och att jordbrukets allmänna miljöpåverkan sjunker. För att uppnå
            detta syfte bör en ny läckageskatt för jordbruket införas från
            och med den 1 januari 2017. Den skatt på handelsgödsel som avskaffades
            den 1 januari 2010 skulle kunna tjäna som en utgångspunkt för
            en ny miljöstyrande skatt. Samtidigt välkomnar Folkpartiet att
            regeringen överväger andra konstruktioner av skatten och kommer
            noga följa det arbete på området som nu sker. Förändringen beräknas
            2017 stärka de offentliga finanserna med ca 290 miljoner kronor.
          </p>
          <p xml:id="i-2y8jnm5ghE6Zgo8Z6B1jLx">
            I enlighet med remitterat förslag bör det ske en minskning av
            skattebefrielsen för vissa biodrivmedel. Befrielsen från energiskatt
            bör bland annat minskas för etanol som låginblandas i bensin från
            89 procent till 79 procent samt för höginblandad etanol från 100
            procent till 77 procent av den energiskatt som gäller för bensin.
            Förändringen beräknas 2016 stärka de offentliga finanserna med
            ca 640 miljoner kronor.
          </p>
          <p xml:id="i-2THuwcxKthTcXVwsN8wddx">
            I enlighet med remitterat förslag bör möjligheten att använda
            märkt olja i båtar begränsas. Medgivande om att ha märkt olja
            i annan båt än sådan som tillhör statliga myndigheter bör endast
            lämnas om båten används uteslutande för annat än privat ändamål.
            Därutöver krävs fortfarande särskilda skäl för att medgivande
            att ha märkt olja i båt ska meddelas. Förändringen beräknas 2016
            stärka de offentliga finanserna med ca 4 miljoner kronor.
          </p>
          <p xml:id="i-37h4c4gp55XTa3XJQe4gcb">
            Delvis i enlighet med remitterat förslag kan det genomföras en
            förändring i undantagen från skatteplikt för el. Folkpartiet accepterar
            i dagsläget den del av förslaget som följer på det avtal mellan
            Sverige och Norge som regeringen lagt på riksdagens bord. Folkpartiet
            motsätter sig dock i dagsläget den höjning av skatten på solkraft
            som samtidigt aviserats. Efter riksdagens slutliga behandling
            av proposition 2014/15:110 avser Folkpartiet att i samtliga delar
            åter pröva det remitterade förslaget. Förändringen beräknas 2016
            stärka de offentliga finanserna med ca 37 miljoner kronor.
          </p>
          <p xml:id="i-3CrVWb4QYj9hz7dYfpLsXc">
            I enlighet med remitterat förslag bör miljöskatterna på naturgrus
            och bekämpningsmedel höjas. Skatten på naturgrus bör höjas från
            13 kronor till 15 kronor per ton naturgrus. Syftet med skatten
            på naturgrus är att åstadkomma bättre hushållning med naturgruset
            och påskynda utvecklingen mot alternativa material. Skatten på
            bekämpningsmedel bör vidare höjas från 30 kronor till 34 kronor
            för varje helt kilogram verksam beståndsdel i bekämpningsmedlet.
            Förändringarna beräknas 2016 stärka de offentliga finanserna med
            ca 11 miljoner kronor.
          </p>
          <head xml:id="i-FiXwZyoUZ6okCBrwMna2L5" type="h2">
            14.2. Reformer för en effektivare statsförvaltning
          </head>
          <p xml:id="i-XqoyH7cMXTU6vLarKPNjRU">
            Anslagen för myndigheternas verksamheter ökas varje år i takt
            med att pris- och lönenivåer i samhället ökar. För att ge ett
            ökat effektiviseringstryck och ta tillvara besparingsmöjligheter
            hos myndigheterna föreslås att denna så kallade pris- och löneomräkning
            (PLO) från och med 2017 inte räknas upp i en snabbare takt än
            åren 2015–2016 utan att den reducerade uppräkning som nu ligger
            fortlöper åren 2017–2018. Försvaret bör undantas. Förändringen
            beräknas 2017 stärka de offentliga finanserna med ca 590 miljoner
            kronor.
          </p>
          <p xml:id="i-EpCd3iVaeViSjyuDQyRnxu">
            Som tidigare aviserats i bland annat Alliansens budgetmotion
            för 2015 finns det besparingspotential i myndigheternas lokalkostnader.
            Ekonomistyrningsverket har bl.a. föreslagit en metod för att begränsa
            anslagsmedlen för de myndigheter som disponerar lokaler i centrala
            Stockholm. Metoden innebär att rikthyran för Stockholm innanför
            tullarna ska reduceras till 80 procent av den fastställda rikthyran
            från och med ett visst beräkningsår. Metoden tillämpas vid första
            möjliga tillfälle att teckna om avtalet. Det finns myndigheter
            som av olika skäl inte har möjlighet eller är lämpliga att vara
            lokaliserade i andra lokaler eller andra områden. Exempelvis museer
            som Nationalmuseum och Waldemarsudde eller andra myndigheter som
            t.ex. Regeringskansliet och Kungliga biblioteket föreslås utgöra
            undantag från den nya beräkningsmetoden. Ändringen bör tillämpas
            för hyreskontrakt som tecknas efter den 1 januari 2016. Förändringen
            beräknas 2016 stärka de offentliga finanserna med ca 68 miljoner
            kronor.
          </p>
          <head xml:id="i-9viNhuE8DALkjbkp4WCDRM" type="h2">
            14.3. Ytterligare förslag i enlighet med regeringens aviseringar
          </head>
          <p xml:id="i-LHnhxHXv45YxrGBctuUD9p">
            I enlighet med regeringens förslag föreslås en höjd beskattning
            av sparande på investeringskonto och i kapitalförsäkring. Vid
            beräkningen av schablonintäkten för investeringssparkonto respektive
            skatteunderlaget för kapitalförsäkring ska kapitalunderlaget multipliceras
            med statslåneräntan ökad med 0,75 procentenheter. Schablonintäkten
            respektive skatteunderlaget ska dock beräknas till lägst 1,25
            procent av kapitalunderlaget. Sparande i investerings­sparkonto
            kommer också fortsättningsvis att vara skattemässigt gynnat i
            förhållande till konventionell kapitalbeskattning. Förändringen
            beräknas 2016 stärka de offentliga finanserna med ca 2 000 miljoner
            kronor.
          </p>
          <p xml:id="i-AjG7t3qNM7vAvkGTo9JzVg">
            I enlighet med regeringens förslag bör investeraravdraget anpassas
            till kommissionens riktlinjer om statligt stöd för att främja
            riskfinansieringsinvesteringar. Förändringen beräknas 2016 stärka
            de offentliga finanserna med ca 17 miljoner kronor.
          </p>
          <p xml:id="i-WZs99MJjBDLwWK3W7QHzrv">
            Folkpartiet föreslår, delvis i överensstämmelse med regeringen,
            att flyttbidraget inom utgiftsområde 14 till den som är eller
            riskerar att bli arbetslös kan utgå från den 1 januari 2016. Förändringen
            beräknas under 2016 stärka de offentliga finanserna med ca 50
            miljoner kronor.
          </p>
          <p xml:id="i-SRnCRBFhkQUApEQ2FtmEjp">
            Den överbudgetering som finns på anslag 2.64 under utgiftsområde
            16 bör justeras. Den i vårpropositionen aviserade beräkningstekniska
            korrigeringen bör genomföras. Förändringen beräknas stärka de
            offentliga finanserna med 389 miljoner kronor 2016.
          </p>
          <head xml:id="i-W5QDATNMQWYeypUm7bjvzz" type="h1">
            15. Politiska riktlinjer per utgiftsområde
          </head>
          <head xml:id="i-Qv4sFG55C4KfH6gpKAUXFC" type="h2">
            15.1. Utgiftsområde 1: Rikets styrelse
          </head>
          <p xml:id="i-QAnfzXdtEP7MXLjgZLyzqp">
            I utgiftsområde 1 ingår bl.a. utgifter för statschefen, riksdagen,
            riksdagens ombudsmän (JO), Sametinget, Regeringskansliet och länsstyrelserna
            samt demokratipolitik, nationella minoriteter och medier.
          </p>
          <p xml:id="i-6UArsKXaD7DjWjzVW9kQDp">
            Sverige är inte skonat från politiskt våld. Enligt Säpo är de
            tre främsta våldsutövande extremistmiljöerna i Sverige den vänsterautonoma
            miljön, vit makt-miljön och den våldsbejakande islamistiska extremismen.
            Men vi vet inte hur morgondagens extremism gestaltar sig, och
            därför behövs en bred syn på den våldsbejakande extremismen. De
            blodiga terrorattentaten i Paris och Köpenhamn, som riktade sig
            mot det fria ordet och mot judar, måste leda till ökade förebyggande
            och brottsbekämpande insatser och förbättrat skydd. Det växande
            antalet svenskar som rekryteras till IS och andra terrorgrupper
            måste mötas med kraftfulla insatser. Det är viktigt att polis
            och säkerhetspolis motverkar denna brottslighet, men minst lika
            viktigt att arbeta förebyggande. På Folkpartiets initiativ presenterade
            alliansregeringen Sveriges första nationella handlingsplan för
            att värna demokratin mot våldsbejakande extremism, och alliansregeringen
            tillsatte också en nationell samordnare. Den treåriga handlingsplanen
            omfattade bland annat åtgärder för att öka kunskapen om våldsbejakande
            extremism, förebygga att individer ansluter sig till våldsbejakande
            extremistgrupper och underlätta avhopp för dem som redan anslutit
            sig till sådana grupper. Vidare innehöll handlingsplanen åtgärder
            för att stärka strukturer för samverkan och åtgärder för att motverka
            grogrunderna för det ideologiskt motiverade våldet. Det är angeläget
            att detta arbete drivs vidare. Utöver de åtgärder som ligger inom
            ramen för detta utgiftsområde behövs också skärpt lagstiftning,
            bland annat vad gäller resor för att ansluta sig till terrorgrupper,
            och ökat internationellt samarbete mot våldsbejakande extremism.
          </p>
          <p xml:id="i-VwXmFHFdehx2VQJriqcXpd">
            Sverige har alltid varit ett land med etnisk mångfald och många
            språk. Folkpartiets minoritetspolitik handlar om att stärka individens
            rätt att använda sitt minoritetsspråk och vara delaktig i sin
            kultur. Därför är Folkpartiet pådrivande för att förbättra individens
            tillgång till undervisning, kultur och välfärdstjänster på sitt
            minoritetsspråk. Under alliansregeringen ökade antalet kommuner
            som ingick i de samiska och finska förvaltningsområdena kraftigt
            och rätten till undervisning i minoritetsspråk har förbättrats.
            Folkpartiet fortsätter att driva på för en aktiv minoritetspolitik.
          </p>
          <p xml:id="i-XFw3pfgkaqxAZi4krK5J9w">
            Den romska minoriteten har under historiens gång utsatts för
            omfattande övergrepp och kränkningar, och många romer befinner
            sig fortfarande i utanförskap. Alliansregeringen inrättade ett
            särskilt budgetanslag för långsiktigt arbete för romsk inkludering.
            Vi är kritiska till att regeringen den 8 april 2015 aviserat sänkta
            ambitioner på detta område från 2016 och framåt. Folkpartiet liberalerna
            anser att arbetet för romsk inkludering måste fortsätta, utan
            sänkta ambitioner och med fokus på bl.a. utbildning och jobb.
          </p>
          <p xml:id="i-3kUCYHpqsFaMvYSQNhB7sF">
            Regeringen har nyligen lagt fram en proposition (2014/15:88)
            med ett antal förslag till förändringar i presstödsförordningen.
            I huvudsak motsvarar förslagen i propositionen ett antal av förslagen
            från presstödskommittén, där det i september 2013 nåddes en principuppgörelse
            som sju partier står bakom. För Folkpartiets syn på presstödsfrågorna
            under de närmaste åren hänvisar vi till Alliansens följdmotion
            (2014/15:3067).
          </p>
          <p xml:id="i-UsiJuRjCVg3H8LZXMfg1tA">
            Folkpartiet vill ge väljaren större makt och insyn i det demokratiska
            systemet. Därför anser vi att politiska partiers skyldighet att
            redovisa sina intäktskällor ska gälla också på den lokala och
            regionala nivån, och att reglerna om anonyma gåvor måste skärpas.
            Personvalet ska få ökad tyngd genom att gränsen för när kandidater
            kan bli invalda genom personval sänks från dagens 5 procent.
          </p>
          <head xml:id="i-DJCuX9aDNRdxwWwZ6eksFh" type="h2">
            15.2. Utgiftsområde 2: Samhällsekonomi och finansförvaltning
          </head>
          <p xml:id="i-qNMEA3nyJ9LGL24eWsCEG">
            Utgiftsområde 2 Samhällsekonomi och finansförvaltning omfattar
            politiken för finansmarknaden och den statliga förvaltningspolitiken.
          </p>
          <p xml:id="i-6fkc5k8vbd8XsTXT5KTJ1m">
            Inom finansmarknadspolitiken är det fortsatt centralt att minska
            risken för att det finansiella systemet drabbas av allvarliga
            problem. Folkpartiet vill se ett stabilt finansiellt system som
            präglas av högt förtroende med väl fungerande marknader som tillgodoser
            hushållens och företagens behov av finansiella tjänster samtidigt
            som det finns ett högt skydd för konsumenter. Det finns i dessa
            perspektiv särskilt skäl att överväga vidare åtgärder för att
            dämpa hushållen skuldsättning.
          </p>
          <p xml:id="i-8wTfaUMVz8KjWzsW8Z4gyH">
            Folkpartiet välkomnar ett allt närmare europeiskt samarbete på
            detta område. De senaste åren har vi sett en snabb utveckling
            där det i EU under 2015 fullt ut etableras en gemensam tillsynsmekanism
            för banker, en gemensam resolutionsmekanism för banker och en
            gemensam resolutionsfond för finansiering av resolution. Sverige
            bör inte ställa sig utanför, utan snarast söka medlemskap i denna
            så kallade bankunion.
          </p>
          <p xml:id="i-MnKnx67RZYBs1ZEtfWwb16">
            Den statliga förvaltningspolitiken ska bedrivas i en riktning
            så att den svenska offentliga sektorn fortsätter att vara en av
            världens mest effektiva. Folkpartiet föreslår i avsnitt 14.2 en
            fortsatt lägre uppräkningstakt av myndigheternas förvaltningsanslag.
          </p>
          <p xml:id="i-McHgtaFMtX6VKoyCJTJmk8">
            Inom lokalförsörjningsområdet ser vi flera möjligheter till vidare
            effektivisering. Det är rimligt att ESV får en starkare roll än
            idag i att styra mot kostnadseffektiva lokallösningar. Utgångspunkten
            ska vara att nya myndigheter i första hand bör lokaliseras utanför
            Stockholms län samt att befintliga myndigheter i centrala Stockholm
            i flera fall bör överväga alternativa placeringar i exempelvis
            närförorter. Folkpartiet utvecklar ett sådant förslag i avsnitt
            14.2.
          </p>
          <head xml:id="i-QAYm3Zu9geRCoNQVCUY6pW" type="h2">
            15.3. Utgiftsområde 3: Skatt, tull och exekution
          </head>
          <p xml:id="i-T1qh1UxJhakNxwXf9sgvHh">
            Utgiftsområde 3 Skatt, tull och exekution omfattar huvuduppgifterna
            beskattning, uppbörd av skatt, tull och avgifter samt verkställighet
            och indrivning av skatter och avgifter.
          </p>
          <p xml:id="i-2NN4CwrKdbS37YyBuZT4DB">
            En väl fungerande skatteadministration och skatteuppbörd är centralt
            i ett välfungerande samhälle. Medborgarnas förtroende för skattesystemet
            är avgörande för möjligheten att upprätthålla finansieringen av
            den offentliga sektorn.
          </p>
          <p xml:id="i-WRGb3BoBe98zC2BnJfznWd">
            Myndigheterna inom utgiftsområdet ska underlätta för medborgare
            och företag att göra rätt för sig. Medborgare och företag som
            kommer i kontakt med myndigheterna ska få en enhetlig behandling
            och de ska känna förtroende för rättssäkerheten i regelsystemen.
            De regelverk och rutiner som myndigheterna själva disponerar över
            ska vara så enkla som möjligt.
          </p>
          <p xml:id="i-Sq5eCz1u8SQaDAaruM9DH1">
            För att medborgare och företag ska känna stort förtroende för
            verksamheten är det väsentligt att medborgare och företag behandlas
            enhetligt och rättssäkert. Det gäller t.ex. handläggningstider
            och rättstillämpning. Myndigheterna inom området ska därför fortsätta
            att prioritera insatser för att ytterligare förbättra enhetligheten
            och rättssäkerheten.
          </p>
          <p xml:id="i-67Jy8kGFiJpvxRryYTAV57">
            De öppna gränserna och en alltmer globaliserad ekonomi gör att
            hoten mot våra skattebaser ökar. Det är därför fortsatt viktigt
            att vi inom utgiftsområdet samverkar med andra myndigheter, såväl
            svenska som utländska.
          </p>
          <p xml:id="i-S2dWWKDxte9q8e4wCp7tG">
            Inom tullområdet vill Folkpartiet markera vikten av att Sverige
            fullt ut deltar i och aktivt verkar för fler EU-gemensamma lösningar.
            Den kommande unionstullkodexen är i detta perspektiv mycket välkommen.
          </p>
          <head xml:id="i-U2m9xjWBJdkcS13onpiJcX" type="h2">
            15.4. Utgiftsområde 4: Rättsväsendet
          </head>
          <p xml:id="i-6spDmEeTqKiF4GQfQ679rd">
            I utgiftsområde 4 ingår myndigheter inom polisen och åklagarväsendet,
            domstolsväsendet samt kriminalvården. Dessutom ingår Rättsmedicinalverket,
            Brottsförebyggande rådet, Brottsoffermyndigheten, Säkerhets- och
            integritetsskyddsnämnden, Domarnämnden och Gentekniknämnden.
          </p>
          <p xml:id="i-3dZjC6MaxA72tTw8sFN2WA">
            Folkpartiet har varit pådrivande för att polisverksamheten sedan
            årsskiftet 2015 har samlats i en nationell myndighet. Den nya
            organisationen ger nya förutsättningar att samla expertis kring
            ovanliga brott och att upptäcka mönster där gärningsmän har hela
            Sverige som verksamhetsfält. Under alliansregeringen gjordes också
            en kraftig utbyggnad av rättsväsendet. Idag finns över 20 000
            poliser i tjänst. På senare år har också allmänhetens trygghet
            ökat påtagligt, vilket visas av de regelbundna nationella trygghetsundersökningarna
            (NTU).
          </p>
          <p xml:id="i-WxtEgzUKqCSYdQxUw7P6a">
            Men arbetet måste fortsätta. En prioriterad uppgift är nu att
            fler brott ska klaras upp och leda till att gärningsmannen får
            en påföljd. För att polis och åklagare ska kunna utreda fler brott
            behövs specialisering och tydligare ansvarsfördelning. Vi vill
            ha fler civila utredare med expertkunskaper, till exempel inom
            it-brott eller ekonomisk brottslighet.
          </p>
          <p xml:id="i-UMzK34Tcbj4ZPHa3uJCixp">
            En synlig och lokalt närvarande polis är A och O för att allmänheten
            ska känna sig trygg. Det är lika viktigt i våra storstäder som
            på mindre orter och landsbygd. Övergången från närpolisområden
            till lokalpolisområden får inte leda till att den lokala förankringen
            minskar, utan det är tvärtom av stor betydelse att polisens samarbete
            med andra aktörer i lokalsamhället ökar. Folkpartiet har verkat
            för att lokala poliskontor inrättats i utsatta stadsdelar där
            otryggheten är stor, och utvärderingar från Brottsförebyggande
            rådet visar att de har effekt.
          </p>
          <p xml:id="i-5nuGourZ5innQS2WPmWzRH">
            Internet underlättar tillvaron men ökar också sårbarhet, inte
            minst när det gäller risken att utsättas för brott. Internet har
            blivit en arena för hat, hot och kränkningar. Det är viktigt att
            poängtera att samma lagar och regler gäller på internet. Det förutsätter
            bland annat att samhället griper in när överträdelser sker. Ett
            hot på internet ska hanteras, utredas och lagföras på precis samma
            sätt som andra hot. På Folkpartiets och Alliansens initiativ har
            riksdagen våren 2015 tagit ställning för ett antal åtgärder för
            att minska utsattheten mot it-relaterade brott, t.ex. skärpt straff
            för gromning och en anpassning av bedrägeribestämmelsen.
          </p>
          <p xml:id="i-QCQDEf7NnvRjdAUmUido2u">
            Insatserna mot den organiserade brottsligheten behöver byggas
            ut och det internationella samarbetet förstärkas. Vi i Folkpartiet
            är inte rädda för ett tätare samarbete mellan Europas stater på
            brottsbekämpningens område. Tvärtom ser vi det som en huvuduppgift
            för EU. Det måste bli lika smidigt för polis och åklagare att
            arbeta i det gränslösa Europa som det nu är för brottslingarna.
            EU:s polissamarbete Europol bör uppgraderas till ett Europas FBI,
            en europeisk polismyndighet med befogenhet att utreda allvarliga
            brott där flera länder berörs. Vi stöder också förslaget om att
            ta en första steg mot en europeisk åklagarmyndighet.
          </p>
          <p xml:id="i-FxCaNTRV2xmrK6fkxbHqnH">
            Brottsförebyggande rådets undersökningar visar att andelen ungdomar
            som begår brott har minskat tydligt på senare år. Den bästa insatsen
            för att ungdomar inte ska fastna i en kriminell livsstil är att
            arbeta förebyggande och snabbt fånga upp ungdomar i riskzonen.
            Socialtjänst, polis, skola och andra aktörer måste ha ett tätt
            samarbete. Arbetsmetoden med så kallade sociala insatsgrupper,
            där olika aktörer samordnar sina insatser för en ung människa
            på väg in i en kriminell livsstil, har visat sig framgångsrik
            och behöver spridas över landet.
          </p>
          <p xml:id="i-U4QJ2t3SQ2BNCrcUnL4n4q">
            Skyddet mot sexualbrott och brott i nära relationer måste stärkas
            ytterligare. Sedan den 1 juli 2013 har våldtäktsbegreppet breddats
            till att omfatta fall där offret inte gjort motstånd för att hon
            varit i en särskilt utsatt situation. Vi vill komplettera sexualbrottslagstiftningen
            med en separat bestämmelse om sexuella handlingar som genomförs
            utan en persons samtycke. Även den som borde ha förstått att det
            inte funnits något samtycke ska kunna dömas. Folkpartiet vill
            även skärpa lagstiftningen om kontaktförbud och få en ökad användning
            av elektronisk fotboja. I särskilt allvarliga fall ska kontaktförbudet
            kunna gälla en hel kommun, så kallad omvänd kommunarrest. Det
            är gärningsmannens rörelsefrihet som ska begränsas, inte offrets.
          </p>
          <p xml:id="i-3qk2Fdw6Hnk5RdhDz7bK9v">
            Hatbrott fortsätter att vara ett allvarligt problem för individer
            och grupper som är utsatta för andras fördomar på grund av religion,
            sexuell läggning, hudfärg eller någon annan personlig egenskap.
            Hatbrott måste hanteras mer professionellt och de drabbades förtroende
            till polisen och rättsväsendet måste höjas så att fler människor
            vågar anmäla, berätta om vad de utsatts för och kan utgå från
            att myndigheterna går till botten med anmälningarna.
          </p>
          <p xml:id="i-FYk5HbMUchSeHNMH2L5Z6Q">
            Rekryteringen till uppdraget som nämndeman behöver breddas, så
            att fler nämndemän har annan bakgrund än partipolitisk. Nämndemän
            ska finnas i första instans, det vill säga tingsrätt och förvaltningsdomstol.
            I högre instans ska målen enbart avgöras av lagfarna domare.
          </p>
          <p xml:id="i-BwhrRa7efTfsnZzi5WQ4gg">
            Folkpartiet vill samla integritetsfrågorna hos en myndighet med
            ett brett mandat. Vi vill också att alla lagförslag ska granskas
            ur ett integritetsperspektiv, på samma sätt som deras effekter
            för t.ex. ekonomin eller jämställdheten analyseras. Även integritetspåverkande
            lagar som redan antagits ska utvärderas regelbundet.
          </p>
          <head xml:id="i-TcJ5ZQ3agD8iXCLgGJ7AT3" type="h2">
            15.5. Utgiftsområde 5: Internationell samverkan
          </head>
          <p xml:id="i-GyKzdLHJ6ChDSNoHT67uNQ">
            Utgiftsområdet rymmer frågor med anknytning till Sveriges relationer
            till, och överenskommelser med, andra stater och internationella
            organisationer. Här ingår bland annat freds- och säkerhetsfrämjande
            verksamhet, forskning, andra insatser som rör säkerhetspolitik
            och nedrustning samt samarbetet inom Norden, Nato, EU, FN och
            Östersjöregionen. Två myndigheters verksamhet faller inom utgiftsområdets
            ram: Inspektionen för strategiska produkter och Svenska institutet.
          </p>
          <p xml:id="i-ThwJKVLBZm4t7ErGvDuRjr">
            För Folkpartiet är det en självklarhet att Sverige ska vara en
            del av det internationella samarbetet. Vi är tydliga med att Sveriges
            säkerhet tryggas bättre i samarbete med andra. Folkpartiet anser
            att ett svenskt Natomedlemskap skulle säkra fred och frihet tillsammans
            med andra länder som delar våra värderingar i vårt närområde såväl
            som globalt. Vi ser också att det i vår oroliga omvärld fortsatt
            finns ett stort behov av internationella kris- och konflikthanteringsförmågor.
            I arbetet för fred och säkerhet, konfliktlösning och internationell
            samverkan har FN en särställning. FN:s roll försvåras dock allvarligt
            av bristande effektivitet och motsättningar mellan demokratier
            och diktaturer. FN behöver reformeras för att bli mer handlingskraftigt
            och trovärdigt.
          </p>
          <p xml:id="i-Qpemweak5VdmkBW3Gct531">
            Folkpartiet vill att Sverige i EU, FN och i andra internationella
            organisationer ska vara en stark röst för demokrati, mänskliga
            rättigheter och jämställdhet i en värld där dessa grundläggande
            principer är långt ifrån självklara.
          </p>
          <head xml:id="i-FxontCJmPrfnFSyPAhjrvL" type="h2">
            15.6. Utgiftsområde 6: Försvar och samhällets krisberedskap
          </head>
          <p xml:id="i-AgmkfNCTa8JyvxZTG26whJ">
            Den verksamhet som finansieras från utgiftsområde 6 Försvar och
            samhällets krisberedskap kan delas in i fyra undergrupper: försvar,
            samhällets krisberedskap, strålsäkerhet samt elsäkerhet.
          </p>
          <p xml:id="i-HvaCTaCNQbZrGiEEqtQLg5">
            I och med Ukrainakonflikten har det säkerhetspoliska läget i
            vår omvärld allvarligt försämrats. Vi har sett hur de ryska militärövningarna
            mot Sverige och våra nordiska grannländer både ökat i antal och
            blivit allt mer aggressiva. Mot bakgrund av det finns ett stort
            behov av en förstärkt försvarsförmåga. Vi föreslog i försvarssamtalen
            att de ekonomiska anslagen till försvaret sammantaget bör höjas
            med 18 miljarder kronor för perioden 2015–2020. Folkpartiet föreslår,
            om hänsyn tas till regeringens aviserade höjningar av ungdomsarbetsgivaravgiften,
            stärkta försvarsanslag med 2 miljarder kronor 2016, 3 miljarder
            kronor 2017 och 4 miljarder kronor för 2018 och därefter. Grunderna
            för vårt ställningstagande utvecklas närmare i avsnitt 9.
          </p>
          <head xml:id="i-SxFrFVNx2ACL5JkXGeqRET" type="h2">
            15.7. Utgiftsområde 7 Internationellt bistånd
          </head>
          <p xml:id="i-3aF5ZnznLgBZYZLZ4TqQJp">
            Under utgiftsområdet Internationellt bistånd finns sex anslag:
            biståndsverksamhet, förvaltningsanslagen för Sida, Nordiska Afrikainstitutet,
            Folke Bernadotteakademin, Riksrevisionens anslag för internationellt
            utvecklingssamarbete och anslaget för utvärdering av internationellt
            bistånd.
          </p>
          <p xml:id="i-5V6N62QDqEE1pjxbWgWHLp">
            Liksom för liberaler i alla tider är internationalismen en central
            värdering för Folkpartiet idag. Ett generöst bistånd är ett konkret
            uttryck för denna värdering som markerar solidaritet med människor
            i andra länder och ansvarstagande för vår omvärld. Folkpartiet
            värnar det så kallade enprocentsmålet.
          </p>
          <p xml:id="i-8J8gBfrvwugkq3T4LX2CYo">
            Folkpartiet liberalernas utvecklingspolitik tar sin utgångspunkt
            i varje människas egen inneboende förmåga och tanken att vi har
            ett ansvar för vår omvärld, i synnerhet för människor som lever
            i länder där det råder fattigdom och förtryck.
          </p>
          <p xml:id="i-5DWDvyE6psf9mGGfeDZSSm">
            Demokrati och frihet är det viktigaste verktyget för att bekämpa
            fattigdom och skapa utveckling. De fattigaste länderna i världen
            tillhör samtidigt de ofriaste. I länder där man inte får rösta
            eller uttrycka sig fritt är människor ofta även förhindrade att
            äga, handla, ärva, belåna eller fritt teckna kontrakt. Dessa civilrättsliga
            restriktioner kväver individers inneboende kraft och förhindrar
            ekonomisk utveckling. Det gäller i synnerhet för kvinnor. Om kvinnor
            i u-länder dessutom inte kan välja sina lagstiftare blir det inga
            satsningar på mödravård. Och om flickor förvägras tillgång till
            utbildning är möjligheten liten att kräva samma rättigheter som
            män. Det är därtill en empiriskt belagd erfarenhet att det i demokratier
            inte uppstår akut hungersnöd. Därför är demokrati och mänskliga
            rättigheter inom biståndet så centralt.
          </p>
          <p xml:id="i-UiSwwkz2By9mRVtEdvzrXB">
            Folkpartiet har under lång tid kämpat för att demokrati, yttrandefrihet,
            jämställdhet och biståndseffektivitet ska få en framträdande roll
            i biståndspolitiken. Den synen fick stort genomslag i den omläggning
            av svenskt utvecklingssamarbete som alliansregeringen genomförde.
            Antalet samarbetsländer minskade från 70 till drygt 30 länder.
            En särskild kategori för bistånd till demokratikämpar i diktaturer
            som Kuba, Zimbabwe och Vitryssland skapades, och för första gången
            blev demokrati en av huvudprioriteringarna i biståndet. Folkpartiet
            arbetar för att denna inriktning även framöver ska prägla svenskt
            utvecklingssamarbete.
          </p>
          <p xml:id="i-WDjeKm65YLxVSxpuJ7bs8J">
            Sverige måste fortsätta driva på i frågor som hos många biståndsgivarländer
            betraktas som politiskt känsliga, framförallt kvinnors rätt till
            sin kropp, sin sexualitet och rätten till fri abort, det som brukar
            beskrivas som sexuell och reproduktiv hälsa och rättigheter, samt
            hbtq-personers rättigheter.
          </p>
          <p xml:id="i-D5rFwsrXX6JU5ypggJL4vi">
            Vår vision på lång sikt är att utvecklingen i världen blir så
            positiv att bistånd inte längre behövs och därmed kan avvecklas.
            Men dit är det långt. Förtryck och ofrihet, svält och undernäring,
            mödradödlighet, brist på skolgång och sjukvård är utmaningar som
            måste mötas. Folkpartiet är en garant för ett värderingsstyrt,
            generöst och effektivt bistånd.
          </p>
          <head xml:id="i-G4PmxcWgNy4EadqBnNVXKB" type="h2">
            15.8. Utgiftsområde 8: Migration
          </head>
          <p xml:id="i-V7woadQGyZoyDNfcfRFVvD">
            Utgiftsområdet omfattar frågor som rör utlänningars rätt att
            resa in i och vistas i Sverige samt frågor som rör mottagande
            av asylsökande.
          </p>
          <p xml:id="i-CaR7UntXY7J3EZ4BxNhq7X">
            Folkpartiet liberalerna värnar asylrätten. Att söka skydd undan
            förföljelse och förtryck är en mänsklig rättighet. Sverige ska
            vara ett öppet, tolerant och dynamiskt land. Vi värnar om dem
            som drabbas av personlig förföljelse och som tvingas fly på grund
            av sin politiska övertygelse, etnicitet, religion, kön, sexualitet
            eller könsidentitet. För dem måste asylprocessen kvalitetssäkras.
            Avvisningar och utvisningar från Sverige ska utvärderas och kvalitetsgranskas.
            Kritik från FN:s flyktingorgan UNHCR och FN:s tortyrkommitté ska
            vägleda svensk asylprövning. Ensamkommande barn ska särskilt värnas.
          </p>
          <p xml:id="i-JwdrZmUiGx91fX67uZbzsc">
            EU antog 2013 nya minimiregler i asylsystemet. Det är ett viktigt
            steg mot ett gemensamt asylsystem i hela EU, men arbetet för att
            stärka EU:s gemensamma asylpolitik behöver fortsätta. Alla EU-länder
            bör ta emot kvotflyktingar och EU-länderna bör gemensamt införa
            en möjlighet till asylvisum. Det är också av yttersta vikt att
            EU-länderna ökar sina gemensamma åtgärder för att förebygga att
            Medelhavet blir en dödsfälla för de migranter som fraktas i sjöodugliga
            farkoster av cyniska människosmugglare.
          </p>
          <p xml:id="i-BA9Er8QooaR1WKjMG285XN">
            Arbetskrafts- och företagarinvandring bidrar till Sveriges tillväxt.
            Folkpartiet har medverkat till att det sedan 2008 är lättare att
            komma till Sverige som arbetskraftsinvandrare. Arbetskraftsinvandrare
            från länder utanför EU/EES utgör bara 0,4 procent av det totala
            antalet sysselsatta i Sverige, men de hjälper till att minska
            bristen på arbetskraft i många sektorer. De finns i alla yrken,
            och ofta är de högt kvalificerade.
          </p>
          <p xml:id="i-BxWKdxAg6LbhSh5dXt1iqJ">
            Arbetet med att underlätta för arbetskrafts- och företagarinvandring
            bör fortsätta. Det bör bli enklare att få tillstånd att komma
            hit för att söka arbete eller starta företag för den som kan försörja
            sig under tiden i Sverige. Folkpartiet medverkade till att alliansregeringen
            2014 lade fram reformförslag för att underlätta för doktorander
            att kvalificera sig för permanent uppehållstillstånd i Sverige.
            Genom denna reform har det också blivit möjligt för studenter
            att stanna kvar i sex månader efter slutförda högskolestudier
            för att söka arbete eller undersöka förutsättningarna att starta
            näringsverksamhet i Sverige. Dessutom har det införts enklare
            och tydligare regler för medföljande familjemedlemmar till näringsidkare
            och studenter.
          </p>
          <p xml:id="i-TYWM5iV6oA8sH8FLRry7fq">
            Att fler kommer till Sverige och jobbar är bra för vårt lands
            välstånd och utveckling. Jobb är en nyckel in i det svenska samhället
            och avgörande för människors frihet. Den som inte har ett arbete
            tvingas leva på bidrag och hamnar ofta i utanförskap. Därför måste
            en generös asylpolitik kombineras med en väl fungerande integrationspolitik
            som fokuserar på jobb. Detta utvecklar vi i avsnitt 8.
          </p>
          <head xml:id="i-Fy5ma1VC3C2cC8bLPEYYhP" type="h2">
            15.9. Utgiftsområde 9: Hälsovård, sjukvård och social omsorg
          </head>
          <p xml:id="i-L37VB8dgZ38S5jfJR5jJc">
            Utgiftsområdet omfattar hälso- och sjukvårdspolitik, folkhälsopolitik,
            funktionshinderspolitik, politik för sociala tjänster – omsorg
            om äldre, individ- och familjeomsorg, personer med funktionsnedsättning,
            barnrättspolitik samt alkohol-, narkotika-, dopnings-, tobaks-
            samt spelpolitik.
          </p>
          <p xml:id="i-7XMCoUhJyq9mvcRnV5AVKv">
            Målet för liberalismen är den enskilda människans frihet och
            livschanser. Ingen människa ska vara fången i de villkor han eller
            hon föddes in i. En socialliberal huvuduppgift är att sträva efter
            jämlikhet i livschanser, och underlätta social rörlighet. Respekten
            för den enskilda människan är särskilt viktig när hon är i en
            utsatt situation.
          </p>
          <p xml:id="i-ABwQpSsEWwJjQJhnPWuLA4">
            Människors efterfrågan på välfärdstjänster väntas öka i högre
            takt än tillväxten. En högre andel äldre i befolkningen, nya och
            effektiva men kostsamma läkemedel och medicinska behandlingar
            samt behovet av stora investeringar i teknik kräver stora resurser
            och hög kompetens. Svårigheterna blir särskilt tydliga i mindre
            landsting och kommuner där befolkning och skatteunderlag minskar.
            Utvecklingen riskerar att ge upphov till större skillnader i både
            utbud och kvalitet beroende på var man bor.
          </p>
          <p xml:id="i-v2n832yzZYVL6459xuijQ">
            Kvaliteten på såväl vård som omsorg och socialtjänstens insatser
            varierar mellan kommuner, mellan landsting och regioner men också
            inom dessa. Orättvisan följer inte bara geografi. Kvinnor får
            generellt sämre vård än män liksom socioekonomiskt svaga grupper
            får sämre vård än de med högre utbildning och inkomst. Människor
            med mer komplexa vårdbehov hamnar alltför ofta i kläm – eller
            i glappet – mellan landsting och kommun, mellan primär- och specialistvård
            och mellan olika typer av specialiserad vård. Att skapa förutsättningar
            för att landsting och kommuner ska kunna upprätthålla den kompetens
            och kapacitet som behövs för ett brett utbud av välfärdstjänster,
            med respekt för den kommunala självstyrelsen, är en central uppgift
            för regering och riksdag.
          </p>
          <p xml:id="i-Efx4QzV1wgTy6Wtsp4hZwH">
            Välfärdstjänsterna behöver finansieras, men de behöver också
            bemannas. Vården och omsorgen behöver locka fler, och de som arbetar
            där behöver få arbeta på toppen av sin förmåga.
          </p>
          <p xml:id="i-Db417v5e18MNeQWpm7bbCQ">
            Det bör vara möjligt att få mer vård för skattepengarna. Sverige
            tillhör de länder som har störst andel läkare och sjuksköterskor
            per tusen invånare inom OECD, men vi har samtidigt minst antal
            patientbesök. Det som mäts görs, men många som arbetar i olika
            välfärdstjänster idag upplever att de får ägna så mycket tid åt
            att mäta att de inte hinner med att göra. Omkring 25 procent av
            alla vårdtillfällen inom svensk sjukvård är akuta återinläggningar
            som hade kunnat undvikas. WHO pekar på att 90 procent av all diabetes,
            80 procent av alla hjärtinfarkter och 30 procent av all cancer
            kan förebyggas av sunda levnadsvanor. En procent av befolkningen
            står för cirka 30 procent av de totala hälso- och sjukvårdskostnaderna,
            och 10 procent av befolkningen står för cirka 70 procent av kostnaderna.
          </p>
          <p xml:id="i-XQWx3kc3hvRcYPQK2aqwaq">
            Ny teknik och nya idéer måste användas bättre. Innovationer,
            både de som handlar om avancerad medicinteknik och de som handlar
            om kloka rutiner i äldreomsorgen, måste snabbare tas tillvara
            och spridas.
          </p>
          <p xml:id="i-17KyHkf7HgJLA5HBye5PDu">
            Valfriheten mellan olika alternativ i vård och omsorg behöver
            värnas och utvecklas vidare. Samtidigt behöver den enskildes inflytande
            över och delaktighet i sin egen vård och omsorg öka. Det måste
            vara möjligt att kombinera rättssäkerhet och kostnadskontroll
            med flexibilitet och respekt för människors integritet.
          </p>
          <p xml:id="i-DNNd3mY2nnB4DyHTaxFogi">
            Folkpartiet har länge använt uttrycket ”det glömda Sverige” för
            att beskriva sina socialpolitiska ambitioner. De som mest behöver
            stöd är ofta de som själva har svårast att göra sig hörda. Idag
            handlar det till exempel om missbrukare, psykiskt sjuka, hemlösa,
            utsatta barn och personer med funktionsnedsättningar. Självförverkligande
            ska inte vara ett privilegium för ett fåtal. Vi vet att en funktionsnedsättning
            kan påverka livets alla skeenden och förutsättningar för delaktighet.
            En liberal politik för funktionshinder är en politik för mänskliga
            rättigheter för alla.
          </p>
          <p xml:id="i-TFN9kzGdGqexo3UDXrGi8T">
            Folkpartiet har bland annat därför varit pådrivande för flera
            viktiga reformer för delaktighet och jämlikhet för personer med
            funktionsnedsättning, inte minst LSS-reformen. Intentionerna i
            den reformen behöver värnas, och därför behöver lagen förtydligas
            och innehållet utvecklas med fokus på rätten att ha ett arbete,
            vara förälder och leva ett jämlikt liv. Det handlar bland annat
            om definitionen av så kallade grundläggande behov samt om personkretsindelningen
            är ändamålsenlig.
          </p>
          <p xml:id="i-CV3rquXSRLe1oeAGLYWwYs">
            Alla system kan missbrukas, och alla system behöver kontrollfunktioner.
            Arbetet mot fusk och felutnyttjande bör fortsätta, men fokus behöver
            skifta. Regler och kontroller bör inriktas mer på att avslöja
            oseriösa aktörer, och mindre på detaljreglering och åtstramningar
            för personer med ett faktiskt behov av stöd.
          </p>
          <p xml:id="i-9481fvUkf1xh4JfRBoTn7c">
            Globaliseringen skapar utmaningar för välfärden, men också möjligheter.
            När människor rör sig allt mer över gränser blir de sociala klyftorna
            större också i vårt eget land. Sammanhållningen i ett samhälle
            som blir allt mer heterogent behöver värnas. Välfärdspolitiken
            bör syfta till att överbrygga och sluta klyftor, och samtidigt
            bidra till social rörlighet. Mångfalden bland dem som arbetar
            i välfärden bör tas tillvara, och samtidigt bör välfärdstjänsterna
            utvecklas för att möta mångfalden bland dem som behöver dem.
          </p>
          <p xml:id="i-Jek7mR3w9wXWzkDzLgzuYU">
            Den psykiska ohälsan särskilt bland unga har ökat under flera
            decennier. Tidigare regeringar, både socialdemokratiska och Alliansens,
            har gjort riktade satsningar, men mycket tyder ändå på att psykiatrin
            är eftersatt. 20 år efter psykiatrireformen har landsting och
            kommuner fortfarande svårt att samarbeta. Tröskeln att få vård
            är hög och väntetiderna är långa. Arbetet med suicidprevention
            behöver uppmärksammas.
          </p>
          <head xml:id="i-KQz6K6P4tcxmN3d4eNyafL" type="h2">
            15.10. Utgiftsområde 10: Ekonomisk trygghet vid sjukdom och funktionsnedsättning
          </head>
          <p xml:id="i-vQPKSBeyrFHLH3H72AGJu">
            Utgiftsområde 10 Ekonomisk trygghet vid sjukdom och funktionsnedsättning
            omfattar sjukpenning, rehabiliteringspenning, sjuk- respektive
            rehabiliteringspenning i särskilda fall, boendetillägg, närståendepenning,
            medel för köp av arbetshjälpmedel m.m., aktivitets- och sjukersättning,
            handikappersättning, ersättning vid arbetsskador och inom det
            statliga personskadeskyddet (tidigare benämnt kroppsskador) samt
            bidrag för sjukskrivningsprocessen.
          </p>
          <p xml:id="i-XKK99TLrY7qH1LiSgBHdmd">
            Kostnaderna för sjukskrivning och förtidspension har periodvis
            varit mycket höga. Under första halvan av 2000-talet fick 20 procent
            av befolkningen mellan 20 och 64 år sin försörjning från sjukförsäkring,
            arbetslöshetsersättning eller från socialbidrag, dubbelt så många
            som 1970. Andelen förtidspensionärer år 2005 var tre gånger högre
            än 1970. Sedan dess har sjuktalen och kostnaderna för sjukförsäkringen
            sjunkit för att sedan återigen öka något. Alliansregeringens reformer
            och attitydförändringar har gett resultat. Det är djupt oroande
            att regeringen aviserat att riva upp stora delar av dessa reformer.
          </p>
          <p xml:id="i-GaETm4bbLareuzVfL1KXPt">
            Folkpartiet välkomnar och stödjer i huvudsak de förslag som den
            parlamentariska socialförsäkringsutredningen (SOU 2015:21) har
            lagt fram för sjukförsäkringen, för arbetsskadeförsäkringen och
            om ett mer rättvisande inkomstunderlag. Vi beklagar samtidigt
            att kommittén inte nådde längre.
          </p>
          <p xml:id="i-XHfjYDA7GyoQC2A2X5wLYX">
            Folkpartiet delar socialförsäkringsutredningens uppfattning att
            det för närvarande och under överblickbar tid endast finns begränsade
            offentliga resurser till förfogande för reformer av socialförsäkringarna.
            Målet behöver dock fortsatt vara ett tydligare samband mellan
            förmåner och inbetalade premier. Ju större andel av befolkningen
            som inte får hela sin inkomst försäkrad, desto fler börjar ta
            ut privata tilläggsförsäkringar för att täcka upp den del av inkomsten
            som den allmänna sjukförsäkringen inte ersätter. Då urholkas tilltron
            till vårt samhälles allmänna trygghetssystem. De stora förlorarna
            blir då de som behöver det offentliga sjukförsäkringssystemet
            mest, det vill säga låginkomsttagare och sjuka. Ett tydligare
            samband mellan premier och förmåner minskar också incitamenten
            för skatteplanering och skattefusk.
          </p>
          <p xml:id="i-TX6D1J9zfwtQNaQU7eFFmx">
            Det behövs fler konkreta verktyg för att förstärka hälso- och
            sjukvårdens incitament och möjligheter att verka för att patienter
            ska kunna behålla eller återfå sin arbetsförmåga. Stimulansmedel
            som sjukskrivningsmiljarden, kömiljarden och rehabiliteringsmiljarden
            har fyllt och bör fortsätta fylla viktiga funktioner för att korta
            väntetider på behandling och rehabilitering och för att se till
            att rätt insatser sätts in i rätt tid.
          </p>
          <p xml:id="i-LzK2pQbN73p89JNJ8tztAd">
            Än mer effektiva än stimulansmedel är åtgärder via hälso- och
            sjukvårdens egna budgetar. Därför behöver arbetet med att utveckla
            Finsam fortsätta, med större engagemang och större frihet.
          </p>
          <p xml:id="i-2S6dGok34fqURkpKdWL5BT">
            Det är nödvändigt med ett tydligt regelverk för hur och när myndigheter,
            arbetsgivare och den sjukskrivne ska samarbeta för att återgång
            i arbete ska bli möjligt. Innan de fasta tidsgränserna i sjukförsäkringen
            infördes hölls människor i passivitet och ovisshet på obestämd
            tid. Det skapade lidande och utslagning. Det är olyckligt att
            regeringen nu aviserat att tidsgränserna ska avskaffas.
          </p>
          <p xml:id="i-UzEVtznys8TYh7a8NZXEw7">
            Aktivitetsersättningen behöver ses över. Även om vissa reformer
            har gjorts är den för passiv för många och ger samtidigt ett otillräckligt
            skydd för andra unga som på grund av sjukdom inte kan försörja
            sig själva. Unga som på grund av funktionsnedsättning behöver
            förlängd skolgång bör få studiemedel.
          </p>
          <head xml:id="i-VSubV8KZEbJ359o4zkxj68" type="h2">
            15.11. Utgiftsområde 11: Ekonomisk trygghet vid ålderdom
          </head>
          <p xml:id="i-CHr9gM3B7uqctnamrBFGTg">
            Utgiftsområdet omfattar garantipension, bostadstillägg till pensionärer,
            äldreförsörjningsstöd samt efterlevande pensioner till vuxna,
            dvs. omställningspension, änkepension och särskild efterlevandepension.
            Utgiftsområdet omfattar även Pensionsmyndigheten.
          </p>
          <p xml:id="i-3YCYKhL9vRLPZMKx89ptCw">
            Folkpartiet står tillsammans med de andra allianspartierna och
            Socialdemokraterna bakom den blocköverskridande pensionsöverenskommelsen,
            som gett oss ett av världens mest stabila pensionssystem. Eftersom
            pensionen baseras på livsinkomsten uppmuntras arbete och egen
            försörjning. Den breda överenskommelsen skyddar systemet mot politiska
            nycker, och detta breda samförstånd bör värnas också framgent.
            Förändringar i pensionssystemet ska också fortsatt göras i samförstånd
            mellan de partier som står bakom pensionsöverenskommelsen. När
            Miljöpartiet ingår i regeringen har detta parti möjlighet att
            bidra till och medverka i pensionsarbetsgruppens arbete.
          </p>
          <p xml:id="i-7TVPZAiDt3gjR3MEq2TLSv">
            Det som på lång sikt avgör hur pensionerna utvecklas är hur många
            som arbetar och betalar in till systemet. Arbetslinjen är viktig
            både för dagens och morgondagens pensioner. Alliansregeringen
            sänkte skatten för pensionärer totalt fem gånger, vilket sammanlagt
            har gett en garantipensionär 1 900 kronor mer i disponibel inkomst
            per månad jämfört med 2006.
          </p>
          <p xml:id="i-U5vTdKJFLQanGNN6my1NBb">
            Kronologisk ålder är ett dåligt mått på människors förmågor –
            både på arbetsmarknaden och i samhället. Äldre människors kunskap,
            kompetens och erfarenhet måste tas bättre tillvara i arbetslivet.
            Åldersgränsen för hur länge man har rätt att vara kvar på arbetet
            bör därför höjas från 67 år till 69 år, vilket vi utvecklar närmare
            i avsnitt 11.2. På sikt bör åldersgränserna för pensionsuttag
            och rätten att stanna kvar i arbetslivet knytas till medellivslängdens
            utveckling. Fördomar och diskriminering måste bekämpas, och regler
            och avtal som hindrar äldre att arbeta om de vill bör ses över.
          </p>
          <p xml:id="i-YPnxx9MTe9A8fS3rjEJ2nA">
            I samband med behandlingen av höstbudgeten beslutade riksdagen
            att tillkännage för regeringen att en offentlig utredning bör
            tillsättas senast den 1 juni 2015 med uppdrag att utreda om det,
            inom ramen för pensionsöverenskommelsen, går att förändra pensionssystemet
            så att mer av den intjänade pensionen fördelas lika mellan makar.
            Det är en angelägen utredning. Kvinnor har genom hela arbetslivet
            lägre inkomster än män. I kvinnligt dominerade yrken är lönerna
            lägre, kvinnor arbetar fler timmar hemma och färre avlönade timmar
            än män. Över ett arbetsliv summerar dessa ojämställdhetsfaktorer
            till 3,6 miljoner kronor i lägre inkomst för en genomsnittlig
            kvinna jämfört med en genomsnittlig man. Följden av ett ojämställt
            arbetsliv är därför att pensionsutbetalningarna också fördelas
            ojämställt. Vi ser också att många kvinnor som levt i äktenskap
            där löneskillnaderna inte upplevts som så allvarliga så länge
            som man hållit ihop, drabbas av dubbel orättvisa den dag då makarna
            går skilda vägar.
          </p>
          <head xml:id="i-23YSqNYgCNSYmRUd2Vncc3" type="h2">
            15.12. Utgiftsområde 12: Ekonomisk trygghet för familjer och
            barn
          </head>
          <p xml:id="i-RciD1meJDoarn3BXLAGFC1">
            Under utgiftsområde 12 Ekonomisk trygghet för familjer och barn
            finns tre typer av förmåner: de generella bidragen barnbidrag
            och adoptionsbidrag, försäkringarna föräldraförsäkring, barnpension
            och efterlevandestöd till barn samt pensionsrätt för barnår och
            de behovsprövade bidragen bostadsbidrag, underhållsstöd och vårdbidrag
            för funktionshindrade barn.
          </p>
          <p xml:id="i-NCduXeaiLCFrvt31N8YLXq">
            Barnfamiljer kan se ut på många olika sätt, och alla föräldrar
            ska ha möjlighet att kombinera förvärvsarbete och företagande
            med föräldraskap. Folkpartiet vill ha en modern, valfrihetsinriktad
            familjepolitik som ökar jämställdheten och uppmuntrar till arbete.
            Studenters och unga forskares trygghet vid föräldraskap måste
            förstärkas. Vårdnadsbidraget ska avskaffas. Barnbidraget ska fortsätta
            vara skattefritt och lika för alla.
          </p>
          <p xml:id="i-71xoQfSaaiXvF1MTKR9QRm">
            Föräldraförsäkringens utformning spelar en avgörande roll för
            barnens rätt till sina föräldrar men också för utveck­lingen av
            jämställdheten på svensk arbetsmarknad. I grund och botten är
            framväxten av föräldraförsäkringen en viktig del av den svenska
            välfärden och ett fundament för kvinnors frigörelse. Samtidigt
            är dagens försäkring förknippad med utmaningar.
          </p>
          <p xml:id="i-WUcdmM2WYQrtBNGRrnXFkk">
            Den ekonomiska ojämställdheten mellan män och kvinnor är utbredd.
            Till detta bidrar attityder, invanda könsroller och en köns­segregerad
            arbetsmarknad. Men det är också tydligt att kvinnors relativt
            längre perio­der av föräldraledighet verkar hämmande på löneutveckling
            och karriär. Folkpartiet ser detta och föreslår åtgärder för att
            ändra på denna ordning. Både pappamånaderna och jämställdhetsbonusen
            är instrument i försäkringen som Folk­partiet introducerat för
            att öka jämställdheten i uttaget.
          </p>
          <p xml:id="i-QgnUSNXwCmCq26MD9DbJNr">
            Att öka antalet icke överlåtbara månader har visat sig vara den
            mest effektiva metoden för att öka jämställdheten i uttaget. Därför
            är det rimligt att en sådan förändring priori­teras högt och inte
            skjuts på framtiden. Ytterligare en månad bör därför öronmärkas
            åt vardera föräldern, utan att detta påverkar det totala antalet
            månader i föräldraförsäkringen. Vid sidan av denna ytterligare
            öron­märkning bör jämställdhetsbonusen förstärkas. Folkpartiet
            utvecklar denna politik i avsnitt 10.2.
          </p>
          <p xml:id="i-FVLYmKQxyEtaA2Ga5hHDn1">
            Vårdnadsbidraget har förstärkt utanförskapet för kvinnor som
            står långt från arbetsmarknaden. Istället för att försöka komma
            in eller tillbaka på arbetsmarknaden efter föräldraledighet väljer
            många att stanna hemma ytterligare en tid med vårdnadsbidrag.
            Detta har ytterligare försvårat inträdet på arbetsmarknaden för
            grupper som redan idag har det svårt. Det är få som väljer vårdnadsbidrag,
            men bland dem som gör det är lågutbildade kvinnor med utländsk
            bakgrund tydligt överrepresenterade. Vårdnadsbidraget bör därför
            avskaffas.
          </p>
          <head xml:id="i-DBFZRiHwSFYx4efGeExYqA" type="h2">
            15.13. Utgiftsområde 13: Jämställdhet och integration
          </head>
          <p xml:id="i-XE2V4isLdbR5ckKGrWrTrj">
            Utgiftsområdet omfattar integrationspolitik, politik mot diskriminering
            och jämställdhetspolitik samt myndigheterna Diskrimineringsombudsmannen
            och Nämnden mot diskriminering.
          </p>
          <p xml:id="i-HJSBiKkr1EoFtXrA1No5zX">
            Sverige står inför en situation där fler än tidigare söker skydd
            i vårt land. Integrationspolitiken måste förbättras och mottagningssystemet
            anpassas till att det kommer fler. En human asylpolitik måste
            kombineras med en väl fungerande integrationspolitik med fokus
            på jobb. Grunderna och riktlinjerna för Folkpartiets integrationspolitik
            utvecklas i avsnitt 8.
          </p>
          <p xml:id="i-12MLdZwCnMFoBWzJV6HQj7">
            Alla ska ha samma möjlighet att nå sin fulla potential utan att
            hållas tillbaka av fördomar och diskriminering. Den som drabbas
            av diskriminering ska kunna få hjälp att få upprättelse och det
            ska kosta att diskriminera. Folkpartiet och övriga allianspartier
            har under senare år drivit på för ett stärkt skydd mot diskriminering.
            Bland annat har skyddet mot åldersdiskriminering stärkts och ett
            förbud mot diskriminering på grund av bristande tillgänglighet
            för personer med funktionsnedsättning har införts.
          </p>
          <p xml:id="i-Am3keejmxQ47LY3P8T1MXF">
            Fortsatt arbete krävs dock för att säkerställa samma skydd oavsett
            diskrimineringsgrund, för att skapa en lagstiftning som är så
            effektiv och heltäckande som möjligt samt för att lagstiftningen
            fullt ut ska få genomslag. Diskrimineringsombudsmannens (DO) verksamhet
            är central i arbetet för ett samhälle som är fritt från diskriminering.
            I det fortsatta arbetet är det därför viktigt att säkerställa
            att DO:s verksamhet bedrivs rättssäkert och effektivt och att
            fler individer som utsätts för diskriminering får möjlighet till
            upprättelse. Det är av vikt att myndigheten utifrån de ärenden
            som inkommer till myndigheten gör analyser om åtgärder och regelförändringar
            som generellt behövs för att komma till rätta med olika former
            av diskriminering.
          </p>
          <p xml:id="i-Y2CQ7ptadSw4uVzM8vywnm">
            Jämställdhet är inte en fråga om tyckande, det är en fråga om
            kunskap. I dagens Sverige skiljer det 3,6 miljoner kronor i livsarbetsinkomst
            mellan en genomsnittlig man och en genomsnittlig kvinna, kvinnor
            tar ut tre gånger fler föräldradagar än män, traditionellt kvinnliga
            yrken präglas av lägre löner än traditionellt manliga yrken och
            kvinnor löper långt större risk att råka ut för grovt våld i det
            egna hemmet. Folkpartiet utgår från dessa fakta, ser hur de drabbar
            individer, ser strukturerna bakom och arbetar för förändring.
            Det är detta som är liberal feminism.
          </p>
          <p xml:id="i-EvZdoqLJP6tXcp5BGysAzb">
            Tack vare den tidigare regeringens ekonomiska politik har kvinnor
            fått bättre ekonomiska förutsättningar. Sedan 2006 har den genomsnittliga
            arbetstiden för kvinnor ökat, och andelen kvinnor som arbetade
            heltid 2013 var högre än någonsin tidigare.
          </p>
          <p xml:id="i-Fs5NA8DgidnHDcmYv1WPxM">
            Folkpartiet vill fortsätta arbeta för att sluta inkomstgapet
            mellan kvinnor och män. Det handlar bland annat om att höja lönerna
            för lärare, sjuksköterskor och andra kvalificerade kvinnodominerade
            yrken i offentlig sektor. Folkpartiets satsning på karriärlöner
            för skickliga lärare höjer redan idag lönenivån i Sveriges största
            kvinnliga akademikeryrke.
          </p>
          <p xml:id="i-Kx16ktcvh7pkmYNzHHRjgB">
            Mäns våld mot kvinnor är det mest extrema uttrycket för kvinnors
            utsatthet och har sin grund i ojämställdheten. Därför är det också
            viktigt att angripa de attityder och idéer som finns i samhället
            och stärka de förebyggande insatserna. I detta perspektiv är det
            också centralt att inse att det hedersrelaterade våldet är ett
            allvarligt hot mot individers frihet och en central jämställdhetsfråga.
          </p>
          <p xml:id="i-F5QvhKXFMF4v9HGnktRUkL">
            Folkpartiet presenterar i avsnitt 10 nya och vidare satsningar
            för ökad jämställdhet i hela Sverige.
          </p>
          <head xml:id="i-BcTQby1ZbdeNgmxim3JLoL" type="h2">
            15.14. Utgiftsområde 14: Arbetsmarknad och arbetsliv
          </head>
          <p xml:id="i-QixNGVMg4iaYXJUnP4KGiD">
            Utgiftsområdet består bland annat av matchning av arbetssökande
            och lediga jobb genom Arbetsförmedlingen och arbetsmarknadspolitiska
            program. Vidare ingår ett antal andra myndigheter, såsom Arbetsdomstolen
            och Arbetsmiljöverket, samt statens medfinansiering av arbetslöshetsförsäkringen.
          </p>
          <p xml:id="i-LfCtMz4FwUW1VKRnv4d1Rt">
            Folkpartiets mål är full sysselsättning. Politiken måste skapa
            fler vägar till jobb eller eget företagande för dem som står långt
            ifrån arbetsmarknaden. Den utdragna lågkonjunkturen har förstärkt
            vissa strukturella problem på arbetsmarknaden. Grupper som tidigare
            har haft problem med att etablera sig på arbetsmarknaden som lågutbildade
            ungdomar, personer med funktionsnedsättningar och utrikes födda
            från länder utanför Europa har fått det svårare. Även långtidsarbetslösheten
            har ökat, även om Sverige är bland de länder i EU som har lägst
            andel långtidsarbetslösa.
          </p>
          <p xml:id="i-SfQD39qzMGd6rLeVqrZMqP">
            Alliansregeringen genomförde genomgripande reformer inom arbetsmarknadspolitiken
            i syfte att förbättra arbetsmarknadens funktionssätt. Reformerna
            har inriktats på att stärka och tydliggöra arbetslinjen. Vidare
            tillsattes en utredning om översyn av Arbetsförmedlingen som regeringen
            dessvärre lagt ner. Folkpartiet anser att översynen måste återupptas
            och att Arbetsförmedlingen får den genomlysning som myndigheten
            förtjänar.
          </p>
          <p xml:id="i-9w2ogtst2pzDf7TerRw3bD">
            Arbetslösheten är dock fortfarande relativt hög, särskilt bland
            unga och nyanlända. Sverige behöver fler kunskapsintensiva jobb,
            men också fler enklare jobb. Genom en ökad bredd av jobb kan vi
            få en hög sysselsättning, lägre utanförskap och mer resurser till
            välfärden.
          </p>
          <p xml:id="i-17qnAZNUqqAEzKaAEh7kWV">
            Folkpartiet vill även se över lagen om anställningsskydd (LAS).
            Istället för att utgå ifrån anställningstid ska turordning baseras
            på den enskildes kompetens. Hur kompetens definieras ska parterna
            gemensamt komma överens om. Förändringen gör det lättare för unga
            att få fäste på arbetsmarknaden och gör det mindre riskabelt för
            äldre att byta anställning. Det ger en mer flexibel och välfungerande
            arbetsmarknad. Kan Alliansen, när alla partier nu genomlyser sin
            egen politik, landa i en ny gemensam ståndpunkt är vi beredda
            att i opposition försöka genomdriva en ändrad lagstiftning.
          </p>
          <p xml:id="i-RRctrEip5wpmaGTwmtSLGd">
            Folkpartiet vill att en flexiblare arbetsrätt kombineras med
            att arbetsgivarna avsätter mer resurser för omställning, till
            exempel vidareutbildning. Dessutom behöver tryggheten stärkas
            genom en allmän arbetslöshetsförsäkring med bättre villkor. Det
            är ett hål i vårt sociala skyddsnät att denna försäkring inte
            omfattar alla. Dagens a-kassor bör ersättas med en gemensam arbetslöshetskassa
            i statlig regi. Folkpartiets politik för fler jobb utvecklas närmare
            i avsnitt 6.
          </p>
          <head xml:id="i-BTdkJVZTemRpW88p3jdiv5" type="h2">
            15.15. Utgiftsområde 15: Studiestöd
          </head>
          <p xml:id="i-UTD1GMnQTcES4RVNYAqMqn">
            Utgiftsområdet omfattar utgifter för ekonomiskt stöd till enskilda
            under studier och utgifter för vissa studiesociala insatser. Även
            utgifter för hanteringen av studiestöden, som huvudsakligen sköts
            av Centrala studiestödsnämnden (CSN), och ärendehantering inom
            Överklagandenämnden för studiestöd (ÖKS) hör till utgiftsområdet.
          </p>
          <p xml:id="i-KGrDVZ6tr2nUvtDX7Z7MVC">
            Studiestödssystemet i Sverige är ett av världens mest generösa.
            Våra väl anpassade beloppsnivåer ger människor möjlighet att studera
            vidare eller återuppta tidigare studier. Studiemedelssystemet
            har under de senaste åren förstärkts påtagligt genom att alliansregeringen
            genomfört höjningar av studiemedelsbeloppet, barntillägget och
            fribeloppet.
          </p>
          <p xml:id="i-5szkypftYY1jgcqHCd1BU4">
            Folkpartiets bedömning är att studiemedelssystemet i många delar
            är väl avpassat. Ytterligare former kan dock på sikt bli aktuella.
            Folkpartiet vill bland annat fortsätta arbetet för bättre matchning
            och kompetensutveckling på den svenska arbetsmarknaden. I det
            perspektivet bör det vara aktuellt att pröva om individuella kompetenskonton
            kan byggas upp för att användas vid vidareutbildning och omskolning.
            För att fortsätta stimulera framväxten av allt längre arbetsliv
            bör det även fortsatt vara aktuellt att se över åldersgränserna
            i studiemedelssystemet. Folkpartiet vill även öka genomströmningen
            i högskolan genom att öka drivkrafterna att klara sin examen på
            utsatt tid.
          </p>
          <head xml:id="i-PdDaxqdzTP6U4tAB3wcZTE" type="h2">
            15.16. Utgiftsområde 16: Utbildning och universitetsforskning
          </head>
          <p xml:id="i-3H1oJmYuCG3HpxfSEyGLwq">
            Utgiftsområdet Utbildning och universitetsforskning omfattar
            skolväsendet, vissa särskilda utbildningsformer och annan pedagogisk
            verksamhet, vuxenutbildning och eftergymnasial yrkesutbildning,
            högskoleutbildning och forskning samt myndigheter inom utbildnings-
            och forskningsområdet.
          </p>
          <p xml:id="i-8ePi1SXd6qEcbfeCs7tQjE">
            En skola med jämn och hög kvalitet är det främsta sättet att
            skapa goda livschanser för alla. Skolan ska fokusera på elevernas
            kunskapsresultat och ge varje elev tidigt stöd när det behövs.
            Därför behövs tidigare betyg, ökade resurser till lågstadiet och
            en tioårig grundskola med start från sex års ålder. För att ge
            alla elever en bra skolgång bör staten ta tillbaka ansvaret för
            skolan, istället för att landets 290 kommuner försöker styra upp
            skolan var för sig.
          </p>
          <p xml:id="i-VVcGKbmpsVM7nqTLVs1pVg">
            Det behövs också lugn och arbetsro i skolan. När det saknas studiero
            i klassrummet är de som behöver skolan mest de stora förlorarna.
            Vuxna i skolan måste ha befogenheter och ta ansvar för att skapa
            ordning, studiero och trygghet. Vi vill därför införa ett ordningsomdöme
            och, vilket utvecklas i avsnitt 7.3, ett stöd till skolor att
            arbeta förebyggande.
          </p>
          <p xml:id="i-Etk8bUjwJ7eBaeo69UGxUe">
            Kunskap är skolans huvuduppdrag. Tidigare präglades svensk skola
            av en rädsla för att mäta elevers kunskaper. När kunskap var mindre
            viktigt fick inte heller eleverna tillräckligt med stöd, och följden
            blev sjunkande resultat. Folkpartiet har lett den totala omläggning
            av svensk skola som genomförts under alliansregeringen. Bland
            alla reformer finns ny läroplan med nya kursplaner med tydliga
            och tidiga mål, fler och tidigare nationella prov, skriftliga
            omdömen, betyg från årskurs 6 och ny betygsskala med fler steg.
            Elevers rätt till särskilt stöd har stärkts och speciallärare
            utbildas på nytt. Eleverna får fler matematiklektioner. Undervisningen
            för nyligen invandrade elever reformerades. Skolan ska ge extra
            stöd till de elever som behöver det, t.ex. fler lektioner i svenska
            för nyanlända elever. Genom en överenskommelse med den nuvarande
            regeringen kommer även en försöksverksamhet med betyg från åk
            4 att inledas. Svårigheter måste upptäckas tidigt för att eleven
            ska få hjälp tidigt. Elevernas kunskaper i läsning, skrivning
            och räkning ska följas upp redan i årskurs 1.
          </p>
          <p xml:id="i-CK9nTWCTQgTZvWbuHJZwQX">
            Alla skolor ska erbjuda läxhjälp och sommarskola och vi anser
            att resurser ska gå till de skolor som har störst utmaningar.
            Fler duktiga lärare ska finnas på skolor i utanförskapsområden.
          </p>
          <p xml:id="i-TxZ8GsgZCTHNes9t4bvVoJ">
            Förskolan ska erbjuda barn en trygg omsorg, och är också viktig
            för att stimulera barns utveckling och lärande.
          </p>
          <p xml:id="i-DesZ9nEto35wzDrhonNeyx">
            Vi behöver även satsa på lärarna. Vi vill ha högre lön åt skickliga
            lärare och en reformerad lärarutbildning som ska göra läraryrket
            attraktivt. Folkpartiet införde karriärtjänster i form av förstelärare
            och lektorer, vilka innebär statligt finansierade lönelyft på
            5 000 kronor respektive 10 000 kronor i månaden. Denna reform
            stoppas nu delvis av regeringen. Lärarlegitimation och skärpta
            behörighetsregler har införts och lärarutbildningen har gjorts
            om och fått tydliga inriktningar.
          </p>
          <p xml:id="i-HwABnXmeVWKzQnG4CZsdMC">
            Gymnasieskolan ska förbereda både för vidare studier och för
            arbetslivet. Alla gymnasieelever hade tidigare krav på sig att
            bli behöriga för högskolestudier, medan yrkeskunnande sågs som
            mindre viktigt. Det är centralt att alla elever ska ha en god
            grund att stå på inför studier och arbetsliv. Vid sidan av de
            traditionella gymnasieprogrammen och högskoleutbildningarna behövs
            det också branschanknutna utbildningar, bland annat lärlingsjobb.
            På en föränderlig arbetsmarknad är det också viktigt att alla
            har goda möjligheter att fortbilda sig och förbättra sina kunskaper,
            hela yrkeslivet.
          </p>
          <p xml:id="i-YLUTV2bx5fhJbWUvdsPL4Q">
            Kvaliteten och valfriheten ska värnas. Därför försvarar vi rätten
            att starta friskolor och rätten att välja skola. En förutsättning
            för att friskolor ska få tillstånd ska vara att de uppfyller kvalitetskraven
            och har seriösa ägare som tar ett långsiktigt ägaransvar. Skolor
            som inte klarar kvalitetskraven ska stängas.
          </p>
          <p xml:id="i-Y8pE31iEVRE4tSrcHpcqbo">
            Med Folkpartiet och alliansregeringen höjdes de statliga forskningsanslagen
            kraftigt, och Folkpartiet vill fortsätta prioritera forskningen.
            Sverige ska ha höga ambitioner när det gäller andelen personer
            som går vidare till högre studier, men utbyggnaden av antalet
            platser får inte ske på bekostnad av kvaliteten.
          </p>
          <head xml:id="i-JpMXPFvzJAoJV69qqy9vBj" type="h2">
            15.17. Utgiftsområde 17 Kultur, medier, trossamfund och fritid
          </head>
          <p xml:id="i-NyRJSu2xn8e5wtC3BWACB1">
            Utgiftsområde 17 består av sammanlagt femton delområden, förutom
            kultur, medier, trossamfund och fritid även bland annat ungdomspolitik,
            civilsamhällesfrågor samt folkbildning.
          </p>
          <p xml:id="i-XryZNwp3WXC6S8W7L5tw5m">
            Kulturen är intellektets infrastruktur. Ett vitalt kulturliv
            är viktigt för vårt demokratiska samhälle. Det är ett klassiskt
            liberalt uppdrag att stärka individens förmåga att ta makt över
            sitt eget liv. Kulturen i dess olika uttrycksformer innebär att
            man lär känna såväl sig själv, andra som samhället. Därför är
            kultur en demokratisk rättighet. Det räcker inte med att veta
            var man kan hitta information, man måste också ha kunskap som
            gör att man kan orientera sig i en värld av påståenden: bildning,
            helt enkelt.
          </p>
          <p xml:id="i-H7rBNVJ5ppXxWEJYYory9p">
            Ett öppet samhälle behöver litteratur, konst och andra kulturella
            uttryck som provocerar och utmanar. Den liberala kulturpolitikens
            uppgift är inte att styra kulturen, utan att förbättra förutsättningarna
            för det konstnärliga skapandet och för individens bildning.
          </p>
          <p xml:id="i-2neSvxytLSPfmLZQnWtgTQ">
            Kvalitet är nyckelordet i Folkpartiets kulturpolitik. Principen
            om armslängds avstånd ska gälla, det vill säga att det är kulturskapare
            och experter som fattar de konstnärliga besluten och inte politiker.
            Kulturpolitiken ska värna kulturens eget värde gentemot rena nyttoändamål.
            Offentliga bidrag och anslag ska vara kvalitetsdrivande.
          </p>
          <p xml:id="i-EQEAwyYVmSsrWoB8Xb3wnF">
            Kvalitetskultur kräver professionella kulturskapare. De som arbetar
            med kultur måste ha rimliga villkor. Konsthallar måste bli bättre
            på att följa avtalen om ersättningar vid utställningar och författare
            måste få god ersättning för boklån. Jämställdheten måste lyftas
            upp på kulturpolitikens dagordning.
          </p>
          <p xml:id="i-BASU3GdXVk4KDHwHPJtCPA">
            Kulturen ska stå för såväl bredd som spets. Folkpartiet vill
            att det erbjuds kulturupplevelser av högsta kvalitet och samtidigt
            stimulera enskilda människors eget deltagande och skapande i kulturaktiviteter
            i hela landet. Sverige behöver en kulturpolitik för hela landet.
            Det är dags att väva samman kulturpolitik med landsbygdspolitik.
            På så sätt kan det skapas reella förutsättningar för utveckling
            i hela landet. I detta har kultursamverkansmodellen en nyckelroll.
            Modellen behöver utvecklas och stärkas.
          </p>
          <p xml:id="i-BSrCCGww1oxuWKJpMdfrbN">
            Läsning och litteratur bör ha hög prioritet i kulturpolitiken.
            Det handlar om kultur, demokrati och jämställdhet. Sverige har
            av tradition en hög läskunnighet och ett stort intresse för den
            goda berättelsen men det finns stora klyftor i läsvanorna. Klyftorna
            får effekt på skolresultat, samhällsdeltagande och därmed den
            enskildes egenmakt.
          </p>
          <p xml:id="i-96iC2ec6x8F6N7ZcjKiUuZ">
            Kulturen ska vara tillgänglig, för både konsumenter och kulturskapare.
            Det förutsätter tillgängliga miljöer, en tillgänglig verksamhet
            och tillgänglig information. För att skapa tillgänglighet behövs
            ett strategiskt och målmedvetet arbete där det ingår en förståelse
            för vilka behov som en person med funktionsnedsättning kan ha.
          </p>
          <p xml:id="i-2BSHKxFz32VzEys6gXuerd">
            Det kulturarv som finns i Sverige är en del av mänsklighetens
            gemensamma kulturarv och ska hållas tillgängligt för kommande
            generationer. Museernas roll som bildningsinstitutioner och deras
            forskningsanknytning ska stärkas.
          </p>
          <p xml:id="i-B6q7HUieRdHrinUXbnKZj8">
            Sverige ska vara öppet, välkomnande, intresserat av omvärlden
            och söka sig utåt. Detta är särskilt viktigt på kulturens område.
            Sverige har i århundraden varit ett land med stor invandring,
            men också stor utvandring. Denna öppenhet och mångfald är avgörande
            för Sveriges välstånd, men också för vår kreativitet och kulturella
            kraft. Det vi idag känner som svenskt kulturarv har skapats i
            ett intimt samtal och utbyte med omvärlden. Sverige ska öka sitt
            engagemang i det internationella kultursamarbetet. Attraktiva
            förutsättningar för etablering och upprätthållande av konstnärliga
            miljöer på hög internationell nivå ska skapas.
          </p>
          <p xml:id="i-QJW15F3atorLWieXSvpbdH">
            Den liberala idrottspolitiken syftar till att skapa möjligheter
            för kvinnor såväl som män, unga såväl som gamla att motionera
            och idrotta utifrån egna förutsättningar. Idrotten är Sveriges
            största folkrörelse som fyller en omistlig roll i civilsamhället.
            I många städer och mindre samhällen är den lokala idrottsrörelsen
            en samlingspunkt där människor möts över traditionella sociala
            gränser. Vi vill främja en fri och självständig idrottsrörelse
            som fostrar människor i demokratiska värderingar och vi vill erbjuda
            alla möjligheter till positiva upplevelser av idrott.
          </p>
          <head xml:id="i-AwACcnmcAmU4diPFPVzwRL" type="h2">
            15.18. Utgiftsområde 18: Samhällsplanering, bostadsförsörjning
            och byggande samt konsumentpolitik
          </head>
          <p xml:id="i-CPSqDFTkhuCsNtJHiDTeKN">
            I utgiftsområde 18 ingår samhällsplanering, bostadsmarknad, byggande
            och lantmäteriverksamhet samt konsumentpolitik.
          </p>
          <p xml:id="i-2Kv96hpBBfxFPZM4MTmvJs">
            Det behöver byggas fler bostäder och konsumenternas efterfrågan
            ska påverka bostadsmarknaden. För att det ska bli verklighet behövs
            enklare regler, mindre krångel och kortare planprocesser. Dagens
            regelverk hämmar konkurrensen inom byggsektorn vilket leder till
            högre produktionskostnader och dyrare bostäder för medborgaren.
          </p>
          <p xml:id="i-BmtvhhDsJQioozDGYTcJXN">
            Folkpartiet och alliansregeringen har genomfört en lång rad reformer
            för att förenkla plan- och byggprocessen, skapa förutsättningar
            för fler bostäder i nyproduktion och få till stånd ett bättre
            utnyttjande av det befintliga beståndet. Vi har avskaffat snedvridande
            produktionssubventioner och fastighetsskatten för nyproducerade
            hyresfastigheter, samt genomfört en omfattande översyn för att
            se hur regelverken kring bostadsbyggande kan förbättras. Genom
            de reformer som Folkpartiet och Alliansen genomfört och föreslagit,
            samt investeringar inom ramen för Sverigebygget, innebär vår politik
            att 300 000 nya bostäder kan tillkomma till 2020.
          </p>
          <p xml:id="i-LjVXpqHDtc4FJjckzv2ZxA">
            Regeringsskiftet har betytt sänkta ambitioner, reformstopp och
            en återgång till dyra åtgärder som visat sig verkningslösa. Det
            är oroväckande att den nuvarande regeringen nöjer sig med en byggtakt
            som innebär att 50 000 färre nya bostäder byggs fram till 2020.
            Regeringen har också försenat färdigberedda reformer, till exempel
            förändrade bullerregler för att möjliggöra fler bostäder i stadsmiljö
            där bostadsbristen är som svårast. Strukturreformerna lyser med
            sin frånvaro och ännu ett drygt halvår efter regeringsskiftet
            är det oklart vad den nya regeringen har för bostadspolitik.
          </p>
          <p xml:id="i-RjkLgBEyNEzqCZ4hzB2GjB">
            Det som aviserats är i första hand återinförda byggsubventioner.
            Detta är i grunden feltänkt. Bostadsbyggande är mycket långsiktiga
            satsningar, och därför är det avgörande att regelverket är stabilt
            och långsiktigt så att byggbolag vågar investera. Tillfälliga
            subventioner kan leda till att företag flyttar sina byggprojekt
            i tiden, men skapar inte i sig ett ökat byggande. Varje form av
            subventionssystem skapar också gränsdragningsproblem som leder
            till att konkurrensvillkoren snedvrids på ett godtyckligt sätt
            mellan byggprojekt som får och byggprojekt som blir utan subventioner.
            Den mest konkreta följden av den nuvarande regeringens politik
            är mångmiljardsubventioner till byggföretag. En sådan misshushållning
            med skattebetalarnas pengar kommer inte att lösa bostadsbristen.
          </p>
          <p xml:id="i-2SMNBVB6pisUM892Hxhc4f">
            Folkpartiet vill istället gå vidare med ytterligare systemförändringar
            för att förenkla och korta ledtiderna i planprocessen, förenkla
            regelsystem utan tydliga mervärden för de boende och möjliggöra
            fler enkla bostäder. Det är även angeläget att bostadskonsumenterna
            kan få tillgång till opartisk information om villkoren vid hyra
            av bostad. Det är viktigt att en tillförlitlig hyresstatistik
            utvecklas och är lätt tillgänglig.
          </p>
          <p xml:id="i-BioesMGqSrGBw9qBzhBUUg">
            Vid regeringsskiftet lämnade vi över ett Sverige där bostadsbyggandet
            ökar. Regeringens politik förhindrar en positiv utveckling istället
            för att underlätta den.
          </p>
          <p xml:id="i-Grk5KwDt12HJyF97CvaTTC">
            Samhällsbyggnad innebär att skapa en bebyggelsemiljö där bostäder,
            kontor och verksamheter ligger i trygga och tillgängliga omgivningar,
            att skapa och vårda grönområden och att verka för minskad miljöpåverkan,
            god integration och social sammanhållning. Sverige är det land
            i EU som urbaniseras snabbast. Det ställer krav på en framsynt
            stadsplanering med ett långsiktigt perspektiv. Bostadsbyggandet
            kan öka om det går hand i hand med att ny infrastruktur byggs
            ut. Därför behövs en bättre samplanering mellan stat, landsting
            och kommuner.
          </p>
          <p xml:id="i-ER7efHWCN2wXKAu2iRPDTF">
            Samhällets mest utsatta som saknar bostad behöver insatser från
            det offentliga. Kommunernas bostadsförsörjningsplaner ska omfatta
            ett helhetsgrepp på behovet av insatser för hemlösa. Det behövs
            en mångfald av lösningar.
          </p>
          <p xml:id="i-95dfE6gSdJKadqSCeXC3t7">
            Den övergripande klimat- och miljöbelastningen i både produktion
            och förvaltning måste minska. Livscykelanalyser kan ge incitament
            för energieffektiviseringar.
          </p>
          <p xml:id="i-NuiyFJX2G1D8jut5dg6KjJ">
            Folkpartiet slår vakt om att konsumenter ska ha en stark ställning
            lokalt, nationellt och i EU. Därför har Folkpartiet varit pådrivande
            för att en nationell konsumentupplysning, som administreras av
            Konsumentverket, nu lanseras. På EU:s inre marknad gynnar det
            konsumenterna om handel med varor och tjänster sker utan hinder
            över gränserna. Men detta ställer också krav på gemensamt arbete
            med produktsäkerhet och konsumentskydd på en hög nivå, särskilt
            vid e-handel. Vi vill ha en stark och gemensam konsumentlagstiftning
            så att konsumenterna kan känna sig trygga i hela EU.
          </p>
          <head xml:id="i-DHz2gCYBejJwdhDc5oz1pX" type="h2">
            15.19. Utgiftsområde 19: Regional tillväxt
          </head>
          <p xml:id="i-7mDSNF7oNcpT5WRLkA9TuS">
            Utgiftsområde 19 omfattar medel för hållbara regionala tillväxtinsatser
            i form av projektverksamhet och olika former av regionala företagsstöd,
            samt utbetalningar från Europeiska regionala utvecklingsfonden.
            Regionala hänsyn ska också tas inom andra utgiftsområden.
          </p>
          <p xml:id="i-89WuuyVyxm9LdEhxmSVsDG">
            Globaliseringen leder till förändringar som får olika genomslag
            i olika delar av Sverige. Samhällen förändras. Urbanisering bygger
            i grunden på människors fria val, och det försvarar vi. Samtidigt
            finns utmaningar med skillnader mellan å ena sidan städer med
            en starkt växande privat tjänstesektor och å andra sidan områden
            med en hög sårbarhet och lokala utmaningar i form av t.ex. en
            enskild eller ett fåtal industriella arbetsgivare. I kommuner
            där varsel och avfolkning är vardag blir konsekvensen en åldrande
            befolkning med ett minskat skatteunderlag.
          </p>
          <p xml:id="i-T2mKuRHgkYw8GP7TLwd75b">
            Utgångspunkten för oss som liberaler är värnandet om människors
            makt över sin egen situation och möjlighet att skapa sin egen
            framtid. En liberal landsbygdspolitik strävar efter att skapa
            förutsättningar för dem som vill bo och arbeta på landsbygden
            eller i mindre tätort att göra det. Vi ska ta vara på de unika
            förutsättningar för individers utvecklingskraft och företags konkurrenskraft
            som finns i olika delar av vårt land. För att möjliggöra service
            på landsbygden ser vi gärna flexibla lösningar och samarbeten
            mellan olika aktörer.
          </p>
          <p xml:id="i-9hhnFqQYgdxJkYZBx6pB76">
            Grunden för vårt välstånd är och förblir företagande och ekonomisk
            utveckling. Folkpartiet vill ge människor och företag över hela
            landet möjligheter att växa och utvecklas. På så sätt tar vi till
            vara hela Sveriges utvecklingskraft, tillväxtpotential och sysselsättningsmöjligheter.
            Sverige behöver en företagsvänlig politik och det uppnås inte
            genom höjda skatter på jobb och företagande.
          </p>
          <p xml:id="i-U4MeweERr38YP6RxyKHjqt">
            Fungerande kommunikationer är viktiga för jobb och hållbar tillväxt
            i hela landet. Därför krävs fortsatta investeringar i järnväg,
            väg och annan infrastruktur. Det finns inget land inom EU som
            har så långt mellan landsändarna som Sverige. Det gör oss beroende
            av väl fungerande flygtrafik, och centrala flygplatser såsom Bromma
            flygplats måste finnas kvar. Folkpartiet motsätter sig införandet
            av en s.k. kilometerskatt som kommer att innebära avsevärt dyrare
            transporter och därmed sämre konkurrensvillkor. Det påverkar industrin,
            företagandet och jobben negativt och hämmar den regionala tillväxten.
          </p>
          <p xml:id="i-4qKZnreMBtXxaK7UFrpvCk">
            Sverige ska ha en bredbandsuppkoppling i världsklass. Bredbandet
            är idag en lika viktig del i infrastrukturen som el- och vägnäten.
            En god uppkoppling är viktigt för såväl privatpersoner som företag
            och oerhört viktigt för regional tillväxt. Glesbygden måste få
            bättre it-kapacitet och statens huvudsakliga uppgift bör vara
            att skapa förutsättningar genom att undanröja hinder för utvecklingen,
            men även att stötta där lönsamheten för utbyggnad är bristfällig.
          </p>
          <head xml:id="i-WQ74xGxY8EDWFAiJGfmDLG" type="h2">
            15.20. Utgiftsområde 20: Allmän miljö- och naturvård
          </head>
          <p xml:id="i-2FgH4NzYUDk1Vvcj9FsJY8">
            Utgiftsområde 20 Allmän miljö- och naturvård innefattar miljöpolitik
            och miljöforskning. Miljöpolitiken utgår ifrån de nationella miljökvalitetsmålen
            och det generationsmål för miljöarbetet som beslutats av riksdagen.
            Målen är styrande för allt miljöarbete som Sverige bedriver nationellt,
            inom EU och internationellt.
          </p>
          <p xml:id="i-VNusr4WMH7tsPWq657M1bW">
            Mänskligheten står inför globala utmaningar såsom klimatförändringar,
            utarmning av den biologiska mångfalden, brist på rent vatten och
            spridning av kemikalier. Alla dessa utmaningar hänger ihop och
            de påverkar framtiden för allt liv på jorden.
          </p>
          <p xml:id="i-Dw4eJSaQG7n5SqzwE5n3hG">
            Liberal miljöpolitik handlar om ansvarstagande utifrån kunskap
            och utifrån marknadsekonomiska principer. En liberal miljöpolitik
            medverkar till att förenkla för människor att ta ansvar utan att
            detaljstyra deras vardagsliv. Vi utgår från försiktighetsprincipen
            och att förorenaren ska betala.
          </p>
          <p xml:id="i-LWYtzuPipmV5FqsDHwDp3F">
            Miljöförstöring och klimathot stannar inte vid nationsgränser.
            Sverige ska vara en förebild och en pådrivande kraft inom EU och
            i det globala arbetet för ett hållbart samhälle. Ett land som
            visar ledarskap och förenar välstånd med ansvar för miljö och
            klimat.
          </p>
          <p xml:id="i-6wQd2YhHzZnTDQNXagyg58">
            Teknisk utveckling är en central del av lösningen på dagens miljöproblem.
            Därför behövs fortsatt höga ambitioner för forskning och utveckling.
            Att bryta beroendet av fossila bränslen är nödvändigt för att
            rädda klimatet. Det krävs miljöanpassningar inom transportsystemet,
            energisystemet samt jord- och skogsbruket. Generella och teknikneutrala
            ekonomiska styrmedel, såsom koldioxidskatt och handel med utsläppsrätter,
            är det mest effektiva redskapet.
          </p>
          <p xml:id="i-LyNQSDofhgvvWNVwm2D7rr">
            För att bevara och utveckla den biologiska mångfalden i form
            av olika naturtyper och arter behövs ökade restaureringsinsatser
            och fler skyddade sammanhängande områden både på land och i vatten.
          </p>
          <p xml:id="i-XR8qEePRZXmzPUH1DtEmqZ">
            Allemansrätten ska värnas. Fjäll-, skogs- och kustområden samt
            sjöar och vattendrag med höga naturvärden ska ha ett starkt skydd.
            För den biologiska mångfaldens och friluftslivets skull behövs
            det ett starkare strandskydd i trakter med högt exploateringstryck.
            Det bör samtidigt vara lättare att få dispens från strandskyddet
            i områden med lågt exploateringstryck.
          </p>
          <p xml:id="i-PpTWYH6zbBbbo2knvZH542">
            Allt fler arter hotas av utrotning. Hotade växter och djur ska
            skyddas genom fridlysning, information och biotopskydd. Sverige
            ska ha livskraftiga stammar av alla de fem stora rovdjuren: björn,
            järv, lo, varg och kungsörn. Dialog med lokalbefolkningen i berörda
            områden är en viktig del av rovdjursförvaltningen. Artdatabankens
            arbete ska främjas.
          </p>
          <p xml:id="i-HDP4oMPuTVQJaQeubwZPSi">
            Sverige omges av hav som behöver skyddas genom avtal mellan alla
            kuststater. Den svenska havskusten måste återkommande städas från
            skräp såsom plast. Plasten bryts ned till mikroplast och dessa
            små partiklar tar sig in i näringskedjan, vilket är skadligt för
            människor, djur och natur. Fisket måste bedrivas på ett långsiktigt
            hållbart sätt och hålla sig inom ramen för vetenskapliga bedömningar
            av vad bestånden tål. Dricksvattenförsörjningen måste säkras och
            fler yt- och grundvattentäkter ges skydd.
          </p>
          <p xml:id="i-SRtsP9FfBiaxUAAXfmGxKZ">
            Kemikalielagstiftningen ska utgå från försiktighetsprincipen.
            Den europeiska kemikalielagstiftningen behöver skärpas, och särskild
            hänsyn tas till barn och ungas känslighet samt till den samlade
            effekten då flera olika kemikalier samverkar. Tillsynen behöver
            förbättras och sanktionerna skärpas.
          </p>
          <p xml:id="i-QrwLSPHc7RaYFW7Fdm8fdR">
            Avfallets miljöpåverkan ska minskas genom fungerande återanvändning
            och återbruk. Avfallspolitiken måste förebygga och förhindra att
            tungmetaller, läkemedelsrester och andra farliga ämnen sprids
            i naturen.
          </p>
          <head xml:id="i-5ZaPdw3paiR2fc5GxHjS77" type="h2">
            15.21. Utgiftsområde 21: Energi
          </head>
          <head xml:id="i-58HEMivVRy7jKnkQdQSPYh" type="h1">
            Utgiftsområdet omfattar frågor om tillförsel, distribution och
            användning av energi.
          </head>
          <p xml:id="i-Ce7hS9hNZX9ZjcWFkZTjmi">
            Tack vare vattenkraften, kärnkraften och investeringar i förnybar
            el har Sverige en säker, effektiv elproduktion med små utsläpp
            av växthusgaser till konkurrenskraftiga priser. Näringsliv och
            privatpersoner måste kunna lita på en trygg elförsörjning med
            hög leveranssäkerhet till rimliga priser alla årets dagar. En
            långsiktig och stabil energiförsörjning är avgörande för klimatet,
            svenska jobb och svensk konkurrenskraft och därmed vår tillväxt
            och välfärd.
          </p>
          <p xml:id="i-T2NsEfabhzNnNou7FSXXg7">
            Folkpartiet står fast vid Alliansens energiöverenskommelse, som
            också riksdagen fattat beslut om. Överenskommelsen ger konsumenter
            och industri en trygg energiförsörjning, ekologisk hållbarhet
            och god konkurrenskraft. Kombinationen av satsning på förnyelsebar
            energi och en möjlighet till att förnya svensk kärnkraft är central
            för att säkra en koldioxidfri elproduktion. Visionen för energipolitiken
            bör vara en långsiktigt hållbar och klimatneutral energiförsörjning
            med högsta möjliga försörjningstrygghet och energisäkerhet.
          </p>
          <p xml:id="i-RJthHBHpdDkj5GRSBKcsBJ">
            Energiproduktion skapar nästan alltid någon form av miljöpåverkan.
            Fossila bränslen skadar klimatet och förorenar luften. Kärnkraft
            skapar farligt avfall som måste hanteras. Förnybar energi förbrukar
            inte resurser som tar slut, men vissa påverkar naturen och tär
            på den biologiska mångfalden. Energisystemets miljö- och klimateffekter
            ska minskas genom energieffektivisering och en successiv introduktion
            av klimatneutrala produktionsformer. För att driva på miljöanpassningen
            behövs generella regelverk för utsläpp och säkerhet, samt ekonomiska
            styrmedel. Det är av stor vikt att staten är neutral mellan energislagen.
            Den som förorenar klimatet ska betala för sig. Koldioxidskatt
            på fossila bränslen och ett utvecklat utsläppshandelssystem inom
            EU är effektiva styrmedel och därmed centrala inslag i svensk
            klimatpolitik. Vattenkraften kan utvecklas genom effektivisering,
            inte genom ökad exploatering. Vattenkraftverken ska leva upp till
            dagens miljöregler, bland annat EU:s direktiv på området, och
            kraftverken ska så långt möjligt ta ett större miljöansvar.
          </p>
          <p xml:id="i-TarJTw3CFiotuU4hqMRnWN">
            Vi lever i en spännande tid där den tekniska utvecklingen på
            energiområdet går fort fram. Det finns en stor potential att fortsätta
            bygga ut förnybara energislag, bland annat vindkraft, solenergi,
            biogas och vågkraft. Tekniska innovationer och produktutveckling
            liksom utvecklingen av tjänster och affärsmodeller är viktiga
            delar för att skapa ett långsiktigt hållbart energisystem. Kärnkraften
            är viktig för klimatneutral elproduktion. Nya kärnkraftsreaktorer
            som klarar högt ställda säkerhetskrav ska kunna byggas i Sverige.
            Fortsatt forskning och utveckling behövs för att minimera riskerna
            vid drift samt hantering av bränsle och avfall.
          </p>
          <p xml:id="i-DNs9M56LpMkAARcKTDs6jn">
            I decemberöverenskommelsen ingick att regeringen och allianspartierna
            skulle föra samtal om den framtida energipolitikens inriktning.
            Att regeringen bara några månader därefter ensidigt aviserar riktade
            skattehöjningar mot kärnkraften, vilket på ett avgörande sätt
            påverkar Vattenfalls bedömning att Ringhals 1 och Ringhals 2 om
            några år måste stängas av rent ekonomiska skäl, strider mot andan
            i decemberöverenskommelsen och ökar dessutom Sveriges beroende
            av fossilbaserad eller importerad baskraft under svåra vintrar
            eller i andra lägen då energibehovet är som störst.
          </p>
          <p xml:id="i-H1jBigJvUNh56doHhcoZ6n">
            Många är de länder som är avundsjuka på vår svenska energimix
            med stor andel vattenkraft och kärnkraft. Även i ett EU-perspektiv
            är vårt fossilberoende lågt. Så mycket som 80 procent av energitillförseln
            i EU kommer från fossila energikällor. Sverige kan därmed spela
            en roll som föregångsland avseende omställning från ett fossilberoende
            och kan också vara exportland för koldioxidfri el till vårt närområde.
          </p>
          <p xml:id="i-3aum1Kj6KWhHJxY5Wt9cAe">
            Energifrågorna är i högsta grad gränsöverskridande och tjänar
            på ett starkare EU-samarbete. I tider av ökad konflikt i vårt
            närområde och där bland annat gasleveranser används som politiskt
            påtryckningsmedel behövs en trygg energiförsörjning på europeisk
            nivå. Här kan Sverige spela en viktig roll i en integrerad europeisk
            energimarknad. Sverige måste delta aktivt i arbetet med EU-kommissionens
            förslag till energiunion.
          </p>
          <head xml:id="i-TgFgbbVoe3XRBpa3XfSToz" type="h2">
            15.22. Utgiftsområde 22: Kommunikationer
          </head>
          <p xml:id="i-D2f6HgKvCEZ6P2kEAEZvgk">
            Utgiftsområdet omfattar transportpolitik samt politiken för informationssamhället.
            Människors frihet och välstånd gynnas av goda kommunikationer.
            Rörligheten för människor, idéer, kapital, varor och tjänster
            ska underlättas, såväl i städer som på landsbygden. Vi vill rusta
            och bygga ut väg- och järnvägsnätet.
          </p>
          <p xml:id="i-3innFTcw8Mfbo2KECr85K8">
            En väl fungerande infrastruktur behövs för jobben, tillväxten
            och välfärden. Vi vill gynna klimatsmarta transporter. Idag har
            Sverige en stark position inom it-området, men många som bor i
            lands- och glesbygd har fortfarande inte tillgång till bredband.
            Folkpartiet vill fortsätta verka för bättre it-kapacitet såväl
            i städer som i glesbygd.
          </p>
          <p xml:id="i-LbT2AVQUHGxQodHwYV8r2U">
            Folkpartiet och alliansregeringen satsade historiskt på infrastrukturen.
            Det var den mest ambitiösa plan för infrastruktur som någon regering
            antagit. Anslagen för drift och underhåll av järnvägen fördubblades
            jämfört med nivån under den tidigare socialdemokratiska regeringen.
          </p>
          <p xml:id="i-87au4gphr9K64oguSEBoTN">
            Folkpartiet vill rusta upp och bygga ut järnvägen och satsa på
            höghastighetståg. Ett robust järnvägssystem är en förutsättning
            för en väl fungerande arbetsmarknad och sparar på miljön. Vägtrafiken
            är viktig för att hela landet ska fungera, och även vägnätet behöver
            förstärkas. Vi driver på för att stimulera övergången till miljövänligare
            fordon med lägre utsläpp. Cykling bidrar till transporter i urbana
            miljöer utan koldioxidutsläpp och leder till minskat trafikbuller.
          </p>
          <p xml:id="i-TgP3A5pxT1VP6cqerokBsa">
            Bostadsbyggandet kan öka om det går hand i hand med att ny infrastruktur
            byggs ut. Därför behövs en bättre samplanering mellan stat, landsting,
            kommuner, byggbolag och andra privata intressen.
          </p>
          <p xml:id="i-Cj37ed2G4jgh1jXurbDk2E">
            Alliansregeringens satsning Sverigebygget har haft som mål att
            åstadkomma fullt utbyggda banor för höghastighetståg mellan alla
            tre storstäder samt fortsatt utbyggd järnväg i norra Sverige.
            Vi välkomnar att det i vissa delar finns en samsyn mellan den
            nuvarande regeringen och Alliansen i dessa frågor, men oroas samtidigt
            över att regeringen inte delar vår helhetssyn på transportsystemet.
          </p>
          <p xml:id="i-EqCc9e1zuDQfACGfZro5z4">
            Folkpartiet vill pröva förutsättningarna för att bygga ytterligare
            en fast förbindelse mellan Sverige och Danmark.
          </p>
          <p xml:id="i-NF8pktSsrrBGR66XDP3bib">
            Sverige är beroende av en väl fungerande sjöfart. Folkpartiet
            och alliansregeringen initierade en maritim strategi med flera
            olika insatser för att stärka den svenska sjöfartsnäringens konkurrenskraft.
          </p>
          <p xml:id="i-5Tgd3yTXWZ52UHi34Tm8kT">
            Företag ska kunna verka i hela Sverige. De ska kunna hitta rätt
            kompetens och transportera sina varor och produkter. Det vore
            olyckligt för svensk tillväxt om Bromma flygplats läggs ner, särskilt
            då befintliga alternativ inte kan hantera en utvidgad kapacitet.
            Bromma flygplats är ett riksintresse som knyter samman en rad
            orter runt om i vårt land med Stockholm. Riksdagen har uppmanat
            regeringen att ta ställning och agera för att Bromma flygplats
            inte ska läggas ner. Riksdagen har också gett regeringen i uppdrag
            att bland annat ta fram en strategi för att stärka flygets konkurrenskraft.
            Därför är det mycket allvarligt att regeringen fortsätter att
            skapa osäkerhet kring framtiden för Bromma flygplats.
          </p>
          <head xml:id="i-9iNJhLnLkkaF9c1MVvZmVm" type="h2">
            15.23. Utgiftsområde 23: Areella näringar, landsbygd och livsmedel
          </head>
          <p xml:id="i-25EyV55SDaxihDKaz4Jdfk">
            Utgiftsområde 23 Areella näringar, landsbygd och livsmedel omfattar
            verksamhet inom områdena jordbruks- och trädgårdsnäring, fiskerinäring,
            livsmedel, skog, djur, landsbygd och jakt samt rennäring och samefrågor.
            Vidare omfattar utgiftsområdet även verksamhet inom utbildning
            och forskning.
          </p>
          <p xml:id="i-SaeZyEuy4XzXDCHxJB8Gfs">
            Folkpartiet driver på för att jordbruks- och livsmedelspolitiken
            ska ha ett tydligt konsument- och hållbarhetsperspektiv. Jordbruket
            ska i likhet med andra sektorer bära sina egna miljö- och klimatkostnader,
            men också ersättas för kollektiva nyttigheter som naturvård samt
            bevarande av den biologiska mångfalden. Därigenom förstärks drivkrafterna
            för effektivisering och klimatsmart teknik.
          </p>
          <p xml:id="i-P65YrfB2ApGQorNMjLdEpM">
            Att öppna marknader för handel stimulerar livsmedelsproduktion
            och effektiv användning av åkermark. EU:s jordbrukspolitik behöver
            reformeras i grunden. Jordbruksstödet, utom landsbygdsstödet,
            ska avvecklas så snart som möjligt liksom EU:s handelshinder mot
            omvärlden. Samtliga direktstöd och marknadsregleringar ska fasas
            ut så snart som möjligt, och istället behövs ökade satsningar
            på landskapsvård, miljöskydd och bevarad biologisk mångfald.
          </p>
          <p xml:id="i-NV6Zi2namQ9VtSRVyLN8Jt">
            Ett hållbart jord- och skogsbruk är en del av lösningen på dagens
            miljöutmaningar. Redan med nuvarande teknik skulle jord- och skogsbruket
            kunna vara självförsörjande på hållbar energi. Det finns goda
            möjligheter att förbättra avkastningen på ett miljövänligt sätt
            genom att anpassa växtsorter, brukningsmetoder och näringsämnen
            efter lokala förhållanden. Rätt använd kan bioteknik bidra till
            att få fram bättre skördar och näringsinnehåll.
          </p>
          <p xml:id="i-GBAudxYePcrqWZUf5Emcbm">
            Ett kretslopp där näringen går från jord till bord och sedan
            tillbaka till jorden är avgörande för en hållbar livsmedelsförsörjning.
            Läckaget av näringsämnen från odlingsmark och hushåll ut i sjöar,
            vattendrag och hav behöver bromsas och hållbar återvinning av
            biologiskt avfall introduceras i bred skala. Särskilt viktigt
            är detta i ljuset av att fosfor är på väg att bli en bristvara.
          </p>
          <p xml:id="i-WdsqwUvyq6cyHHvxNL6FBJ">
            Folkpartiet anser att Sverige ska driva på för att stärka djurskyddet
            i hela Europa. Hur vi hanterar våra djur är ett mått på vår civilisation
            och en förutsättning för en god folkhälsa. All djurhållning måste
            garantera djuren ett värdigt liv och en anständig död. Kontrollen
            av att nationella lagar och EU-regler efterlevs måste skärpas.
          </p>
          <p xml:id="i-YLDYVgZtvc1f9ov3u8a6qM">
            Utvecklingen av antibiotikaresistens hotar folkhälsan. Sverige
            ska arbeta i EU och globalt för en ansvarsfull antibiotikaanvändning,
            både bland människor och på djur, baserad på medicinska bedömningar.
          </p>
          <p xml:id="i-MGtCuvkmLPxyUBA7CNwBHn">
            Den svenska skogspolitiken ska vila på två jämställda mål, produktionsmålet
            och miljömålet. Skogens potential inom förnybara material, kemiska
            produkter, textilier och energiproduktion ska tillvaratas. Miljöhänsynen
            inom skogsbruket måste öka. Avverkningsmetoder måste kunna variera
            utifrån miljöhänsyn. Både staten och skogsnäringen har ett långtgående
            ansvar att skydda skogens ekosystemtjänster, bevara den biologiska
            mångfalden och slå vakt om naturvård och miljöhänsyn. De återstående
            gammelskogarna ska ges starkare skydd.
          </p>
          <head xml:id="i-NVNZKwER2cNvwsv7gBzXdr" type="h2">
            15.24. Utgiftsområde 24: Näringsliv
          </head>
          <p xml:id="i-HMpeGA6GqHY1Qx9baV6Hax">
            Utgiftsområdet omfattar näringspolitik samt utrikeshandel och
            handels- och investeringsfrämjande åtgärder.
          </p>
          <p xml:id="i-5RwtRpUFLZgjt54jzRXQYA">
            Folkpartiet anser att det måste kunna löna sig att driva företag
            och ta risker. Sverige ska uppmuntra entreprenörer och företagare
            genom bra företagsklimat, konkurrenskraftiga skatteregler och
            fungerande finansiella marknader. Steget att anställa sina första
            medarbetare ska inte vara onödigt stort.
          </p>
          <p xml:id="i-JNCLwgB7eS3g8tYDMsx14Q">
            Sverige behöver fler jobb. Fler jobb i växande företag betyder
            ökade skatteintäkter, vilket i sin tur finansierar den gemensamma
            välfärden. Jobben blir fler när företag startar och växer och
            när arbetsgivare vågar anställa. Fyra av fem jobb skapas av företag
            med under 50 anställda. Det är därför centralt att villkoren för
            företag och entreprenörer förbättras.
          </p>
          <p xml:id="i-3iw6RfanEv58xG28KT4Dh2">
            Folkpartiet har drivit på för förbättringar avseende företagsklimatet
            i form av sänkt bolagsskatt vilket gett bättre investeringsklimat.
            RUT- och ROT-avdragen har gjort svarta jobb vita och skapat utrymme
            för fler företag att växa och utvecklas. Regelbördan har minskat
            bland annat genom avskaffad revisionsplikt för små företag och
            förenklade redovisningsregler. Det har blivit billigare att anställa.
          </p>
          <p xml:id="i-GfJf2oKDLPu7eFQtbnksYd">
            Idag utmanas dock svenska företag från flera håll. För det första
            av ökad konkurrens från entreprenörer och innovationer från hela
            världen. Detta är i grunden positivt då öppenhet och handel med
            världen är grunden för en välmående demokrati och marknadsekonomi.
          </p>
          <p xml:id="i-Epqvadfow4Lr22YtmhW3Hy">
            Mer problematiskt är att svenska företag utmanas från politiskt
            håll i form av en rad höjda skatter och sämre investeringsklimat.
            Även förutsättningarna för en stabil och konkurrenskraftig energiförsörjning
            utmanas liksom viktig infrastruktur. Denna osäkerhet är djupt
            olycklig för våra företag som behöver långsiktighet och tydlighet
            för att våga satsa och för att jobben ska bli fler.
          </p>
          <p xml:id="i-N569SrcaUoCLLySmPo6av5">
            Folkpartiet vill istället se långsiktiga förutsättningar för
            ett mer innovativt och kreativt näringsliv i Sverige. Många företagare
            upplever att regelverken fortfarande är krångliga och att administration
            tar för mycket tid. Det är därför viktigt att det arbete som sker
            för att göra det enklare att starta och driva företag i Sverige
            fortsatt drivs med kraft. Villkoren för entreprenörskap, företagande
            samt forskning och utveckling måste ständigt förbättras och särskilt
            då för de små och medelstora företagen.
          </p>
          <p xml:id="i-EacqJQYphuLAd15NPYzSyL">
            Om jobben ska bli fler måste Sverige fortsätta att vara öppet
            gentemot omvärlden, då exporten motsvarar nästan hälften av Sveriges
            BNP. Ett exportberoende land som Sverige bygger sitt välstånd
            genom öppenhet och handel. Samtidigt ställer detta krav på de
            svenska företagen att kunna möta konkurrensen på den globala marknaden.
            Det offentliga kan här bistå svenska företag i utlandet att bedriva
            en verksamhet som gynnar en hållbar utveckling och att agera som
            föredömen för andra företag i utlandet.
          </p>
          <head xml:id="i-VUHWt4oRmda9no7BaQ3VAk" type="h2">
            15.25. Utgiftsområde 25: Allmänna bidrag till kommuner
          </head>
          <p xml:id="i-QuB3oMthp5wDMtmTfU3ART">
            Utgiftsområdet omfattar tre olika anslag som syftar till att
            stärka kommunernas ekonomi, ersätta kommunerna enligt finansieringsprincipen
            eller bidra till kommunalekonomiska organisationer. Målet för
            utgiftsområdet är att skapa goda och likvärdiga ekonomiska förutsättningar
            för kommuner och landsting som bidrar till en effektiv kommunal
            verksamhet med hög kvalitet.
          </p>
          <p xml:id="i-5e1YyRcr4gY6BTeC8Fsui4">
            Folkpartiet värnar möjligheten att upprätthålla den offentliga
            servicen i hela landet. Oavsett bostadsort har individer rätt
            att få likvärdig kvalitet på vården, omsorgen, socialtjänsten
            och andra välfärdstjänster. De ekonomiska villkoren för kommuner
            och regioner behöver därför utjämnas med avseende på faktorer
            som inte går att påverka. Utjämningssystemet ska innehålla drivkrafter
            för tillväxt.
          </p>
          <p xml:id="i-S3zLkcUjtSpQ6k6uL7vaFR">
            Under den tidigare regeringen genomfördes en större omläggning
            av den kommunalekonomiska utjämningen. För att minska inkomstutjämningens
            potentiellt negativa inverkan på tillväxten sänktes bland annat
            den inkomstutjämningsavgift som de kommuner och landsting som
            betalar in till systemet bidrar med. Det är centralt att detta
            nya system får ligga fast. Folkpartiet motsätter sig därför de
            förändringar på området som regeringen aviserat.
          </p>
          <head xml:id="i-M7b3J2FWFgFqYsuhdYZzLm" type="h2">
            15.26. Utgiftsområde 26: Statsskuldsräntor m.m.
          </head>
          <p xml:id="i-XbRfjdAbDBUHxZRQkhCdGA">
            Utgiftsområdet omfattar räntor på statsskulden, oförutsedda utgifter
            och Riksgäldskontorets provisionsutgifter i samband med upplåning
            och skuldförvaltning.
          </p>
          <p xml:id="i-YN8N5swbNSWTFdiiYEq8qH">
            Folkpartiet står bakom det gällande målet för statsskuldsförvaltningen
            som innebär att skulden ska förvaltas så att kostnaden för skulden
            långsiktigt minimeras samtidigt som risken i förvaltningen beaktas.
            Förvaltningen ska ske inom ramen för de krav som penningpolitiken
            ställer.
          </p>
          <p xml:id="i-CQctd1JAZFzggbvz6tCRpU">
            Den långsiktiga kostnadsutvecklingen inom området avgörs av statens
            upplåning och räntan på svenska statspapper. För att hålla nere
            kostnadsutvecklingen är det avgörande att de offentliga finanserna
            på både kort och lång sikt är hållbara och marknadsaktörerna har
            en hög tilltro till Sveriges betalningsförmåga. Det gör politiken
            inom området mycket nära kopplat till frågan om överskottsmålet
            och det finanspolitiska ramverket som närmare redogörs för i avsnitt
            4.1 och avsnitt 5.
          </p>
          <head xml:id="i-5oM8nXY3VG4Q4NgAdRVvuy" type="h2">
            15.27. Utgiftsområde 27: Avgiften till Europeiska unionen
          </head>
          <p xml:id="i-TiHjgE81dvAx15RRxZ2ju9">
            Utgifterna inom utgiftsområde 27 utgörs av Sveriges betalningar
            till Europeiska kommissionen avseende EU-budgeten. Europeiska
            unionens allmänna budget upprättas inom en flerårig budgetram.
          </p>
          <p xml:id="i-Nja86HXu6G7tYzW7cnuQX6">
            Som liberaler vill vi att Sverige ska delta fullt ut i Europasamarbetet
            och sträva efter att vara en del av EU:s kärna. Samarbetet i Europa
            gör individen friare, Sverige rikare och vår omvärld tryggare.
            EU-samarbetet ger möjligheter att lösa gränsöverskridande problem,
            trygga demokratin, underlätta ekonomisk utveckling, förbättra
            miljön och bekämpa gränsöverskridande brottslighet.
          </p>
          <p xml:id="i-YMe3r53e7YuZahU5fKUQfQ">
            Samtidigt värnar Folkpartiet den traditionella svenska linjen
            kring restriktiva årsbudgetar. Effektivitet och återhållsamhet
            ska utgöra viktiga element för Sverige i behandlingen av EU:s
            årsbudget. Vägledande bör vara principerna om subsidiaritet, europeiskt
            mervärde, proportionalitet och sund ekonomisk förvaltning. Kostnaderna
            inom utgiftsområdet beräknas vara relativt fixa under de kommande
            budgetåren.
          </p>
          <head xml:id="i-QihDXFKyKF7u8F5LZydyHt" type="h1">
            16. Appendix: Effekter på de offentliga finanserna av preciserade
            reformer
          </head>
          <table xml:id="i-5kkoez7W4gYgLMQp1VMTbA">
            <row xml:id="i-KHRxd1ZXpnzTWDZ8yVvni" style="label">
              <cell>
                Reformer och finansiering (miljoner kronor)
              </cell>
              <cell>
                2016
              </cell>
              <cell>
                2017
              </cell>
              <cell>
                2018
              </cell>
              <cell>
                Kommentar
              </cell>
            </row>
            <row xml:id="i-LVPHM9oSrDmvtSAPgK9Kbs"/>
            <row xml:id="i-WBC9hrdk5SL83zQzgtZ9CQ">
              <cell>
                Ett försvar som kan försvara Sverige
              </cell>
            </row>
            <row xml:id="i-FS9SfZZc8e4rDKszhkntwC">
              <cell>
                Höjda försvarsanslag*
              </cell>
              <cell>
                1 765
              </cell>
              <cell>
                2 725
              </cell>
              <cell>
                3 725
              </cell>
              <cell>
                RUT-pm dnr 2014:1507 och egna beräkningar
              </cell>
            </row>
            <row xml:id="i-CtGcAFBZfvkcAieWbiPSpc">
              <cell>
                Fortsatt fokus på kunskap i skolan
              </cell>
            </row>
            <row xml:id="i-2Lhnc3JsAExT1EXFGVLrRC">
              <cell>
                Stöd till utsatta skolor med ordningsproblem
              </cell>
              <cell>
                50
              </cell>
              <cell>
                100
              </cell>
              <cell>
                100
              </cell>
              <cell>
                Egna beräkningar
              </cell>
            </row>
            <row xml:id="i-MACACptV3tucoNCYqLAoxD">
              <cell>
                Mer jämställdhet
              </cell>
            </row>
            <row xml:id="i-4f6pNcL4rH9ZWPSofdwvvc">
              <cell>
                Karriärtjänster
              </cell>
              <cell>
                0
              </cell>
              <cell>
                66
              </cell>
              <cell>
                112
              </cell>
              <cell>
                Egna beräkningar
              </cell>
            </row>
            <row xml:id="i-7XPb1YrVZGktYT4jZVQWiA">
              <cell>
                Fler äldre i arbete och mer välfärd för fler äldre
              </cell>
            </row>
            <row xml:id="i-5Lv2SF9NT7kLWwHDF8cZbq">
              <cell>
                Höjt bostadstillägg för pensionärer
              </cell>
              <cell>
                300
              </cell>
              <cell>
                600
              </cell>
              <cell>
                600
              </cell>
              <cell>
                Prop. 2014/15:100 och egna beräkningar
              </cell>
            </row>
            <row xml:id="i-YCYowD3EpBn8bM8gvZ7ew3">
              <cell>
                Sänkt gräns för förhöjt jobbskatteavdrag
              </cell>
              <cell>
                300
              </cell>
              <cell>
                300
              </cell>
              <cell>
                300
              </cell>
              <cell>
                Egna beräkningar
              </cell>
            </row>
            <row xml:id="i-Sod4jqk5jr1gsv5SfMAowm">
              <cell>
                Äldre-RUT
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                RUT-pm dnr 2015:585
              </cell>
            </row>
            <row xml:id="i-Nk9RxjKYbw7zRkxrCqVUhc">
              <cell>
                Laga-mat-garanti
              </cell>
              <cell>
                100
              </cell>
              <cell>
                200
              </cell>
              <cell>
                200
              </cell>
              <cell>
                Egna beräkningar
              </cell>
            </row>
            <row xml:id="i-MG41KayvcDXths2aBfTx6o">
              <cell>
                Övriga prioriterade insatser
              </cell>
            </row>
            <row xml:id="i-FEUNc4NQgvQNDdwgKL1faY">
              <cell>
                Bättre villkor för utsatta barn
              </cell>
              <cell>
                100
              </cell>
              <cell>
                100
              </cell>
              <cell>
                100
              </cell>
              <cell>
                Egna beräkningar
              </cell>
            </row>
            <row xml:id="i-3MYi8LUab997x2oUD8aS34">
              <cell>
                Rena stränder
              </cell>
              <cell>
                15
              </cell>
              <cell>
                15
              </cell>
              <cell>
                15
              </cell>
              <cell>
                Egna beräkningar
              </cell>
            </row>
            <row xml:id="i-H3pLk67NtaCUBbFuFbqRTk"/>
            <row xml:id="i-3EeNNRvRmGRBwuZKhSbPUo">
              <cell>
                Summa utgifter
              </cell>
              <cell>
                2 730
              </cell>
              <cell>
                4 206
              </cell>
              <cell>
                5 252
              </cell>
            </row>
            <row xml:id="i-LJzUGesktVfKi1TWbD29R2"/>
            <row xml:id="i-X9NPJbZj4UoWwQJwBQeCLw">
              <cell>
                Höjda klimat- och miljöskatter
              </cell>
            </row>
            <row xml:id="i-DgSniRsijeqL7Z77Y6r2DU">
              <cell>
                Indexering av fordonsskatten
              </cell>
              <cell>
                200
              </cell>
              <cell>
                600
              </cell>
              <cell>
                1 100
              </cell>
              <cell>
                RUT-pm dnr 2015:538
              </cell>
            </row>
            <row xml:id="i-UBWU13Q9aJzoxJ8kv44Qma">
              <cell>
                Läckageskatt
              </cell>
              <cell>
                0
              </cell>
              <cell>
                290
              </cell>
              <cell>
                290
              </cell>
              <cell>
                Prop. 2014/15:1 och egna beräkningar
              </cell>
            </row>
            <row xml:id="i-C5SrR7pCaDhEfjj8nW5KYU">
              <cell>
                Minskad skattebefrielse för biodrivmedel
              </cell>
              <cell>
                640
              </cell>
              <cell>
                580
              </cell>
              <cell>
                610
              </cell>
              <cell>
                PM Vissa punktskattefrågor inför budgetpropositionen för 2016
              </cell>
            </row>
            <row xml:id="i-9v8yxc3iEJo3jwstUnuPLR">
              <cell>
                Begränsning av möjligheten att använda märkt olja i båtar
              </cell>
              <cell>
                4
              </cell>
              <cell>
                4
              </cell>
              <cell>
                4
              </cell>
              <cell>
                PM Vissa punktskattefrågor inför budgetpropositionen för 2016
              </cell>
            </row>
            <row xml:id="i-7kkT6YXTe9SrFCgEk8UnvU">
              <cell>
                Förändrat undantag från skatteplikt för el
              </cell>
              <cell>
                37
              </cell>
              <cell>
                74
              </cell>
              <cell>
                74
              </cell>
              <cell>
                PM Vissa punktskattefrågor inför budgetpropositionen för 2016
                och egna beräkningar
              </cell>
            </row>
            <row xml:id="i-KRKC7H4XuQ5vy27JhGCdBt">
              <cell>
                Höjd skatt på naturgrus och bekämpningsmedel
              </cell>
              <cell>
                11
              </cell>
              <cell>
                11
              </cell>
              <cell>
                11
              </cell>
              <cell>
                PM Vissa punktskattefrågor inför budgetpropositionen för 2016
              </cell>
            </row>
            <row xml:id="i-WPYfP1FYR6vVeh5VM413hc"/>
            <row xml:id="i-GB5jCAwsjxna4ZjM2G8mNU">
              <cell>
                Reformer för en effektiv statsförvaltning
              </cell>
            </row>
            <row xml:id="i-S5CWoYY9ttQQqXJwX8SQ1G">
              <cell>
                Fortsatt reducering av förvaltningsanslagens uppräkningstakt
              </cell>
              <cell>
                0
              </cell>
              <cell>
                590
              </cell>
              <cell>
                1330
              </cell>
              <cell>
                Prop. 2014/15:1, prop. 2014/15:100 och egna beräkningar
              </cell>
            </row>
            <row xml:id="i-G8rgjKkxfBvTH5EJT3wXEc">
              <cell>
                Nedsatt rikthyra för myndigheter i Stockholms innerstad
              </cell>
              <cell>
                68
              </cell>
              <cell>
                111
              </cell>
              <cell>
                179
              </cell>
              <cell>
                RUT-pm dnr 2015:387
              </cell>
            </row>
            <row xml:id="i-KR4erinhqHfAt6oQ65sxRu"/>
            <row xml:id="i-JzBd8sR9k1cA6F9NFe25hJ">
              <cell>
                Övrigt i enlighet med regeringens aviseringar
              </cell>
            </row>
            <row xml:id="i-CmMwD4xP6DGArrdTScdzMq">
              <cell>
                Höjd beskattning av sparande på investeringskonto m.m.
              </cell>
              <cell>
                2 000
              </cell>
              <cell>
                2 000
              </cell>
              <cell>
                2 000
              </cell>
              <cell>
                PM Vissa kapitalbeskattningsfrågor inför budgetpropositionen
                för 2016
              </cell>
            </row>
            <row xml:id="i-TiPyqkZXDKvVYSozeUdzZj">
              <cell>
                Anpassning av investeraravdraget till kommissionens riktlinjer
              </cell>
              <cell>
                17
              </cell>
              <cell>
                17
              </cell>
              <cell>
                17
              </cell>
              <cell>
                PM Vissa kapitalbeskattningsfrågor inför budgetpropositionen
                för 2016
              </cell>
            </row>
            <row xml:id="i-UEMWPii1DzM6sChG6SB2do">
              <cell>
                Beräkningsteknisk korrigering av särskilda utgifter inom universitet
                och högskolor
              </cell>
              <cell>
                389
              </cell>
              <cell>
                612
              </cell>
              <cell>
                835
              </cell>
              <cell>
                Prop. 2014/15:100
              </cell>
            </row>
            <row xml:id="i-S4d6anUNoCEvBmNA3dbuw3">
              <cell>
                Avskaffat flyttbidrag
              </cell>
              <cell>
                50
              </cell>
              <cell>
                50
              </cell>
              <cell>
                50
              </cell>
              <cell>
                Prop. 2014/15:100
              </cell>
            </row>
            <row xml:id="i-JUu21RPDLUxYeguzD3tprc"/>
            <row xml:id="i-8DsYeT7kL6WvqwtxDm3f8Y">
              <cell>
                Summa finansiering
              </cell>
              <cell>
                3 416
              </cell>
              <cell>
                4 939
              </cell>
              <cell>
                6 500
              </cell>
            </row>
            <row xml:id="i-K94vqH4MiWYAUQsfAgqfJz"/>
            <row xml:id="i-BeZxUCzYASJD5iZjdie7hR">
              <cell>
                Effekt på finansiellt sparande (miljoner kronor)
              </cell>
              <cell>
                +686
              </cell>
              <cell>
                +733
              </cell>
              <cell>
                +1 248
              </cell>
            </row>
            <row xml:id="i-5qg3Er3UzLE6a9qaTpps4r">
              <cell>
                * Motsvarar Folkpartiets bud på 2 000, 3 000 respektive 4 000
                miljoner kronor i försvarsförhandlingarna. Folkpartiet föreslår
                ingen höjd arbetsgivaravgift för unga och därmed föreligger inget
                behov av kompensation i denna del.
              </cell>
            </row>
            <row xml:id="i-DUHsgztPTq4qJyqVSxqXgS"/>
          </table>
        </div>
        <div xml:id="i-5vUfu3xAEK9uYPn2PCambw" type="signatureBlock">
          <list xml:id="i-D1Zt1XVWY2TZnR7EgJfnwo">
            <item xml:id="i-Bv1mhdWhaxqE1V29aSbjMc" who="i-AvFShRZVEyBV61S19AKNGK" type="signature">
              Jan Björklund (FP)
            </item>
            <item xml:id="i-PDkA8CfXQuppLnDpz91ovv" who="i-QKE6ihmLRJvwhV4neD6h7b" type="signature">
              Erik Ullenhag (FP)
            </item>
            <item xml:id="i-BkPXTaEsmbJLtMpgbYqSxS" who="i-S7wLw9aynA5vbRCsqxxL3N" type="signature">
              Tina Acketoft (FP)
            </item>
            <item xml:id="i-6CGx1bi1vXmJgE6j5i5yGG" who="i-QQYotqFjTJA7EiQZc1Wmzs" type="signature">
              Emma Carlsson Löfdahl (FP)
            </item>
            <item xml:id="i-6cGz1mQfDXbuuxDKGURZE6" who="i-U6F8gqiuV2DEZN1aMhyDnJ" type="signature">
              Christer Nylander (FP)
            </item>
          </list>
        </div>
        <div xml:id="i-REkQoYfTJh1qtM6h3KBy4p" type="motNotes">
          <noteGrp xml:id="i-6ue9uDkydT8KjxzNfxvwKZ">
            <note xml:id="i-PUi3fy94YBAgp28rMZYdyK">
              [1] Vårpropositionen, sidan 40: ”Regeringens skattepolitiska
              prioriteringar från budgetpropositionen för 2015 kvarstår.”
            </note>
          </noteGrp>
        </div>
      </div>
    </body>
  </text>
</TEI>
