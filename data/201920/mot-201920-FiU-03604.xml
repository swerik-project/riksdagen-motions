<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-FiU-03604">
  <teiHeader>
    <fileDesc>
      <titleStmt>
        <title>med anledning av prop. 2019/20:100 2020 års ekonomiska vårproposition </title>
        <author corresp="i-UgG6CqxVABxx5Hq9mpcZ8M">av Ebba Busch m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3604 av Ebba Busch m.fl. (KD)</title>
          <idno type="rdwebb">H7023604</idno>
          <rs type="number">3604</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H7023604/text</ref>
          <ref type="dokument_url_html">http://data.riksdagen.se/dokument/H7023604</ref>
          <ref type="dokumentstatus_url_xml">http://data.riksdagen.se/dokumentstatus/H7023604</ref>
          <ref type="docx">http://data.riksdagen.se/fil/29FDF46F-7697-4A00-8ABF-083207E34AF5</ref>
          <ref type="pdf">http://data.riksdagen.se/fil/0F65F787-7682-4665-A96B-A732BCA17ACB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UgG6CqxVABxx5Hq9mpcZ8M</idno>
            <name>Ebba Busch</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-D2JRw2JQkbJnAYJEiDcH47</idno>
            <name>Camilla Brodin</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-9kL7gDrzsvgPervhw6VVyb</idno>
            <name>Hans Eklind</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction type="basedOn" xml:id="i-84CGjp3jo7YMA1MWRSrJ5x"/>
        <correspContext corresp="i-84CGjp3jo7YMA1MWRSrJ5x">
          <ref>Proposition 2019/20:100</ref>
        </correspContext>
        <correspAction xml:id="i-H91EJ6a7NgJqBKnYfm5tWQ" type="signed"/>
        <correspContext corresp="i-H91EJ6a7NgJqBKnYfm5tWQ">
          <note type="signatory" corresp="i-UgG6CqxVABxx5Hq9mpcZ8M"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-D2JRw2JQkbJnAYJEiDcH47"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-9kL7gDrzsvgPervhw6VVyb"/>
          <note type="signatory" corresp="i-Ybw8JnrmHGCsqpipBke8a7"/>
        </correspContext>
        <correspAction type="submitted" xml:id="i-RjMHcVxgWKmDzCduq6RAvo">
          <date when="2020-04-29"/>
          <time when="17:02:41"/>
        </correspAction>
        <correspAction type="dismissed" xml:id="i-A8GrRNa3N59DNxDpEqWAJc">
          <date when="2020-05-05"/>
        </correspAction>
        <correspAction type="reviewed" xml:id="i-A1EgY4nhDNTsypBQnqm8tZ">
          <date when="2020-05-05"/>
          <time when="10:46:50"/>
        </correspAction>
        <correspAction type="referred" xml:id="i-3i8KCjUhjgf9UiiCgihSCK">
          <date when="2020-05-06"/>
        </correspAction>
        <correspAction type="assigned" xml:id="i-5otd1xhXEzCvzzmVnRV14j">
          <date when="2020-06-22"/>
          <time when="14:24:43"/>
        </correspAction>
        <correspContext corresp="i-5otd1xhXEzCvzzmVnRV14j">
          <ref type="assignedTo">Finansutskottet</ref>
        </correspContext>
        <correspAction type="behandlas_i" xml:id="i-VcLw8MW6Fx9pbbUW77b7RL"/>
        <correspContext corresp="i-VcLw8MW6Fx9pbbUW77b7RL">
          <ref type="uppgift">2019/20:FiU20</ref>
          <ref type="ref_dok_id">H701FiU20</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3604 av Ebba Busch m.fl. (KD) med anledning av prop. 2019/20:100 2020 års ekonomiska vårproposition</div>
      </div>
      <div type="motBody">
        <div type="TOC" xml:id="i-8ZEHiVjjQkP89xGj8ridcx">
          <head>
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              En politik som tar oss genom krisen
            </item>
            <item style="indent-level: 1">
              Ekonomiska utsikter
            </item>
            <item style="indent-level: 1">
              Kristdemokraternas ekonomiska politik
            </item>
            <item style="indent-level: 2">
              En hälso- och sjukvård att lita på
            </item>
            <item style="indent-level: 2">
              Att åldras i trygghet och värdighet
            </item>
            <item style="indent-level: 2">
              Rätten till assistans en självklarhet
            </item>
            <item style="indent-level: 2">
              Stärk socialtjänsten
            </item>
            <item style="indent-level: 2">
              Stärkt folkhälsa
            </item>
            <item style="indent-level: 2">
              Familjepolitik för ökad trygghet och frihet
            </item>
            <item style="indent-level: 2">
              Stärkt rättsväsen för ökad trygghet
            </item>
            <item style="indent-level: 2">
              Ansvarsfull och human migrationspolitik
            </item>
            <item style="indent-level: 2">
              Bättre och mer effektiv integration
            </item>
            <item style="indent-level: 2">
              Ett företagsklimat för fler jobb
            </item>
            <item style="indent-level: 2">
              Reformer för fler bostäder
            </item>
            <item style="indent-level: 2">
              En skola för kunskap och bildning
            </item>
            <item style="indent-level: 2">
              Tryggare ekonomi för äldre
            </item>
            <item style="indent-level: 2">
              Goda kommunikationer i hela landet
            </item>
            <item style="indent-level: 2">
              En hållbar miljö- och klimatpolitik
            </item>
            <item style="indent-level: 2">
              Ett stärkt jordbruk
            </item>
            <item style="indent-level: 2">
              Sammanhållning över gränserna
            </item>
            <item style="indent-level: 2">
              Försvaret och samhällets krisberedskap
            </item>
            <item style="indent-level: 2">
              En politik som stöder, inte styr, kulturen
            </item>
            <item style="indent-level: 2">
              Det civila samhället
            </item>
            <item style="indent-level: 1">
              Kristdemokraternas tillkommande reformer våren 2020
            </item>
            <item style="indent-level: 2">
              Kristdemokraternas reformer som har införts
            </item>
            <item style="indent-level: 2">
              Rädda jobben
            </item>
            <item style="indent-level: 2">
              Värna personalen i välfärden
            </item>
            <item style="indent-level: 1">
              Åtgärder för civilsamhället
            </item>
            <item style="indent-level: 1">
              Sammanställning av Kristdemokraternas nya satsningar
            </item>
          </list>
        </div>
        <div type="motProposal" subtype="förslag">
          <head xml:id="i-FRDugy99EozKcmsLRJcjbM">
            Förslag till riksdagsbeslut
          </head>
          <list>
            <item sortKey="Yrkande 1" xml:id="i-EkTQufmZNDyNgcHJStUDaG">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
          </list>
        </div>
        <div type="motContent">
          <head type="h1" xml:id="i-Mc5GfcF3jKEhNAaQfGttJo">
            En politik som tar oss genom krisen
          </head>
          <p xml:id="i-T81fEf2x5Ej5EVpT3NG9pi">
            För närvarande pågår den största hälsokrisen i modern tid. Den
            hotar liv och hälsa på ett påtagligt sätt. För några slutar livet.
            För en större grupp handlar det om en hård kamp i kroppen i flera
            veckor men som man ändå överlever. Men krisen innebär också att
            samhället påverkas på ett genomgripande sätt av såväl hälsokrisen
            som den ekonomiska krisen i spåren av densamma: förutom de direkta
            konsekvenserna på hälsan så påverkas livsbetingelserna när människor
            isoleras från nära och kära och oron växer när arbets­platser
            stängs ned och konkurser och arbetslöshet ökar. Samtidigt tydliggörs
            vårt beroende av varandra och vår känsla av samhörighet ökar –
            och att vi behöver ta oss igenom krisen tillsammans.
          </p>
          <p xml:id="i-Y8k4F2gP2Qi34Dfu1PXqVx">
            Politikens uppgift är nu att ge allt det stöd som sjukvården
            och äldreomsorgen behöver för att klara den medicinska aspekten
            av krisen samt att ge stöd för företag och jobb så att den ekonomiska
            krisen blir så lindrig som möjligt. Att lindra de ekonomiska effekterna
            handlar ytterst inte om pengar utan om människor. Det är känt
            att när människor bli arbetslösa, ser sina livsverk gå i kras,
            så ökar också depressionerna, missbruket och självmorden. Staten
            måste därför göra vad den kan för att hantera skadeverkningarna
            av covid-19.
          </p>
          <head type="h3" xml:id="i-R53XDB4jKJ2eNyJHnXz9A9">
            Värna jobb och företag
          </head>
          <p xml:id="i-9WagBWGTcYFSPydYHBi4f1">
            De nödvändiga åtgärderna och rekommendationerna för att minska
            smittspridningen har satt stora delar av ekonomin – såväl i Sverige
            som globalt – helt eller delvis ur spel. Efterfrågan inom handel,
            hotell och restauranger har minskat på ett sätt som för bara någon
            månad sedan var närmast omöjligt att ens föreställa sig. Men även
            andra branscher inom tillverkning och transport m.m. är också
            starkt lidande.
          </p>
          <p xml:id="i-DRQygzjhWCWfcU6PrinaNP">
            Kristdemokraterna vill i det korta perspektivet arbeta för att
            livskraftiga företag inte går under i en temporär kris som företagen
            inte råder över och att anställningar som under normala omständigheter
            hade funnits ska få en möjlighet att finnas kvar.
          </p>
          <p xml:id="i-Nt84ZXEbz15iovRE2VWeGW">
            Därför vill vi ha ett kostnadsstöd till företag som har fått
            ett kraftigt fall i efterfrågan under de närmaste månaderna, ett
            system för att lyfta av delar av företags fasta kostna­der, såsom
            hyror och leasingavtal, som liknar det som finns i Norge och Danmark.
          </p>
          <p xml:id="i-6ZMJA1eMSTKmGLDoY11gqg">
            Kostnadsstödet är dock en kortsiktig åtgärd för att möta krisen
            här och nu. Vi före­slår därför en sänkning av arbetsgivargifterna
            hela 2020 för branscher som har drabbats särskilt hårt i krisens
            spår.
          </p>
          <p xml:id="i-8NRrJfMaP89iNjkgqxyDfr">
            Vi vill också bygga ut korttidspermitteringssystemet så att permittering
            upp till 90 procent blir möjlig, så att även visstidsanställda
            skyddas och så att lönetaket i systemet höjs från 44 000 kronor
            till 50 000 kronor i månadslön så att fler yrkesgrupper omfattas
            fullt ut.
          </p>
          <head type="h3" xml:id="i-MYAuJS68i7Z42eLtLyGXHC">
            Värna anställda inom vård och omsorg
          </head>
          <p xml:id="i-VY6hv9P3S4qzeCX7UCzr38">
            Svensk sjukvård och äldreomsorg upplever för närvarande de mest
            kritiska månaderna någonsin. Tack vare personalens heroiska insatser
            och en mobilisering av resurser har svensk sjukvård hittills kunnat
            klara vårdplatser och tillströmningen av patienter. Men belastningen
            på personalen är extremt hög på ett sätt som riskerar att bli
            ohållbart i såväl vården som omsorgen.
          </p>
          <p xml:id="i-SMyPC3quuXkNuWRFGyMZzZ">
            Kristdemokraterna föreslår i denna motion att stimulanser införs
            för de personer som temporärt går från andra jobb till sjukvården
            eller äldreomsorgen, detta för att ge befint­lig personal andrum
            och öka möjligheter till vila och ledighet inte minst under de
            kom­mande sommarmånaderna.
          </p>
          <p xml:id="i-FeV2UFLXHMRviRpQhAnjvh">
            Inom äldreomsorgen vill vi också temporärt stimulera att timanställda
            får tillsvidare­anställning genom en bonus till de arbetsgivare
            som väljer att omvandla tillsvidare­anställningar. Det ger även
            mer stadga åt äldreomsorgen som verksamhet och ökad trygghet för
            dem som får fasta jobb. Vi föreslår en långsiktig och kraftfull
            satsning på bl.a. personalkontinuitet och förbättrade villkor
            för äldreomsorgens personal.
          </p>
          <p xml:id="i-TiBuonoK4mqLQTkrEQeXse">
            Varsel måste i möjligaste mån undvikas inom välfärdssektorn,
            dels för att säkra verksamheten i sig, dels för att så långt som
            möjligt hålla tillbaka arbetslösheten. Kristdemokraterna föreslår
            därför att statsbidragen till kommunsektorn höjs med ytterligare
            5 miljarder kronor 2020.
          </p>
          <head type="h3" xml:id="i-8J2hVzZsCJUKU2FLEAHxPs">
            Värna civilsamhället
          </head>
          <p xml:id="i-T8RsQ5qHDRdGjFy6yp2ea2">
            En viktig aktör som tyvärr inte tillräckligt har inkluderats
            i regeringens olika krisåtgär­der är det civila samhället. Civilsamhällets
            gemenskaper – föreningar, organisationer, trossamfund och sociala
            företag – spelar en stor roll för vårt samhälle, och i kristider
            blir detta särskilt tydligt. Då växer behoven av insatser och
            gemensamma krafter.
          </p>
          <p xml:id="i-293KgnGwMEMXPaFsMAD7TN">
            För att även dessa organisationer ska klara krisen föreslår Kristdemokraterna
            i denna motion att gränsen för skattereduktion för gåvor höjs
            till 100 000 kronor under inne­varande år, att ett kostnadsstöd
            införs för organisationer som snabbt har tappat intäkter, att
            medlen till det samtalsstöd som Bris och Mind tillhandahåller
            ökar samt att statliga lånegarantier ska kunna gälla även för
            organisationer i det civila samhället.
          </p>
          <head type="h1" xml:id="i-KPaxzEV9Tfe2jMQNwoaGdJ">
            Ekonomiska utsikter
          </head>
          <p xml:id="i-WKfM66ps6yRwD6Wh8KSixY">
            Den ekonomiska kris som har uppstått till följd av covid-19 skiljer
            sig från andra ekonomiska kriser då den inte är ett resultat av
            felaktigt agerande av ekonomins aktörer eller av stater. Den är
            ett resultat av att ekonomisk aktivitet har ”stängts ned” eller
            minskat avsevärt för att minska smittspridningen. I många länder
            har det skett som en direkt följd av regeringsbeslut och i vissa
            länder som Sverige främst genom starka rekommendationer.
          </p>
          <p xml:id="i-T3TEksGoevq3qEXV9Bg4Ya">
            Krisen är alltså inte en följd av överdriven spekulation i fastigheter
            eller aktier och att det därför t.ex. har uppstått en skuldkris.
            Krisen är exogen. Det gör också att det är motiverat att stödja
            företag och anställningar på ett annat vis än om krisen t.ex.
            hade sitt ursprung i en viss företagsbransch med stora obalanser
            och missförhållanden, eller i en sektor på en global marknad som
            inte var konkurrenskraftig. I sådana scenarion skulle det inte
            finnas lika starka skäl att gå in med direktstöd och kraftfulla
            permitteringsstöd, utan i stället satsa på olika typer av omställningsstöd.
          </p>
          <p xml:id="i-72VBKnKJMdgZbLzxe51twA">
            Den svenska ekonomin, liksom övriga världens ekonomi, befinner
            sig i ett närmast fritt fall efter att länder har vidtagit åtgärder
            för att hindra och dämpa spridningen av covid-19. Att värna liv
            och hälsa mot det hot som covid-19 medför är helt centralt och
            huvudfokus i krisen, men också de ekonomiska effekterna medför
            stora konsekvenser för hälsa och välbefinnande.
          </p>
          <p xml:id="i-Kqvz8KKeGFDydPTxi42aAe">
            Vi ser redan hur krisen medför en ökad risk för misshandel i
            hemmet, en ökad utsatthet för barn och en isolering med påtagliga
            skadeverkningar. Men också arbetslös­het, konkurser och ekonomisk
            oro har negativa följdverkningar på hälsan och riskerar att öka
            mänskligt lidande genom ökat utanförskap och missbruk samt fler
            depressioner och självmord. Att rädda företag och arbetstillfällen
            handlar ytterst om att hjälpa människor – inte om pengar i sig.
          </p>
          <p xml:id="i-KwwMHDgb4CUYmDKjs9Jsya">
            Fallet i ekonomin är i ett sådant snabbt och dramatiskt förlopp
            att det är svårt att mitt i det kunna säga hur djupt det är eller
            kommer att bli. Det kommer man att kunna säga först efteråt. Prognoser
            som görs blir snabbt gamla och missvisande när data som de bygger
            på hinner ändra sig radikalt på bara några dagar. Det är också
            svårt att ha indika­torer som tillräckligt snabbt, och samtidigt
            med tillräcklig precision för att vara använd­bara, kan fånga
            upp omfattningen i en kris som utvecklas i denna hastighet.
          </p>
          <p xml:id="i-UD5J2QLYMLpMMJN1ZwCvka">
            Finansdepartementet gör bedömningen i vårpropositionen att BNP
            kommer att minska i år med 4,0 procent. Samma dag, den 15 april,
            publicerade Internationella valutafonden (IMF) sin prognos, och
            där förväntas Sveriges BNP minska med 6,8 procent, alltså 2,8
            procentenheter mer än regeringen, vilket motsvarar 137 miljarder
            kronor lägre BNP.
          </p>
          <p xml:id="i-93NS1QCMUMow6cBWQnpTSg">
            Den 24 april meddelade Finansdepartementet att de bedömer att
            BNP-utvecklingen kommer att bli mellan huvudscenariot på –4,0
            procent och det s.k. sämre scenariot på –10,0 procent. Spannet
            mellan de utfall som regeringen bedömer är möjliga är 6 procent
            av BNP, vilket bara kan beskrivas som oerhört.
          </p>
          <p xml:id="i-6ebDtxMFBdE1LkWtQFyDLe">
            Regeringens senast presenterade åtgärder i samband med vårpropositionens
            över­lämnande bygger i huvudsak på scenariot att BNP faller med
            4 procent, vilket torde innebära att även regeringen själv nu
            anser att de åtgärder som har vidtagits är i underkant. Med nuvarande
            prognosintervall är det förväntade BNP-fallet ca 7 procent, alltså
            nära dubbelt så kraftigt som regeringen först utgick från.
          </p>
          <p xml:id="i-2RBUcirtwWjiSVBrgUAmcY">
            Kristdemokraterna menar därför att det finns fog för att utöka
            de stöd och stimu­lanser som ges.
          </p>
          <p xml:id="i-VLJFU5P6FxeUXf9TNVF1QA">
            Enligt Swedbank Research som följer KI:s konjunkturbarometer
            och BNP ser utsikterna mörka ut. I april föll barometerindikatorn
            till historiskt låga 58,6. Tyvärr är konjunkturbarometern en relativt
            god indikator på vad som kommer att hända med BNP. Under finanskrisen
            2008 föll barometerindikatorn till strax under 70 och BNP på kvartalsnivå
            backade över 10 procent. Något liknande kan mycket väl hända i
            år med BNP eftersom indikatorn är ännu lägre nu än 2008.
          </p>
          <p xml:id="i-DJcRJNqf9AxDgV7gpBZTn4">
            Figur 1 Ledande indikator på förväntad BNP-förändring
          </p>
          <p xml:id="i-TY9pEQfWgjXoXKAsxRUQx4">
            Källa: Swedbank/Macrobond.
          </p>
          <head type="h3" xml:id="i-6WgELLTjTozNwJbUtNyEYV">
            Export/import
          </head>
          <p xml:id="i-3W5Y2vUS6ES4AYEXqQN5cR">
            I nuläget står stora delar av industrin still eller är igång
            på mycket låg nivå. Kompo­nentbrist och långsamma logistikkedjor
            har fått många större aktörer att dra ned på produktionen. Inköpschefsindex
            (Silf) – som är en ledande mätare av utsikterna i industrin –
            gjorde i mars den största månatliga nedgången i inköpschefsindexets
            dryga 25-åriga historia.
          </p>
          <p xml:id="i-Uj66h9hVgNN1eM4Y43o14j">
            I mars föll indexet för produktionsplaner till 33,8, vilket är
            den lägsta indexnivån sedan årsskiftet 2008/09. Och orderingången
            föll till en nivå som bara syntes under finanskrisen.
          </p>
          <p xml:id="i-VYeRwMtsGinnM5a1YN8yrJ">
            Den 23 april redovisade Konjunkturinstitutet det största fallet
            i sin barometer­indikator någonsin. Exportberoende tillverkningsindustri
            visar på ett kraftigt fall i förtroende mellan mars och april,
            även om dessa branscher långt ifrån ligger lägst. Regeringen räknar
            ändå bara med ett tapp i exporten med 6 procent för 2020 i vårpropositionen.
            Som jämförelse sjönk exporten med 15 procent under finanskrisen
            2009.
          </p>
          <head type="h3" xml:id="i-D4HvfkJcbx1gv8xektN5Qk">
            Hushållens konsumtionsutgifter
          </head>
          <p xml:id="i-9dRyjSHT79P9dCxvhPqRHN">
            I vårpropositionen gör regeringen bedömningen att hushållens
            konsumtion ökar med 0,1 procent under 2020, vilket är en nedskrivning
            från januariprognosen från 1,7 procent. Under grovt sett samma
            period har Konjunkturinstitutet nedreviderat sin prognos för hushållens
            konsumtionsutgifter 2020 från 1,9 procents ökning i december 2019
            till –2,9 procent i aprilprognosen.
          </p>
          <p xml:id="i-EijGhT9V3ciLQktx8qs34e">
            Regeringen gav ingen ny prognos för utvecklingen av hushållens
            konsumtion den 24 april, men rimligen borde den skrivas ned i
            betydande omfattning utifrån den stora nedgången i konsumentförtroende
            och övriga effekter av restriktionerna till följd av coronahanteringen.
          </p>
          <head type="h3" xml:id="i-KJEp1Ljkucz8BYYpzLtyUS">
            Sysselsättning
          </head>
          <p xml:id="i-439nYceFQiXWkat96wjqYD">
            Regeringen bedömer att arbetslösheten under 2020 kan bli ”så
            låg” som 9 procent, men också så hög som 13,5 procent i enlighet
            med bas- och sämrescenariot. Det återstår att se hur djupt fallet
            blir i sysselsättningen, när ekonomin vänder och arbetslösheten
            stabili­seras eller till och med minskar och om de åtgärder som
            har genomförts har haft effekt.
          </p>
          <p xml:id="i-9UxmFc2LGsn1t3CKDss7uA">
            Större händelser har en tendens att få ett ”före” och ett ”efter”.
            Krisen på nittiotalet som till större del var en isolerad svensk
            företeelse är en sådan. It-bubblan år 2000 och den senare finanskrisen
            2007–2009 som drabbade alla länder är två andra centrala ekonomiska
            händelser som förändrade ekonomin.
          </p>
          <p xml:id="i-A5WQwVJn2Am2UMDxiKV6Gh">
            Perioden mellan finanskrisen och den ekonomiska nedgång som vi
            nu upplever kan betraktas som en sammanhållen period ur ett ekonomiskt
            perspektiv, och 2020 kommer sannolikt att markera starten för
            en annan period.
          </p>
          <p xml:id="i-AzyxC4pc7A7oyTe4XzPzw4">
            Ur ett sysselsättningsperspektiv utgör den gångna perioden de
            förlorade åren. Sverige misslyckades att under relativt goda omständigheter
            få bukt med ett brett utan­förskap och hög arbetslöshet, och detta
            illustrerades tydligt av att arbetslösa i s.k. utsatt ställning
            på arbetsmarknaden ökade i andel, men även i antal, under flertalet
            av de senaste åren. Kristdemokraterna har framhållit detta problem
            under hela 2010-talet.
          </p>
          <p xml:id="i-JeJVgJPX3PcdNJXhqGZHeJ">
            Socialdemokraterna hade som uttalat mål att Sverige senast 2020
            skulle ha lägst arbetslöshet i EU. Måttet i sig och jämförelsen
            med EU kan diskuteras som styråra för den ekonomiska politiken,
            men det var det måttet som den S-ledda regeringen valde att bli
            utvärderad mot. Tyvärr har det gått åt andra hållet. Under 2018
            hamnade Sverige under genomsnittet i EU 28. Precis före coronakrisen
            var det endast Grekland, Spanien, Frankrike och Italien i EU som
            hade högre arbetslöshet, om än med stor marginal.
          </p>
          <p xml:id="i-Ry2aQDy3PCxQrZsLQY22tq">
            I jämförbara länder har utvecklingen vad gäller arbetslöshet
            också gått klart bättre under de senaste två och ett halvt åren.
            Samtidigt som arbetslösheten har minskat i EU har den faktiskt
            ökat i Sverige. De förlorade åren vad gäller strukturellt riktiga
            reformer för en bättre fungerande svensk arbetsmarknad och i förlängningen
            svensk ekonomi innebär att Sverige står sämre rustat än vad som
            hade behövt vara fallet inför den djupa ekonomiska nedgång som
            kommer att påverka svensk ekonomi och arbetsmarknad under betydande
            tid.
          </p>
          <p xml:id="i-3CMzZddVNHKaEKTe1GuTiS">
            Figur 2 Arbetslöshet i Sverige, EU28 och ett genomsnitt av jämförbara
            länder
          </p>
          <p xml:id="i-PYkbXDbVmkP9Bw9KXsVFJy">
            Källa: Macrobonds, via Ekonomifakta.se.
          </p>
          <p xml:id="i-UPogx5rz83jQn5QD1eX3Za">
            Den sämre utvecklingen på den svenska arbetsmarknaden än i andra
            jämförbara länder under motsvarande makroekonomiska förhållanden
            kräver en mer offensiv arbetsmark­nadspolitik. Konjunkturen har
            de facto gett stöd till arbetsmarknaden med fler lediga jobb under
            den senaste tioårsperioden, men arbetslösheten har de facto inte
            fallit som den gjort i närliggande länder. Detta vittnar om brister
            i hur den svenska arbets­marknaden fungerar.
          </p>
          <p xml:id="i-ACNKrAjHxnfkfKe2JMcajG">
            Figur 3 Matchningen på den svenska arbetsmarknaden försämras
            (Beveridge)
          </p>
          <p xml:id="i-JqB283KY9UgNUbe4rxH9pk">
            Källa: Konjunkturinstitutet.
          </p>
          <p xml:id="i-869sUx2eCUaVQ1zHHcwSxA">
            Beveridgekurvan
            <ref target="i-2VQs1VyMpJ4oY6tUycHrzp">
              [1]
            </ref>
            för den svenska arbetsmarknaden de senaste 30 åren visar att
            den svenska arbetsmarknaden har fungerat dåligt i synnerhet de
            senaste 10 åren. Från mitten av 90-talet responderade arbetslösheten
            väl när antalet jobb ökade. Däremot har arbetslösheten inte minskat
            som man skulle önska när jobben blivit fler sen 2009. I stället
            för att röra sig ”inåt” som tidigare rör sig kurvan uppåt. Det
            vill säga: fler lediga jobb men en förhållandevis begränsad nedgång
            i arbetslöshet. Givet krisens effekter på arbetslösheten är det
            ett stort bekymmer att den svenska arbetsmarknaden fungerar så
            illa – redan i utgångsläget.
          </p>
          <head type="h3" xml:id="i-HmPGiML3AyzgZGP3RRZ28M">
            Statens finanser
          </head>
          <p xml:id="i-F9v92mkBM4xbUriVZhPF3v">
            Regeringen gör i vårpropositionen bedömningen att det finansiella
            sparandet kommer att bli –3,8 procent 2020 och –1,4 år 2021 i
            sitt basscenario och i sämrescenariot som tyvärr blivit mer sannolikt
            –9,0 respektive –7,0 procent. Kristdemokraterna anser att det
            är ytterst angeläget att vidta kraftiga åtgärder för att undvika
            det sämre scenariot och att det därför under denna period och
            den period som kommer därefter för att återbygga ekonomin är –
            och kommer att vara – motiverat att tillåta ett kraftigt negativt
            finansiellt sparande för att rädda jobb och företag.
          </p>
          <p xml:id="i-6dkz6C5Q6fz9g4A3UML68G">
            Regeringen föreslår att utgiftstaket för 2020 ska höjas med 350
            miljarder kronor till 1 742 miljarder kronor. Budgeteringsmarginalen
            ligger efter takhöjningen på 300 miljar­der kronor eftersom takbegränsade
            utgifter beräknas till 1 442 miljarder kronor. Krist­demokraterna
            föreslår i denna motion ökade utgifter för att värna företag,
            jobb, vård och omsorg samt civilsamhälle till en totalt beräknad
            kostnad på 103 miljarder kronor 2020.
          </p>
          <p xml:id="i-2KsqVVoc7kxBYDdjYH8e7M">
            Det handlar om utgiftsnivåer som aldrig tidigare har diskuterats
            i svensk politik i samband med en vårproposition, men situationen
            är extraordinär. Kristdemokraterna bedömer ändå att med de ytterligare
            utgifterna skulle statens utgifter ligga långt under det nya utgiftstaket.
          </p>
          <p xml:id="i-Hw3wECFhC6KBiLa1bsJW14">
            Kristdemokraterna bedömer också att det är nödvändigt att regeringen
            under våren och sommaren 2020 återkommer till riksdagen med ytterligare
            ändringsbudgetar. Det höjda utgiftstaket på 350 miljarder kronor
            tolkar Kristdemokraterna som en indikation på att även regeringen
            bedömer det som nödvändigt och avser att göra det.
          </p>
          <p xml:id="i-6u3xqqpnV3yrBDEeY1WF6G">
            Framför allt behöver företagen ett utökat kostnadsstöd i någon
            form och fler perso­ner omfattas av permitteringsstödet, vilket
            pläderats för i denna motion. Om och när regeringen väljer att
            införa ett sådant i någon form kommer de takbegränsade utgifterna
            i regeringens budget att mer likna de som Kristdemokraterna föreslår.
          </p>
          <p xml:id="i-5trUcXCrUVVGHc4FdsGe7g">
            Kommande budgetar behöver också ta sikte på att på olika sätt
            stimulera ekonomin. Det är därför rimligt att kommande ändringsbudgetar
            har mer tonvikt på sänkta skatter så att arbetsutbud och konsumtion
            stimuleras, dvs. statens inkomstsida, och inte endast nya takbegränsade
            utgifter. Samtidigt kan offentliga investeringar behöva tidigareläggas
            och resurser tillföras för att värna välfärden.
          </p>
          <head type="h1" xml:id="i-GFxPgoAzNsFMVkM9nvFYKw">
            Kristdemokraternas ekonomiska politik
          </head>
          <p xml:id="i-SKHV4NJdrmpHogKSSXBFNR">
            Coronapandemins snabba framfart över hela världen och i Sverige
            har satt djupa spår och påverkat oss alla. Många har blivit smittade
            och sjuka av viruset, och inte minst äldre och sköra personer
            riskerar att bli allvarligt sjuka – och i värsta fall avlida.
            Sjuk­vården är hårt ansatt. De ekonomiska följdverkningarna är
            omfattande, och nedgången i ekonomin till följd av pandemin saknar
            motstycke i modern tid. Omfattande åtgärder krävs för att förhindra
            konkurser och arbetslöshet.
          </p>
          <p xml:id="i-Gi1uBRGCpNK9izrLqYkyZJ">
            Sverige går nu in i en synnerligen djup lågkonjunktur till följd
            av coronapandemin. Effekterna är redan tydliga, trots att krisen
            inte ens är två månader gammal. Prognos­erna för arbetslösheten
            pendlar mellan 8 och 12 procent, BNP-tillväxten förväntas rasa
            7–10 procent för kvartalet och såväl varsel som företagskonkurser
            har redan slagit dystra rekord. Effekterna är kraftiga på kort
            sikt, och hur djup och långvarig krisen blir är svårt att veta.
          </p>
          <p xml:id="i-2osekm6TFuZSzeZQmJqhCq">
            Men ekonomiska kriser innebär ofta långgående följdverkningar
            och tenderar att bli långvariga. Det tar kortare tid att förlora
            sitt jobb än att hitta ett nytt. Och om krisen förändrar arbetsmarknaden
            kan det skapa större friktion i matchningen av arbetslösa mot
            tillkommande jobb. Företag som går i konkurs innebär stora kapitalförluster
            och utraderade värden, i synnerhet om det handlar om i grunden
            livskraftigt bolag. Dessa företagare behöver därför ofta bygga
            upp nytt kapital innan de startar nya företag. Allt detta gör
            att det går att förvänta sig att krisen får ett mer långdraget
            förlopp. Det kom­mer därför att behövas en kraftfull, effektiv
            och smart ekonomisk politik på såväl kort som medellång sikt.
          </p>
          <p xml:id="i-PySMMJJWyyxmFFQtdCktJH">
            Fokus här och nu är – och kommer att vara – att dämpa följdverkningarna
            av den dramatiska ekonomiska nedgången. Sveriges arbetsmarknad
            stod inför stora problem före krisen. Nu accentueras de, och de
            grupper som stod utanför eller hade en svag koppling till arbetsmarknaden
            kommer att hamna ännu längre bort från den. Detta riskerar att
            cementera utanförskapet bland många – främst utrikes födda och
            de med förgymnasial utbildning, men även personer över 55 och
            personer med funktionsned­sättning. För dessa kommer det att krävas
            en särskild politik efter krisens slut, så att de får en bättre
            ställning på arbetsmarknaden.
          </p>
          <p xml:id="i-GFa84N9Eat72cP2GQUzZ4u">
            Kristdemokraterna vill ha en ekonomisk politik som tillvaratar
            varje människas förmåga och som underlättar för alla att gå från
            utanförskap till arbete. Den ekonomiska politiken ska skapa förutsättningar
            för ett samhälle med god ekonomisk tillväxt och ett företagsklimat
            som står sig starkt i den allt hårdare globala konkurrensen, men
            också för människor att bygga goda relationer och känna trygghet
            och tillit. Dessa utgångspunkter är giltiga också i samband med
            en kris, och kanske i synnerhet då.
          </p>
          <p xml:id="i-8NmevqhXzNJLjFyKWkbKa2">
            Den ekonomiska politiken ska stärka familjernas självbestämmande
            och det civila samhällets ställning, vilket är grunden för ett
            fungerande samhälle där människor känner tillit till varandra.
            En välfungerande ekonomisk politik ger oss resurser att satsa
            på välfärden, såsom en god vård och omsorg och en bra skola. Med
            genomtänkta reformer kring arbetsmarknaden och i skattepolitiken
            kan vi förbättra människors möjlighet att lämna arbetslöshet och
            utanförskap.
          </p>
          <p xml:id="i-PRo66yaNFBfpP3gX8H65xw">
            Även om krisen har flyttat fokus så kvarstår flera samhällsproblem
            som fanns före krisen. Det handlar om brister i tryggheten genom
            ett underdimensionerat rättsväsen som fungerar för dåligt. Det
            handlar om tillgängligheten i vården och omsorgen som tyvärr har
            försämrats de senaste åren och nu fortsätter att försvagas. Här
            behövs riktiga reformer som kan korta köerna och säkra en jämlik
            vård i hela landet inom sjukvården och öka tryggheten inom äldreomsorgen,
            genom höjd kvalitet, ökad tillgänglighet och ökat inflytande för
            den enskilde.
          </p>
          <p xml:id="i-YUrjCbTL67HsupfTAZadex">
            Skolan behöver fördjupa sitt kunskapsuppdrag, men det är också
            uppenbart att sam­hällets insatser behöver stärkas för att vända
            trenden med barn och unga som mår dåligt och drabbas av psykisk
            ohälsa. I det arbetet måste såväl familjer, barn- och ungdoms­vården,
            skolan och den ideella sektorn stärkas.
          </p>
          <p xml:id="i-Arx1dos6HQ3nmjU4E44FhX">
            Rekordmånga människor befinner sig på flykt undan förtryck och
            krig. Många har sökt och fortsätter att söka sig till Sverige.
            Det är en moralisk plikt och en självklarhet att ta emot människor
            på flykt. Men det skapar också utmaningar för vårt samhälle när
            en stor grupp människor ska integreras. Arbetsmarknaden är tudelad
            med hög arbetslöshet i grupper som befinner sig i en utsatt ställning
            och en god arbetsmarknad för övriga. Denna tudelning riskerar
            att fördjupas, med mänskliga, sociala och ekonomiska följder,
            om inte omfattande reformer genomförs.
          </p>
          <p xml:id="i-9L11MQ2d9x2t1R1MKckYYr">
            Många av dem som lämnas efter, utanför arbetsmarknaden, är nyanlända
            som ofta saknar gymnasieutbildning och har bristande språkkunskaper.
            Samtidigt förändras också jobbens karaktär snabbt på arbetsmarknaden.
            En allt större del av jobben kräver högre utbildning och specialistkompetens.
            För att kunna inkludera fler finns ett skriande behov av både
            mer yrkesutbildning och fler arbeten som kräver lägre kvalifikationer
            (s.k. enkla jobb). De behövs för att alla de människor som nu
            har kommit till Sverige ska få en möjlighet på den svenska arbetsmarknaden.
          </p>
          <p xml:id="i-HfojNYm22mXNocBGeCrxbi">
            Den politik som regeringen har bedrivit saknar riktning och reformkraft
            jämfört med den som Kristdemokraterna förde tillsammans med Alliansen.
            Under alliansåren växte helt nya branscher fram som skapade jobb
            åt människor som tidigare hade befunnit sig i utanförskap. Vi
            var med och tog Sverige ur en återvändsgränd av höjda skatter
            och bidrag. I stället visade vi upp nya vägar till ökad frihet,
            valfrihet och tillväxt. Utanför­skapet minskade med en femtedel,
            trots finanskrisen. Så fungerar en politik som litar på och stöttar
            människors förmåga och bygger Sverige underifrån. Men de utmaningar
            vi står inför nu är både stora och många.
          </p>
          <p xml:id="i-T27yrB6JSxyPV5kvyKj5qH">
            Till skillnad från den politik som regeringen och stödpartierna
            nu bedriver, såg Kristdemokraterna och Moderaterna till att satsa
            på verkningsfulla reformer för arbets­marknaden i den budget som
            riksdagen antog i december 2018. Vi satsade stort på yrkesvux,
            sänkte inkomstskatterna med fokus på låga och medelhöga inkomster
            och tog bort den särskilda löneskatten för äldre som jobbar. Alla
            dessa delar syftar till att stärka drivkrafterna till arbete och
            underlätta insteg på arbetsmarknaden.
          </p>
          <p xml:id="i-9yKbSpNfL7N3bWnVGpi1ee">
            För att minska utanförskapet och bidragsberoendet har Kristdemokraterna
            föreslagit ett nytt system för dem som uppbär försörjningsstöd
            men som är arbetsföra. Försörj­ningsstödet är det sista skyddsnätet
            för dem som inte kan uppbära inkomst på andra sätt. Men systemet
            är inte tänkt för dem som är arbetsföra och har därtill inneburit
            en kraftig kostnadsökning för kommunerna. För att förbättra situationen
            för dessa människor vill Kristdemokraterna att ett system med
            statlig dagpenning ska införas. Den person som är arbetsför kopplas
            tydligt till arbetsmarknadspolitiska åtgärder och får en dagpenning
            under tiden som arbetslös. Dagpenning har lägre marginaleffekter
            och går bättre att koppla till tydligare krav och sanktioner,
            vilket sammantaget ska leda till att tröskeln in på arbetsmarknaden
            sänks.
          </p>
          <p xml:id="i-CGHDFQZmCJicDoWfQhRb5C">
            Vi vill framöver se satsningar på anställningsformer som möjliggör
            lägre lönekost­nader en tid, medan den anställde lär sig jobbet
            på jobbet. Detta vill vi kombinera med ytterligare riktade jobbskatteavdrag
            för grupper som har svårare att ta sig in på arbets­marknaden
            – nyanlända, unga och personer som exempelvis på grund av arbetslöshet
            eller sjukdom har varit borta länge från arbetsmarknaden.
          </p>
          <p xml:id="i-8MzPzSTHdoBeEett6w1YVy">
            Jobben skapas huvudsakligen genom att entreprenörer får starta
            och driva fram­gångsrika och välmående företag. Ett gott företagsklimat
            är nyckeln till att kunna möta framtida utmaningar och öka resurserna
            till vår gemensamma välfärd. Därför behövs en näringspolitik som
            är inriktad på att underlätta för företag att växa och anställa.
          </p>
          <p xml:id="i-G35t9jwNz2QHXqW7UhsNcH">
            Kristdemokraterna och Moderaterna såg därför till att underlätta
            för generations­växling i företag i den budget som riksdagen antog
            för 2019. Kristdemokraterna har också föreslagit en satsning på
            ägarskifteskontor, för att underlätta för äldre företagare som
            vill sälja sitt livsverk. Ägarskifteskontoret kan ge råd och stöd
            i ägarskiftes­processer – både inom familjer och för de företagare
            som vill lämna över verksamheten till sin personal.
          </p>
          <p xml:id="i-94fGE7Yboy65jfKr3nLgQ">
            Sektorer där jobb inte utförs på grund av höga skatter och avgifter
            måste reformeras så att marknaderna kan växa till. Det handlar
            framför allt om att öppna upp för nya tjänstesektorer och att
            bredda det befintliga RUT-avdraget till att omfatta fler tjänster.
          </p>
          <p xml:id="i-SLVzpNopWMpfb5pAUDPjFE">
            Därutöver måste vi motverka orimliga skatter på entreprenörer
            och minska regel­krånglet, förbättra myndigheternas handläggning
            av ärenden kopplade till företag och förbättra tillgången till
            kapital. En helt central fråga är kompetensförsörjningen – här
            behövs ytterligare reformer och utbyggnad av utbildningsväsendet
            samt en reformering av Arbetsförmedlingen för att förbättra matchningen.
          </p>
          <p xml:id="i-S5bDSK4ZLVHaUrS4RV11y8">
            En förutsättning för att den ekonomiska politiken ska fungera
            bra på lång sikt är att det råder ordning och reda i statens och
            det offentligas ekonomi. Det nya överskotts­målet ska uppfyllas
            och de offentliga finanserna vara starka inför stundande lågkon­junktur.
            Genom att ta ramverket på allvar står Sverige starkare. Ramverket
            ger också möjlighet att använda stora resurser i tider av kraftig
            ekonomisk nedgång. Överskotts­målet och ramverket i övrigt har
            inneburit att Sverige nu har ekonomiska muskler att agera med
            kraft emot en kris – utan att den offentliga ekonomins trovärdighet
            behöver förspillas.
          </p>
          <p xml:id="i-5kzHUeRzZ6ecCY912co3vp">
            Sverige har i dag ett stort behov av en förbättrad integrationspolitik.
            En human flyktingpolitik kräver också en väl fungerande integration.
            Nyanlända behöver snabbare få arbete och en hållbar bostadssituation.
            Kristdemokraterna ser ett fortsatt stort behov av åtgärder så
            att asylprövningen påskyndas och så att asyltiden används bättre
            vad gäller introduktion och språkkunskaper samt att den motverkar
            passivitet.
          </p>
          <p xml:id="i-Atgjqywb4ohR9NiHjmbLew">
            Den ekonomiska politiken bör också användas för att stödja goda
            mellanmänskliga relationer. Det handlar främst om att ge familjer
            och det civila samhället möjlighet att utvecklas och fatta egna
            beslut genom att minska den politiska styrningen. Det handlar
            också om att mota den ofrivilliga ensamheten i samhället – inte
            minst hos äldre som väntar på plats i ett anpassat boende eller
            hos barn som riskerar att misslyckas i skolan på grund av att
            de känner sig ensamma.
          </p>
          <p xml:id="i-TksB1adbs3P38NqQ1DbDqj">
            Kristdemokraterna anser att barns och ungas behov och rättigheter
            ska vara grunden för hur familjepolitiken och barnomsorgen utformas.
            Barn behöver tid och de behöver bli sedda. Familjer ser olika
            ut, men alla har en betydelsefull roll. Om familjerna är trygga
            ger de barnen goda förutsättningar att klara livets olika utmaningar.
            Barnens uppväxt påverkar därmed hela samhällets utveckling, både
            ekonomiskt och socialt.
          </p>
          <p xml:id="i-Ed4VtWM2U4ctk7WTYhi2fg">
            Förskolan och barnomsorgen måste kunna möta varje barns behov
            av trygg omsorg, gemenskap, lek och utveckling. Det är en självklarhet
            att alla föräldrar ska kunna välja den barnomsorg som de anser
            är bäst för deras barn och själva få förutsättningar att hitta
            balansen mellan arbete och familjeliv. Kristdemokraterna är en
            motvikt till de politiska krafter som vill styra föräldrarnas
            val och kväva familjens frihet och möjlighet att utforma sin tillvaro.
          </p>
          <p xml:id="i-UfizwYuxnSx7LRuzshHRHJ">
            Vi vill också bygga ett samhälle där människor kan åldras i trygghet
            och värdighet. Ett välfärdssamhälle kan i hög grad bedömas utifrån
            kriterier som respekt, tillvara­tagande av äldres erfarenheter
            och omsorg om den äldre generationen. Kristdemo­kraterna menar
            att äldres vård och omsorg måste präglas av självbestämmande och
            valfrihet. En äldre person har, precis som yngre, individuella
            behov som inte kan tillgodoses i en mall.
          </p>
          <p xml:id="i-DQEzZkxjqH2mgyiurMztjF">
            Mycket gjordes under tiden med Kristdemokraterna i alliansregeringen
            för att utforma omsorgen utifrån den enskilda människans behov.
            Vi införde bl.a. en nationell värdegrund i socialtjänsten, satsade
            på de mest sjuka äldre och införde lagen om valfrihetssystem (LOV)
            för att stärka äldres rätt att välja vem som utför hjälpen.
          </p>
          <p xml:id="i-CfrLNzhLZwGvrWvHczUVgz">
            I dag kan vi tyvärr konstatera att smittan från det nya coronaviruset
            har spridit sig bland de allra sköraste på äldreboenden. Det är
            allvarligt och ett misslyckande. Flera av Kristdemokraternas förslag
            för att stärka äldreomsorgen de senaste åren skulle om de hade
            genomförts ha rustat oss bättre och förbättrat förutsättningarna
            att mota smittan från de äldre. Det är i dag en hård belastning
            på den kommunala vårdens medarbetare. Hög sjukfrånvaro tillsammans
            med brister i arbetsmiljön ger oss ett allvarligt läge.
          </p>
          <p xml:id="i-32sGbvurSyfB9WtnAiYjxA">
            En sammanhållen seniorpolitik kräver mer utöver vård och omsorg.
            Svensk politik förmedlar i dag i alltför stor utsträckning att
            människor som har passerat 65 inte har något mer att bidra med
            till samhället. Det friska åldrandet, de äldre som en viktig resurs
            och ett välfungerande samspel mellan generationerna är viktiga
            beståndsdelar i Kristdemokraternas seniorpolitik. Därför såg vi
            till att sänka skatten för alla pensionärer i den budget som riksdagen
            antog för 2019. Vi budgeterade också för höjd BTP och utökade
            äldres möjligheter att arbeta längre än till 65 genom att ta bort
            den särskilda löneskatten för äldre som arbetar.
          </p>
          <p xml:id="i-JNzFkyxnfr7gBRFsemw2w5">
            Pandemin ställer stora krav på snabba förändringar. Men Kristdemokraternas
            hälso- och sjukvårdspolitik tar fortfarande sin utgångspunkt i
            varje människas absoluta och okränkbara värde. De som har störst
            behov ska också ges företräde till hälso- och sjukvården. Denna
            princip måste vidmakthållas även vid större kriser som pandemin
            utgör. Kristdemokraterna arbetar aktivt och konstruktivt för att
            bistå regeringen i arbetet med att trygga vård och omsorg under
            krisen. Alltifrån att säkra de nödvändiga leveranserna av skyddsmateriel
            till vården till att det finns tillräckligt med vård- och intensivvårdsplatser.
            Krisen har också synliggjort behovet av det som Kristdemokrat­erna
            länge har krävt: en nationell styrning av vården i de delar där
            det är ändamålsenligt.
          </p>
          <p xml:id="i-K2xnvu8zyDDX1YiigGccMr">
            Nu krävs fler vårdreformer för bättre kvalitet och service. Både
            i nuläget och framöver står svensk hälso- och sjukvård inför stora
            utmaningar. Vården är inte jämlik, och det finns brister med överbeläggningar,
            patientsäkerhet och vårdköer. Vården blir alltmer högspecialiserad
            och högteknologisk. Mot den bakgrunden finns det anledning att
            se över vårdens organisering. Utifrån 21 regioners olika demografiska
            och ekonomiska förutsättningar är det osannolikt att de kan leverera
            en jämlik vård åt hela befolkningen. Staten bör därför ta ansvaret
            för vården – för att säkra en god, effektiv och jämlik sjukvård
            i hela landet. För oss är rätten till bra och jämlik vård viktigare
            än att värna dagens sätt att organisera vården.
          </p>
          <head type="h2" xml:id="i-E6mT1b1SpneJp3YYkwUGLV">
            En hälso- och sjukvård att lita på
          </head>
          <p xml:id="i-5pUUu8ATGYxwtXYdMZYbXY">
            Det har under lång tid varit hård belastning inom den svenska
            vården. De senaste åren har det gång på gång belysts hur hårt
            pressad den svenska hälso- och sjukvården och dess personal är
            – och det redan innan de stod i frontlinjen i kampen mot coronaviruset.
            Pandemin medför att all vård som kan anstå skjuts på framtiden.
            Det är rätt prioritering. Det kommer emellertid en tid efter krisen,
            och då måste denna vårdskuld hanteras så att alla patienter får
            den vård som de är i behov av och har rätt till. Samtidigt måste
            perso­nalen få andrum och orka fortsätta att bedriva en god och
            patientsäker vård. Sedan S/MP-regeringen fick makten 2014 mer
            än fördubblades vårdköerna fram till 2019. Situationen kommer
            att förvärras ytterligare i spåren av pandemin.
          </p>
          <p xml:id="i-JRbi5hHaHa3fkwAFCMh4U5">
            Pandemin synliggör också problematiken med att 21 olika regioner
            ansvarar för vården. Svårigheten i att organisera sig under en
            kris, personalbrist, ojämlikheten i vården, bristen på skyddsutrustning
            och intensivvårdsplatser – detta har varje region behövt hantera
            separat i många delar. Därtill vet vi sedan tidigare att den medicinska
            kvaliteten och chansen att överleva t.ex. svåra cancerdiagnoser
            skiljer sig åt beroende på var i landet patienten bor. Vi har
            dessutom en underdimensionerad primärvård.
          </p>
          <p xml:id="i-H2PkwiZhrwMMBbDjQbGrf6">
            Svensk sjukvård uppvisar alltså både brister och hög kvalitet
            samtidigt. Därför krävs en politik som både stärker det som fungerar
            väl och vågar ompröva invanda föreställ­ningar och strukturer.
          </p>
          <p xml:id="i-6pKRGVYCkm8Vy122jSzWhn">
            Det är ingen hemlighet att vi kristdemokrater vill lägga ned
            regionerna (tidigare kallade landsting) för att få en mer ändamålsenlig
            nationell styrning av hälso- och sjukvården. Mindre av politisk
            detaljstyrning och mer av kunskap som bärs fram av professionerna
            inom ramen för en fortsatt behovsstyrd och gemensamt finansierad
            vård. En slutsats som redan kan dras är behovet av mer nationell
            styrning inom olika sektorer.
          </p>
          <head type="h3" xml:id="i-Q9FKNxXskCppnCbq8L2GVG">
            Stärkt skydd för de mest utsatta
          </head>
          <p xml:id="i-8ErYkvr35GfQbMf4YCwaF5">
            Pandemin har gjort behovet av mer hälso- och sjukvård extra tydligt,
            framför allt i fråga om hemsjukvård och andra former av vård utanför
            sjukhusen. Att äldre multisjuka patienter kan vårdas i hemmet
            i större utsträckning i stället för på sjukhus vore en bra lösning
            alla dagar, men i synnerhet under den pågående krisen. Kristdemokraterna
            vill därför se förstärkt hemmonitorering men även förstärkta mobila
            sjukvårdsenheter som på ett enkelt sätt kan komma till patienten
            för att ge vård i hemmet.
          </p>
          <p xml:id="i-XoV1pbE2CQAFaS85EzhHev">
            De personer som har drabbats allvarligast av covid-19 har varit
            personer över 70 år och med underliggande sjukdom, men det finns
            även andra riskgrupper. Det är viktigt att personer i riskgrupper
            kan vara hemma för att undvika smitta. Därför ser Kristdemo­kraterna
            fram emot det kommande förslaget att personer i arbetsför ålder
            som är särskilt sårbara, eller delar hushållsgemenskap med sårbara
            personer, ska kunna avstå arbete med ersättning genom socialförsäkringssystemet.
          </p>
          <head type="h3" xml:id="i-RbwDqBmUysLAS7eZRAxseZ">
            Övriga förslag gällande hälso- och sjukvården
          </head>
          <p xml:id="i-P91RwyYnoymj9r6GZnwTBi">
            Många av våra förslag som vi tar upp i denna vårmotion handlar
            på kort eller längre sikt om covid-19 och pandemins effekter på
            vården, omsorgen och samhället i stort. Därför får dessa förslag
            större plats och mer utrymme i Kristdemokraternas motion. Det
            är emellertid viktigt att i hanteringen av den vårdskuld som nu
            byggs upp återkomma till våra tidigare förslag rörande bl.a. vårdköer,
            tillgänglighet, vårdplatsgaranti, fortsatta satsningar på cancervården
            och en förbättrad förlossningsvård. Detta är viktiga frågor för
            Kristdemokraterna och för hälso- och sjukvården i Sverige.
          </p>
          <head type="h2" xml:id="i-Jw28WVkTctckj4AsBQD1XY">
            Att åldras i trygghet och värdighet
          </head>
          <p xml:id="i-U1kfoHGAJ9LN7mz34A5eLy">
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt och ha tillgång till god vård och
            omsorg. Var och en ska ses som en person med ett eget och unikt
            värde och med skilda intressen och bakgrunder. God vård, ett behovsanpassat
            boende och självbestämmande över sin vardag är en självklarhet
            – hela livet.
          </p>
          <p xml:id="i-U1FfktuQeibDNDSjyjKKpf">
            Dessvärre påverkas äldre över 70 år i högre grad av den pågående
            coronapandemin då de riskerar att få ett allvarligare sjukdomsförlopp
            om de skulle insjukna i covid-19. De åtgärder för att begränsa
            smittan som har införts, såsom besöksförbud på äldreboenden, att
            personalen har goda hygienrutiner, testmöjligheter för både personal
            och brukare och att säkerställa skyddsmaterial och att vi andra
            inte i onödan belastar vården är viktiga. Inte minst för att skydda
            äldre och riskgrupper.
          </p>
          <p xml:id="i-KbJpatJKLokUtUXKGUfhRU">
            Men den fysiska distansering som kommer av besöksförbuden och
            uteblivna mänskliga möten riskerar att påverka de äldre mycket
            negativt. Många äldre är beroende av besök från nära och kära,
            att umgås med barnbarnen och att kunna besöka föreningar, kyrkor
            och samfund samt delta i gympaträningar. Under våren har de inte
            kunnat göra det och har därför i högre grad blivit isolerade,
            ensamma och utsatta. Ofrivillig ensamhet ökar smärta och risk
            för hjärt- och kärlsjukdomar, depression och demens hos äldre
            och ökar behovet av omsorg på sikt.
          </p>
          <p xml:id="i-PUSDCh2r7vzNz38f257TZM">
            Vad värre är, för många gör besöksförbud eller påbud om minimerade
            sociala kontakter ingen skillnad. Det handlar om hundratusentals
            personer i vårt land som redan lever i närmast total isolering.
            För dessa kan medmänniskors handlingar betyda stor skillnad. För
            de besök vi avstår är det viktigt att vi i stället ringer, videosamtalar
            eller på annat sätt kontaktar de som vi vet lever i ensamhet.
            Vi gläds åt alla de tusentals personer som via grupper på sociala
            medier har erbjudit sig att handla åt äldre och riskgrupper. Frivilliga
            sätter upp lappar i hyreshusets entré om att åka och handla åt
            den som behöver det. Vi har också kunnat le åt de två äldre som
            fikar tillsammans i sina respektive lägenheter, med öppna dörrar
            till trappuppgången.
          </p>
          <p xml:id="i-Uesf6LX1Y9fQrcMXuziVqq">
            Möten kan möjliggöras även i en tid som denna. Att många frivilliga
            med vårdutbildning nu hjälper till i vården och omsorgen, där
            det finns skriande behov av personal, är också ett ljus i pandemins
            mörker. Digitalisering kan motverka ensamhet då äldre finns med
            i samtal online, men många av de äldre tar fortfarande inte del
            av detta och hamnar således utanför samhällsgemenskapen. Att minska
            äldres ensamhet och utanförskap är en viktig fråga för Kristdemokraterna.
          </p>
          <head type="h3" xml:id="i-SLcQt6p1jwisr5fVCst9Gh">
            Pandemins effekter framåt
          </head>
          <p xml:id="i-8bqjkiusZGjyDzzh1CwtJQ">
            Till följd av pandemin byggs en enorm vårdskuld upp för patienter
            med icke-akuta vårdbehov. Det är nödvändigt och rätt att den vård
            som kan anstå flyttas fram i tiden för att man ska kunna hjälpa
            de som är i akut behov av vård. Men det får konsekvenser. Dels
            förlängs redan långa köer till operationer och specialistvård,
            dels visar aktuella rapporter att människor inte söker vård som
            tidigare. Det handlar då inte om enklare förkylningar utan akuta
            tillstånd som exempelvis stroke eller hjärtproblem. Detta är allvarligt
            eftersom det kan indikera att människor står utan vård även vid
            mycket allvarliga eller till och med livshotande tillstånd.
          </p>
          <p xml:id="i-JEjRbtqak3DCE5J2LkMTFL">
            Man förmodar att människor avstår från att söka vård på grund
            av rädsla för att covid-19-sjuka personer blandas med andra. En
            annan orsak till att inte söka vård kan vara att man inte vill
            belasta vården i onödan. Men sjukvården är tydlig. Det finns kapacitet
            att hjälpa alla med akuta vårdbehov. Om människor avstår från
            att söka akut vård för svåra tillstånd kan detta leda till större
            vårdbehov längre fram. Vårdskulden skulle bli allt större, och
            det måste undvikas.
          </p>
          <p xml:id="i-Q6ZKuKuqUvkD2V4UfgbQ45">
            Hälso- och sjukvården har på kort tid genomfört en omställning
            som få trodde var möjlig. Arbetsformerna har förändrats inom såväl
            kommunal som regional hälso- och sjukvård i syfte att klara pandemin.
            Kloka beslut av professionen på golvet har bidragit till att intensivvårdsplatserna
            har fördubblats på nationell nivå på bara ett par veckor. Vi har
            samtidigt tillkortakommanden där bristande beredskap har blivit
            plågsamt tydlig. Trots lagkrav och uppmaningar från Socialstyrelsen
            hade få regioner eller kommuner beredskap.
          </p>
          <p xml:id="i-NU5kxRwLwBSqhmj4ww94Rg">
            Det är många verksamheter inom hälso- och sjukvården och omsorgen
            som på sikt behöver reformeras och där det finns lärdomar att
            dra från det som händer under den pågående pandemin. Digitala
            lösningar har tvingats fram i en takt som få trodde var möjlig
            de senaste månaderna, och administration har tagits bort. Allt
            har inte blivit bra, men många lärdomar finns att dra. Patienter
            har precis som vårdens medarbetare upp­täckt att vissa saker fungerar
            bättre digitalt. I andra delar är ett fysiskt möte en nödvän­dighet.
          </p>
          <p xml:id="i-Ae4A2Nw7yMvUd85rsx8y1L">
            Medarbetarna inom kommunal och regional vård och omsorg står
            nu inför att de kanske inte ens kommer att kunna ta semester i
            sommar på grund av brist på medarbe­tare. Det får inte hända.
            Därför krävs aktiv politisk styrning som vågar gå från ord till
            handling när det gäller vårdens behov. Kvaliteten i äldreomsorgen,
            akutvården, primär­vården och annan vård påverkas av medarbetarnas
            villkor. Med en god arbetsmiljö och goda villkor underlättas kvalitetsutveckling,
            och en positiv spiral formas där fler vill vara med och bidra.
          </p>
          <p xml:id="i-KEnzxsm5BVSkUnfovGRwwN">
            Pandemin har skapat en enorm vårdskuld och en minst sagt ansträngd
            arbetsmiljö inom hälso- och sjukvården. Brister har blottlagts
            men samtidigt har medarbetarna på kort tid lyckats ställa om för
            att klara det akuta läget om än till ett högt mänskligt pris för
            personalen. Förloppet visar att behoven av ordentliga strukturreformer
            och ekono­miska tillskott återstår. Därtill behövs förstärkningar
            av äldreomsorgen och primär­vården. Detta står högt på Kristdemokraternas
            prioriteringslista.
          </p>
          <head type="h2" xml:id="i-BTRLEi4RUuELTsRDZwEJzQ">
            Rätten till assistans en självklarhet
          </head>
          <p xml:id="i-VSjZCAA9oP5b4DZohorTBg">
            För oss kristdemokrater är det en självklarhet att S/MP-regeringens
            nedskärningar inom lagen om stöd och service till vissa funktionshindrade
            (LSS) och assistansersättningen måste upphöra. Vi kan inte acceptera
            att besparingar görs på de personer som är mest i behov av samhällets
            stöd. Då faller kärnuppgiften i vår gemensamt finansierade välfärd.
            Dagens strikta rättspraxis, som är en effekt av S/MP‑regeringens
            regleringsbrev till Försäkringskassan 2016, trasar sönder människor
            och familjers liv. Det är i dag mycket svårt att få beviljad assistansersättning
            första gången en person ansöker.
          </p>
          <p xml:id="i-8YE2v5NbgV8B3H92otViAq">
            Många människor som har haft assistans under flera år, kanske
            hela livet, har fallit ur systemet helt eller har fått en kraftig
            nedskärning av antalet timmar. Allt fler barn som tidigare har
            haft assistans hamnar på barnboenden – institutioner – och förlorar
            därmed rätten att växa upp hemma hos sin familj. Situationen är
            akut. Effekten av S/MP‑regeringens politik är omänsklig. Kristdemokraterna
            har därför under lång tid satt press på regeringen för att rädda
            assistansen för andning och sondmatning, men även för att återupprätta
            den fullständiga intentionen med LSS.
          </p>
          <p xml:id="i-LKzTHy18Q6pvvhCHBnqCm9">
            S/MP-regeringen tillsammans med C och L har tagit en onödigt
            lång och krokig väg för att rädda assistansen för andning och
            sondmatning. De har upprepade gånger tving­ats backa från lagförslag
            som riskerade att förvärra i stället för att förbättra situationen,
            men den 1 juli 2020 kommer lagen äntligen att vara på plats. Men
            situationen är akut även för personer med funktionsnedsättning
            som har behov av assistans för andra grundläggande behov. Kristdemokraterna
            menar att samtliga grundläggande behov ska vara assistansgrundande
            i sin helhet.
          </p>
          <p xml:id="i-4AtwxUpZNaW1ityrRJ7P9B">
            Den trygghet som tidigare fanns inom LSS har bytts ut mot en
            daglig kamp mot myndigheter, en kamp för rätten till nödvändig
            hjälp att leva ett liv som andra. Vi kommer därför att fortsätta
            att avsätta resurser och sätta press på regeringen för att se
            till att alla som behöver assistans ska få det, i den omfattning
            de behöver för att kunna leva sitt liv fullt utifrån sina förutsättningar.
          </p>
          <head type="h2" xml:id="i-61EYssKEqaTATLU9D4hNbW">
            Stärk socialtjänsten
          </head>
          <p xml:id="i-8buvhzeuKBeXeuLFFGrEv9">
            Välfärdssamhället ska bygga på att såväl enskilda som familjer,
            grannar och föreningar i första hand ges möjlighet att ta ett
            stort ansvar för den nära omgivningen. Med subsi­diaritetsprincipen
            som grund ska det offentliga stödja de naturliga nätverken. Men
            det offentliga är ytterst ansvarigt för att alla ska kunna leva
            ett tryggt och värdigt liv.
          </p>
          <p xml:id="i-6ttp7aNRkQ9KzHBza1N8qd">
            Socialtjänsten och dess medarbetare utför ett viktigare och svårare
            arbete än de ibland får erkännande för. Att ytterligare stärka
            professionens ställning, kompetens och auktoritet i det arbetet
            är därför viktigt. Kristdemokraterna har därför satsningar på
            att öka bemanningen, kompetensen och kvaliteten inom socialtjänsten.
          </p>
          <p xml:id="i-Mn6eh8pxnUrYHfVBvcZU1x">
            Under nationella extraordinära situationer som exempelvis en
            flyktingvåg lik den 2015 eller en pandemi kan det krävas en förnyad
            ansvarsfördelning och nya arbets­former för att avlasta kommunernas
            socialtjänst. Vi vill därför att en nationell kris­socialjour
            inrättas. När kommuner bedömer att de behöver extra hjälp kan
            sådan avropas från den nationella krissocialjouren. Med en nationell
            organisation kan resur­serna användas bättre. Dessutom kan riskerna
            för att barnens trygghet och rättssäker­heten åsidosätts minimeras.
          </p>
          <head type="h3" xml:id="i-34qhWheL9K9zobfu9v4hiq">
            Stöd till utsatta barn under pandemin
          </head>
          <p xml:id="i-FrTTRUVPewEqZ1LsQX6fvn">
            Under den pågående pandemin är det inte bara risken för smitta
            som skapar oro bland barn och unga. Omständigheter som social
            isolering, risk för arbetslöshet, ekonomiska problem, missbruksproblematik
            och hög stress- och konfliktnivå inom familjen ökar risken för
            barn att fara illa och utsättas för våld i hemmet.
            <ref target="i-K8UDnd2hB6rqQod4NMHz5d">
              [2]
            </ref>
            Flera organisationer som arbetar mot barns utsatthet har varnat
            för att barn löper en större risk att utsättas för sexuella övergrepp
            online när de inte går i skolan eller deltar i fritidsaktiviteter
            som vanligt. Unicef har också rapporterat att övergrepp har ökat
            vid tidigare pandemier.
          </p>
          <p xml:id="i-XDTcdYV53t6unifTLWcMtV">
            Bris rapporterar om högre tryck på stödlinjerna, om svårigheten
            i att få stöd från elevhälsan och att inplanerade möten på hälso-
            och stödinstanser har blivit inställda eller uppskjutna på grund
            av pandemin. Kristdemokraterna har tidigare presenterat flera
            förslag för att stödja barn i utsatta familjer och för att stödja
            föräldrar i deras föräldra­skap. Vi vill bl.a. skapa en sammanhållen
            barn- och ungdomshälsovård och stärka elevhälsan samt att kommunerna
            ska erbjuda obligatoriska föräldrastödsprogram. I den akuta situationen
            med coronapandemin vill vi även ge mer pengar till Bris så att
            de snarast möjligt ska kunna utöka sina telefontider.
          </p>
          <head type="h3" xml:id="i-86gcQcC92RbpyPpCGXE56v">
            Barnens bästa vid familjehemsplacering
          </head>
          <p xml:id="i-Kkyc2kwJzsnX97qTUS3kjT">
            När biologiska föräldrar utsätter maktlösa barn för försummelse
            och våld har lagstift­ningens fokus legat för tungt på de biologiska
            föräldrarnas rättigheter och inte på barnens. Det har accepterats
            att ett barn är den svagare juridiska personen i relation till
            vårdnadshavaren. Kristdemokrater har länge kämpat för att barns
            position ska stärkas och för att barns individuella behov och
            intressen måste ges ökat företräde. Vi föreslår därför att vårdnadsöverflyttning
            eller adoption övervägs oftare än i dag och att det ska ske tidigare
            än vid tre års ålder. Vi vill också följa upp förverkligandet
            av barnkonven­tionen och öka kompetensen hos socialtjänsten. Det
            som hände treåriga Esmeralda eller ”Lilla hjärtat” får inte hända
            igen. Det är därför glädjande att det finns en majoritet i riksdagen
            för Kristdemokraternas förslag och för att barnens bästa ska vara
            i fokus vid familjehemsplaceringar.
          </p>
          <head type="h3" xml:id="i-PSDHz1jNQANpY1TzEGFNp1">
            Bostad först – en effektiv metod vid hemlöshet
          </head>
          <p xml:id="i-SDrAYSvvSZrV55GmBvgqZ6">
            Är man bostadslös så är det svårt att klara livet på ett bra
            sätt. Bostad först är ett sätt att hjälpa hemlösa med beroendesjukdom
            eller psykisk ohälsa att återgå till ett liv som präglas mindre
            av dessa problem. Metoden tar utgångspunkt i att det första en
            hemlös med beroendesjukdom eller psykisk ohälsa behöver är ett
            eget boende, en plats att kalla sitt hem. Genom att personer i
            behov av hjälp slipper bekymra sig för vardagliga saker som var
            de ska bo nästa natt, var de ska sköta sin personliga hygien,
            var de ska träffa sina barn och vänner eller vart deras post ska
            skickas lyfts en börda som gör att annan hjälp lättare når fram.
          </p>
          <p xml:id="i-JW8aVf13kX5uUF91rpydyw">
            När man börjar med bostaden kan man sedan erbjuda den hjälp som
            den boende vill ha och är mottaglig för. De krav som ställs på
            personen är desamma som för alla hyresgäster: betala hyran, sköt
            lägenheten och stör inte dina grannar. Det har visat sig att 8
            av 10 klarar att bo långsiktigt i sin lägenhet, och jämförelser
            visar att kostnaden för en person i Bostad först blir mellan 100
            000 och 200 000 kronor lägre per person och år jämfört med andra
            metoder. Införande av Bostad först i alla kommuner skulle alltså
            kunna innebära en minskad samhällelig kostnad som är betydande.
          </p>
          <p xml:id="i-VytJeD7zRH1jziTRA5fXbV">
            Kristdemokraterna föreslår att Socialstyrelsen ges i uppdrag
            att utarbeta regler för hur Bostad först ska vara den primära
            insatsen för hemlösa eller bostadslösa personer med samtidig beroendesjukdom.
            Samtidigt inrättas en nationell expertgrupp för att vidareutveckla
            metoden Bostad först och bistå kommunerna i deras arbete med att
            införa reformen. Sveriges kommuner får stimulanspengar för att
            antingen införa eller utvidga användandet av modellen Bostad först.
          </p>
          <head type="h2" xml:id="i-AdxqDvWfHMPBaM9zd1H4Qq">
            Stärkt folkhälsa
          </head>
          <p xml:id="i-2emwfoN2mmR9QUVLvNVTXJ">
            Under coronapandemin har Folkhälsomyndigheten stått i centrum.
            Deras experter har samlat in vetenskapliga studier, analyserat
            och gett rekommendationer för hur vi ska minska smittspridningen
            och skydda riskgrupper. Det förebyggande folkhälsoarbetet är viktigt.
            Det visar inte minst att riskgrupper som har en större risk för
            att bli svårare drabbade av covid-19 bl.a. är de med diabetes
            typ 2 eller fetma och rökare.
          </p>
          <p xml:id="i-HSRfSasdCVDzyCQtMEFjZy">
            Att förebygga ohälsa och sjukdom är den bästa investeringen för
            såväl landets invå­nare som för samhället i stort. Kunskap om
            betydelsen av bra kost, motion och en sund livsstil finns i dag
            hos de allra flesta i Sverige. Folkhälsan utvecklas positivt,
            och medel­livslängden ökar.
          </p>
          <p xml:id="i-BDbphpRQTvgYPxfKTSEpaf">
            Samtidigt ökar stress, psykisk ohälsa, rökning, alkoholriskbruk,
            stillasittande, övervikt och andra hälsoproblem. Kristdemokraternas
            folkhälsopolitik syftar till att stödja den enskilde att göra
            hälsosamma val.
          </p>
          <p xml:id="i-7TmkgG4QsWVebBv3zuuYGM">
            Folkhälsomyndigheten är samordningsansvarig för folkhälsoarbetet
            på statlig nivå och ska bidra till samverkan av insatser för en
            god och jämlik hälsa samt stödja staten, regionerna och kommunerna
            i genomförandet och uppföljningen av folkhälsoarbetet. För att
            säkerställa ett framgångsrikt och långsiktigt hållbart förebyggande
            folkhälsoarbete krävs även en tydlig nationell strategi, riktlinjer
            och en handlingsplan med konkreta delmål som bygger på evidens.
            Det är något som saknas i dag och något som Kristdemokraterna
            efterfrågar omgående. Det finns stora hälsovinster att göra genom
            mer förebyggande arbete. Beräkningar visar att minst en tredjedel
            av hjärt-kärlsjukdomarna och vart tredje fall av de tolv största
            cancersjukdomarna skulle kunna förebyggas med förändrade levnadsvanor.
          </p>
          <head type="h3" xml:id="i-AexadThLCyqqEjRhXBx5dQ">
            Förstärkt arbete med självmordsprevention
          </head>
          <p xml:id="i-6GqtHPG619AwpL3UoZBGvx">
            För att dämpa coronapandemin är det viktigt med social isolering
            och distans. Samtidigt vet vi att ensamhet ofta är själva kärnan
            i psykisk ohälsa. I coronakrisen har många blivit mer isolerade
            än de redan var. Människor som redan före krisen var utsatta drabbas
            nu hårt. Dessutom ökar arbetslösheten, vilket är en starkt bidragande
            orsak till psykisk ohälsa. Än finns ingen tydlig statistik men
            flera alarmerande rapporter. Organi­sationen Mind, som har arbetat
            för psykisk hälsa sedan 1931, rapporterar att antalet samtal till
            deras självmordslinje ökade med mer än 50 procent i mars 2020
            jämfört med året innan. Suicidprevention i Väst varnar för att
            både deras äldrelinje och självmords­linje har fått in betydligt
            fler samtal i år jämfört med tidigare.
          </p>
          <p xml:id="i-7h2yJYLLyvCjwrqqzppgHR">
            Det behövs en anmälningsplikt för hälso- och sjukvården och socialtjänsten
            vid självmord.
          </p>
          <p xml:id="i-LknocD3RXocvav6iyHSoQS">
            Fram till den 1 september 2017 var det obligatoriskt att anmäla
            till IVO förutom­stående utredning enligt lex Maria om någon hade
            begått självmord inom fyra veckor efter den senaste gången som
            den stod i kontakt med vården. Men när Socialstyrelsen ändrade
            sina föreskrifter slopades anmälningsplikten eftersom det inte
            fanns lagstöd. För att på bästa sätt arbeta preventivt för att
            minska antalet självmord är det avgörande med nationell statistik
            som belyser situationen. Vi kristdemokrater anser därför att det
            ska införas anmälningsplikt för hälso- och sjukvården samt socialtjänsten
            vid självmord. Genom ökad kunskap och evidensbaserade metoder
            kan vi förbättra folkhälsan och rädda liv!
          </p>
          <p xml:id="i-x6iwjSq3dDTDUEjR2WZYV">
            Regeringen har satsat 100 miljoner kronor på arbetet med barn
            och unga i utsatta situationer samt med våldsutsatta kvinnor,
            barn och hbtq-personer och mot våld i nära relationer. Det är
            nödvändiga satsningar, men de behöver kompletteras med en liknande
            satsning på suicidprevention i enlighet med de larmrapporter som
            nu kommer.
          </p>
          <p xml:id="i-YXe98r3Eq7froD6C37jot3">
            Larmen om självmord har ökat successivt de senaste åren. Även
            hittills i år rappor­terar polisen, som åker på akuta larm om
            självmord, en kraftig ökning. Deras situation har redan tidigare
            varit mycket ansträngd. Polisen åkte förra året i genomsnitt på
            två larm om självmord i timmen, dygnet runt, varje dag. Kristdemokraterna
            anser att polisen bör bli avlastad från detta uppdrag för de utsatta
            personernas skull, då de så snabbt som möjligt bör få träffa personer
            med vårdkompetens i stället för poliser, vars huvuduppgift är
            att bekämpa och förebygga brott. Att må akut psykiskt dåligt är
            inget brott.
          </p>
          <p xml:id="i-WAXRwTcaZAwM3PwBR38jA3">
            Det är viktigt att polisen avlastas från sådant som inte är deras
            huvuduppgift, så att de kan fokusera på brottsligheten. Även om
            viss brottslighet minskar på grund av coronapandemin fortsätter
            annan med full kraft och åter annan har ökat, såsom våld i hemmet.
            Polisen måste kunna fokusera på att hantera detta. I början av
            februari presen­terade också regeringen en satsning på 500 miljoner
            kronor på psykiatriambulanser, till synes modellerat efter Kristdemokraternas
            förslag, som skulle bli verklighet genom en överenskommelse med
            Sveriges Kommuner och Regioner (SKR).
          </p>
          <p xml:id="i-4WxqiD4PCDAQmZwxESyHpX">
            En glädjande nyhet, om det inte vore för att SKR genast gick
            ut och dementerade den. Det fanns inget öronmärkt stöd på 500
            miljoner kronor till psykiatriambulanser, utan detta skulle kunna
            användas till olika typer av mobila lösningar och användas brett,
            enligt SKR. Det är illavarslande att regeringen både vilseleder
            kring vilka avtal de slutit med SKR och att de inte genomför tillräckliga
            åtgärder för att avlasta polisen. Den faktiska satsningen tycks
            snarare landa kring 100 miljoner kronor, ungefär en femtedel av
            de utlovande medlen.
          </p>
          <p xml:id="i-TxamY1zgWvdDZSsjBL9jBb">
            Kristdemokraterna är eniga om att det behövs fler satsningar
            än enbart sådana på psykiatriambulanser för att åstadkomma en
            förbättring av den psykiska ohälsan i Sverige, men det är den
            enda åtgärden som samtidigt direkt avlastar polisen. Därför vill
            vi fortsätta att påtala behovet av att avsätta medel specifikt
            till detta och har föreslagit en satsning på 280 miljoner kronor
            på psykiatriambulanser.
          </p>
          <head type="h2" xml:id="i-TG3x2LwHHnUdSE3qCtfXh3">
            Familjepolitik för ökad trygghet och frihet
          </head>
          <p xml:id="i-9z2UgTetniftugXVEaG285">
            När andra partier på hela den politiska skalan inte ser – eller
            till och med vill försvaga – familjens roll i samhället, vill
            Kristdemokraterna tvärtom stärka den. Familjen är den mest grundläggande
            formen av gemenskap och den grund som samhället står på. Barn
            som växer upp i trygga familjer får goda förutsättningar att klara
            livets utmaningar, vilket inte bara stärker dem själva utan även
            blir en tillgång för hela samhället.
          </p>
          <p xml:id="i-hUwpZvsRDZinxNHbtBtaH">
            Familjers förutsättningar och barns behov kan se olika ut, och
            det är föräldrarna som har det primära ansvaret att avgöra vad
            som är bäst för deras barn och deras familj – inte staten eller
            kommunen. Politiken ska stödja familjen och föräldrarna, inte
            styra. Kristdemokraterna vill öka familjers handlingsutrymme,
            möjliggöra mer tid med barnen, uppvärdera föräldraskapet, möjliggöra
            olika barnomsorgsformer samt stärka barnfamiljers ekonomi. Alla
            politiska beslut ska analyseras utifrån vilka konsekvenser de
            får för familjer.
          </p>
          <p xml:id="i-6ck9iR2FiUQaVVPNBSgcrg">
            Föräldraskapet är ett gemensamt åtagande och därför är det också
            föräldrarna själva som ska få avgöra hur föräldrapenningdagarna
            ska användas. Vi vill avskaffa kvot­eringen helt och menar att
            föräldrar även fritt ska kunna överlåta föräldrapenningdagar till
            varandra eller till andra närstående som exempelvis mor- och farföräldrar
            eller en bonusförälder. För att öka föräldrarnas handlingsutrymme
            vill vi skydda föräldraledigas inkomst under tre år och utvidga
            rätten till föräldraledighet på heltid till tre år. I dag finns
            flera begränsningar som försvårar föräldraledighet när barnet
            är lite större – något som pappor ofta efterfrågar eller tar.
            Vi vill också införa en möjlighet att fritt använda de befintliga
            föräldrapenningdagarna som dubbeldagar.
          </p>
          <p xml:id="i-HAxjks59sjt4K6DZ2KEFZC">
            Kristdemokraterna vill också att det ska finnas möjlighet för
            föräldrar att få barn­omsorgspeng för omsorg om enbart egna barn
            i hemmet. Barnomsorgspengen ska uppgå till 6 000 kronor per barn
            och månad och betraktas som inkomst och vara skattepliktig och
            pensionsgrundande. Barnomsorgspeng för egna barn gäller för barn
            som har fyllt 1 men inte 3 år. Kommunerna ska också vara skyldiga
            att erbjuda familje­daghem för de föräldrar som önskar det.
          </p>
          <p xml:id="i-AnrocBZ1T8L4eXuQyJLg9">
            Barngrupperna i förskolan är för stora. Mer än 55 procent av
            de allra minsta barnen vistas i grupper som ligger över Skolverkets
            maximala riktvärde på 6 till 12 barn. Denna utveckling måste vändas!
            Kristdemokraterna vill införa en ny lag om att grupper med barn
            som är 3 år och yngre inte får överstiga 12 barn. Staten har huvudansvar
            för finansieringen som bygger på en modell med något höjd maxtaxa
            för hushåll som tjänar över 47 500 kronor i månaden, en kommunal
            investering i samma storlek och sedan ett tillskott från staten.
          </p>
          <p xml:id="i-JBMsq6Urx8qrpE3orxWq52">
            Mot bakgrund av den relativt sett svaga utvecklingen av barnfamiljernas
            disponibla inkomst under de senaste 20 åren anser Kristdemokraterna
            att barnfamiljernas ekonomi behöver förstärkas. Det behöver ske
            på ett sätt som ökar flexibiliteten för småbarns­föräldrar och
            samtidigt stärker incitamenten för arbete. Vi föreslår därför
            ett jobbskatte­avdrag för föräldrar som stegvis byggs ut till
            150 kronor per förälder och månad. För föräldrar till barn som
            är 0–3 år ska skattereduktionen även omfatta andra inkomster såsom
            föräldrapenning eller a-kassa.
          </p>
          <p xml:id="i-MqUCZoTKFk93SAEm1dqKL3">
            Att öka möjligheterna för föräldrar att få arbete är det bästa
            sättet att minska risken för att barn ska leva i ekonomisk utsatthet.
            Men det behövs också riktade insatser. För att stötta de barnfamiljer
            som har det sämst ställt vill vi höja det barnrelaterade bostads­bidraget
            med 200 kronor per månad för ett barn, 400 kronor för två barn
            och 600 kronor för tre eller fler barn. Eftersom bostadsbidraget
            har släpat efter har dess betydelse för att stötta hushållen minskat.
          </p>
          <p xml:id="i-DhqYNGxtQaZzjChHUZt8ey">
            Vi föreslår därför att inkomsttaket ska höjas med 30 000 kronor
            för att bättre avspegla dagens löne- och prisnivåer. Ett höjt
            bostadsbidrag kan medverka till att färre barnfamiljer behöver
            ekonomiskt bistånd och därmed minska marginaleffekterna av att
            gå från bidrag till arbete. Vi har även föreslagit ett att alla
            barn i årskurs 2–9 ska få ett fritidskort laddat med ett ekonomiskt
            stöd för deltagaravgifter i ledarledda aktiviteter i det svenska
            föreningslivet samt Kulturskolan. Merparten kommer att få 500
            kronor per år, men barn som finns i hushåll i ekonomisk utsatthet
            (där hushållet uppbär bostads­bidrag eller ekonomiskt bistånd)
            får ett betydligt större stöd – 2 400 kronor per år. Genom vår
            reform kommer nästan en miljon barn att få stöd för en aktiv och
            menings­full fritid, varav det större stödet ges till ca 150 000
            barn.
          </p>
          <p xml:id="i-Wzn5wYd2nu5pD7Sn8Y9Sj2">
            Det offentliga ska erbjuda stöd och hjälp i föräldrarnas viktiga
            uppgift. Förstagångs­föräldrar ska därför erbjudas en gratischeck
            till familjerådgivningen som de kan nyttja om de vill eller har
            behov. Det ska även bli obligatoriskt för kommunerna att erbjuda
            föräldrastödsprogram vid två tillfällen: ett när barnen är små
            och ett när barnen närmar sig, eller befinner sig i, tonåren.
          </p>
          <p xml:id="i-HhJPQHDfkpeEX59u2bH1bU">
            Vi vill stärka pensionen för den förälder som går ned i arbetstid
            eller är hemma med sjukt barn i större utsträckning – vilket fortfarande
            oftast är kvinnor – genom att utöka antalet barnrättsår från fyra
            till fem och höja jämförelseinkomsten i pensionssystemet. Premiepensionen
            ska automatiskt fördelas lika mellan föräldrar med gemensamma
            barn upp till 12 år, om inte annat begärs.
          </p>
          <head type="h2" xml:id="i-Ug7ZeDeCkSgRJAGamJcpFw">
            Stärkt rättsväsen för ökad trygghet
          </head>
          <p xml:id="i-GQruEC3kY62XqB1oHgSpae">
            När regeringen lade fram sin budget för 2020 följde de i huvudsak
            den anslagstrappa som hade lagts fram i Kristdemokraternas och
            Moderaternas gemensamma budget­förslag för 2019, som vann riksdagens
            bifall och som innebar kraftiga tillskott till rättsväsendet.
            Men där de satsningar som vi aviserat tar slut, tar också regeringens
            ambitioner slut. Detta är ytterst allvarligt. Polismyndigheten,
            Åklagarmyndigheten, Sveriges Domstolar och Kriminalvården är alla
            underfinansierade i regeringens budget. Därför föreslog Kristdemokraterna
            närmare 4 miljarder kronor extra för 2020–2022.
          </p>
          <p xml:id="i-S6dMA4Sn3jDMWVFLmmHjxf">
            Aktuella trygghetsmätningar visar att otryggheten i Sverige ligger
            kvar på en högre nivå än för några år sedan, och allt fler enskilda
            utsätts för brott, t.ex. sexualbrott, våldsbrott och personrån.
            Utredningsresultaten i viktiga brottskategorier försämras, och
            på grund av det ökade trycket på polisens utredningsresurser tvingas
            polisen att prioritera bland anmälningar om brott. På flera håll
            ser vi hur polisen inte har resurser att rycka ut vid pågående
            brottslighet. Människor som blir utsatta för brott måste kunna
            lita på att rättsväsendet agerar.
          </p>
          <p xml:id="i-TR5KT3uQA7mAid4eGhWLeD">
            Polisen behöver bli mer effektiv och koncentrerad i fråga om
            kärnuppgifterna att ingripa mot, utreda och klara upp brott. Ytterst
            är målet att minska brottsligheten och öka människors trygghet.
            Det behövs fler poliser, och Polismyndigheten behöver tillskjutas
            resurser. Polisyrket behöver bli mer attraktivt med högre lön.
            När Polismyn­digheten tillskjuts resurser, måste även övriga rättsväsendet
            stärkas för att det inte ska skapas flaskhalsar och ineffektivitet.
            Det innebär att även Åklagarmyndigheten, Sveriges Domstolar, Kriminalvården
            och Tullverket behöver mer resurser. Också före­byggande insatser
            där föräldrar, socialtjänster, skolor och rättsvårdande myndigheter
            samverkar behöver uppvärderas och stärkas.
          </p>
          <p xml:id="i-V84N4gyZZSgFDPyNVh72PE">
            Polisen behöver bli mer synlig och närvarande i hela landet.
            Samtidigt behöver polisens förmåga att utreda och klara upp brott
            förbättras avsevärt. Upptäcktsrisken måste öka och utsattheten
            för brott minska. Tryggheten ska öka i hela landet. Utveck­lingen
            med allt grövre gängbrottslighet, inte minst i utsatta områden,
            behöver vändas. Kristdemokraterna vill se 10 000 fler polisanställda
            till 2024. Dessvärre kommer detta inte att uppnås. Regeringen
            har varit för senfärdig och snål i sina satsningar på Polis­myndigheten.
            Den har dessutom inte tillfört medel för löneökningar, vilket
            är den främsta anledningen till att personal lämnar yrket. Detta
            åtgärdades i Kristdemokrat­ernas och Moderaternas budget för 2019
            och gav omedelbart resultat i avtalsrörelsen, med dubbla löneökningar
            för poliser.
          </p>
          <p xml:id="i-UYcjCrCfnUDRs2AFDMA5xY">
            Ett sätt att tillfälligt dämpa bristen på poliser är att återanställa
            pensionerade utre­dare. I vissa polisregioner pågår ett omfattande
            arbete för att återanställa pensionerade utredare som kan arbeta
            med grova våldsbrott. Det eskalerande antalet mord och skjutningar
            äter upp polisens resurser, och fler utredare behövs för att kunna
            utreda fler grova brott. Varje år pensioneras ca 500 poliser.
            Vi vill göra en riktad satsning och erbjuda dem upp till en 50-procentig
            löneökning för att återkomma till yrket och arbete med grova våldsbrott.
            Också avskaffandet av särskild löneskatt för äldre som jobbar
            kommer att ha effekt här – det ger polisen större utrymme att
            erbjuda utredare över 65 goda villkor för att stanna i, eller
            återvända till, yrket.
          </p>
          <p xml:id="i-5dufAkg1LuH6i3zD9L7EJH">
            Hela rättsväsendet behöver byggas ut. Kristdemokraterna satsade
            därför 440 mil­joner kronor mer på Sveriges Domstolar än regeringen,
            250 miljoner kronor mer på Polismyndigheten och 120 miljoner kronor
            mer på Kriminalvården. Sett över hela perioden innebär detta närmare
            4 miljarder kronor.
          </p>
          <p xml:id="i-Bcp9YyUXN4pd8axW7JUE5V">
            Kriminalvården kommer under överskådlig tid att kräva kontinuerlig
            utbyggnad. Myndigheten har själva betonat ett behov om 9 500 platser
            på anstalter och häkten till 2029, när straffen skärps och poliserna
            blir fler. Det är en nödvändig utbyggnad, men den måste ske samtidigt
            som Kriminalvården ser över sina kostnader, som är bland de högsta
            i Europa. I Sverige kostar en intagen 380 euro per dygn, medan
            samma kostnad i Danmark är 202 euro per dygn. Trots det är återfallsfrekvensen
            i brott för de båda länderna densamma, 33 procent. Riksdagen krävde
            redan 2015 att utredningen En flexibel och effektiv kriminalvård
            (dir 2014:99), som Alliansregeringen tillsatte och som regeringen
            lade ned, skulle återupptas. Detta är en förutsättning för en
            kostnadseffektiv kriminalvård.
          </p>
          <p xml:id="i-9z8HCnJ812c2iJYNeZhoeD">
            Kristdemokraterna noterar att regeringen fortfarande inte har
            klargjort när Tullverket ska få befogenhet att beslagta stöldgods,
            trots att det både har tillkännagetts regeringen av riksdagen
            och att regeringen själv har gett detta besked. Detta måste ske
            skyndsamt.
          </p>
          <p xml:id="i-R7UCJu1Xe6NQdF8REa17EV">
            Vi menar att uthållighet är viktigt när rättsväsendet byggs ut
            för att hantera det växande problemet med kriminaliteten.
          </p>
          <p xml:id="i-TCb2cgBxFPk9osUBzoRVRr">
            Förutom satsningar på rättsväsendet behövs satsningar på det
            förebyggande arbetet. Därför satsade Kristdemokraterna 1 miljard
            kronor på sociala åtgärder i vår höstbudget. Pengarna är till
            dels tänkta att gå till ett program för psykiatriambulanser. Polisen
            åker i genomsnitt på två självmordslarm i timmen, dygnet runt,
            varje dag. Detta innebär en stor påfrestning på patrullerande
            poliser, men också att personer i akut psykisk kris inte får rätt
            hjälp snabbast möjligt. Systemet finns i några regioner men bör
            bli ett nationellt program med statlig finansiering.
          </p>
          <p xml:id="i-QJsMUfaXLAS18oRGntHKtp">
            Vi vill också genomföra en fortbildningssatsning inom socialtjänsten,
            som hanterar unga som begår brott. Det behövs metodstöd för att
            säkerställa likvärdighet i tillämp­ningen av lagen. Fortbildningen
            ska även kunna gå till personer som arbetar med personer med neuropsykiatrisk
            funktionsnedsättning. Kristdemokraterna vill också införa en nationell
            krissocialjour. Det är viktigt att snabbt kunna stärka lokala
            social­tjänster i exempelvis områden som drabbas av en snabbt
            ökande kriminalitet eller extraordinära situationer som flyktingkrisen
            2015 eller terrordåd.
          </p>
          <p xml:id="i-HrGvbWgTDMd4FsTgrUypfc">
            Vi presenterade i vår budgetmotion i höstas också satsningar
            på ett statligt stöd för samverkan mellan skola, socialtjänst,
            polis och fritid, reformerade sekretessregler mellan myndigheter,
            ett ökat antal jour- och familjehemsplatser, ett ytterligare ansvar
            för Kriminalvården i fråga om insatser mot unga gängkriminella,
            något som regeringen delvis genomför i sin proposition om ungdomsövervakning,
            samt ett stöd till civil­samhället i utsatta områden.
          </p>
          <head type="h2" xml:id="i-DGG58WtAqqu5BSm8MiKXhN">
            Ansvarsfull och human migrationspolitik
          </head>
          <p xml:id="i-CfE6tTVf7zquLGzGF5qvsn">
            Den humanitära krisen i världen fortgår. Krig, förtryck, terrorgrupper
            samt förföljelse av etniska och religiösa grupper driver människor
            på flykt. Sverige har ett moraliskt ansvar att hjälpa medmänniskor
            i nöd. Akut krävs mer stöd till UNHCR och andra hjälporgani­sationer
            i flyktinglägren och i konfliktområden. 80 procent av världens
            totalt 70,8 miljoner flyktingar flyr till ett grannland, men många
            söker sig också till Europa där Sverige är ett av de länder som
            många söker sig till. År 2019 uppgick antalet asylansök­ningar
            här till strax under 22 000.
          </p>
          <p xml:id="i-BzFZciLjg2DdKU7C4P6xif">
            Kristdemokraterna vill också både värna asylrätten och ta ansvar
            för en ordnad, human och långsiktigt ansvarsfull migrationspolitik.
            Vi menar att Sverige aldrig kan backa från ansvaret att erbjuda
            människor som flyr, under välgrundad fruktan för sina liv, en
            fristad från förtrycket. Samtidigt ska asylprövningen vara rättssäker,
            och den som får ett nej på sin asylansökan ska lämna landet. Sverige
            har länge arbetat för ett större gemensamt ansvarstagande inom
            EU samt en reformering och harmonisering av lagar och regler.
            Genom att fler länder medverkar i flyktingmottagandet blir åtagandet
            för varje land lättare och mottagandet för den asylsökande bättre.
          </p>
          <p xml:id="i-GYtS3xdYRAPuseJH9neHFp">
            Kristdemokraterna menar att söktrycket till Sverige måste minska
            till nordisk genomsnittsnivå om vi ska klara de integrationspolitiska
            utmaningarna – såsom utanförskap och utsatthet, bostadsbrist och
            klyftan mellan utrikes och inrikes födda på arbetsmarknaden. De
            senaste åren har Sverige ensamt tagit emot långt fler än dubbelt
            så många asylsökande som övriga länder i Norden har gjort tillsammans.
          </p>
          <p xml:id="i-MNMjaJrSEncRkjvj9vWdJ6">
            Kristdemokraterna vill ha tillfälliga uppehållstillstånd i tre
            år som huvudregel för den som har asylskäl, med möjligheten att
            erhålla PUT vid egen försörjning och godkända språk- och samhällsorienteringsprov.
            Rätten till familjeåterförening ska gälla med ett skärpt försörjningskrav
            för alla, utom för egna barn under 18 år. Genom detta försvinner
            incitamenten att skicka iväg barn på livsfarliga resor.
          </p>
          <p xml:id="i-6LV23ob4ACsLDbrvxvoVfp">
            För att öka rättssäkerheten och förbättra hela asylprocessen
            vill Kristdemokraterna inrätta en inspektion för migrationsfrågor.
            Vi vill även införa asylansökningsområden i anslutning till våra
            stora gränsövergångar för att förbättra mottagandet, förkorta
            tiden i asylprocessen och minska kostnaderna. Tanken är att få
            en snabbare registrering och beslutsprocess samt att motverka
            att asylsökande avviker.
          </p>
          <p xml:id="i-3WyJPY6YLfEuzN9qKCjvFZ">
            En kraftigt förkortad etableringstid är positivt för både den
            enskilde och samhället i stort. För att underlätta etableringen
            och motverka en nedbrytande passivitet under handläggningstiden
            vill Kristdemokraterna införa krav på att asylsökande ska delta
            i 15 timmars språkutbildning och 9 timmars samhällsinformation
            per vecka. Asylsökande ska även arbeta 16 timmar per vecka – det
            kan handla om reguljärt arbete eller att bistå vid det egna asylboendet.
            Den som inte deltar i utbildningen eller uppfyller arbetskravet
            kan få sin dagersättning nedsatt. Asylsökande som får ett reguljärt
            arbete ges ett fribelopp om 3 000 kronor per månad utan att dagersättningen
            minskas.
          </p>
          <p xml:id="i-o52mx7nFG19fFKQHcHrsm">
            För att upprätthålla legitimiteten i migrationspolitiken behövs
            starkare incitament för att styrka sin identitet samt att vi får
            till stånd effektivare avvisningar och utvisningar av personer
            som saknar rätt att vistas i Sverige, bl.a. genom fler återtagandeavtal
            med de viktigaste mottagarländerna samt genom att polisen får
            mer resurser för att kunna verk­ställa utvisningar. En av de viktigaste
            åtgärderna för att förhindra att personer avviker är att det finns
            möjlighet att vid behov göra en placering i förvar. I vår senaste
            budget tillförde vi därför resurser för fler förvarsplatser.
          </p>
          <p xml:id="i-JgT4NtEQMD2BRsSGCCKJHU">
            Kristdemokraterna uppmärksammar särskilt hur hanteringen och
            mottagandet av några särskilt utsatta grupper ska förbättras.
            Det statliga ansvaret för ensamkommande unga behöver stärkas,
            liksom skyddet för kvinnor som utsätts för våld och kränkningar
            i anknytningsärenden. Vi driver även på för en mer rättssäker
            hantering av människor som riskerar förföljelse på grund av tro,
            kön eller sexuell läggning. En ny humanitär skyddsgrund bör införas.
          </p>
          <head type="h2" xml:id="i-DjPfPJsK93ZHFYnZszmrVQ">
            Bättre och mer effektiv integration
          </head>
          <p xml:id="i-T6oBVGfDD1uvvhXciSmRtt">
            En human generös migrationspolitik måste kombineras med en effektiv
            och välfunge­rande integrationspolitik. Tyvärr har vi inte utformat
            mottagandet på ett sätt som gynnar integrationen. Nyanlända i
            Sverige möts tyvärr av bostadsbrist och trångboddhet i de kommuner
            och städer där jobben finns. Utanförskap och utsatthet blir en
            alltför vanlig situation för människor som har flytt sitt hemland
            och söker skydd i Sverige. Klyftan mellan utrikes och inrikes
            födda på arbetsmarknaden i Sverige är stor och en av Sveriges
            stora utmaningar på arbetsmarknaden. Det behövs en politik som
            skapar förutsättningar för egen försörjning. Då stärks också möjligheterna
            till integration.
          </p>
          <p xml:id="i-PHVqD9yJyugosQr5bqGwv4">
            Sverige behöver en politik för fler jobb, fler bostäder och en
            bättre skola. De som drabbas hårdast är de nyanlända som riskerar
            att fastna i ett långvarigt socialt och ekonomiskt utanförskap.
            En integrationspolitik som inte fungerar kan också över tid undergräva
            migrationspolitikens legitimitet.
          </p>
          <p xml:id="i-Y3KYT4RJtApfdB745SERUG">
            Av dessa skäl krävs nu politisk handling som gör det möjligt
            för fler nyanlända att få ett arbete, som förbättrar situationen
            på bostadsmarknaden, som gör mottagandet bättre och som långsiktigt
            gör integrationspolitiken effektivare.
          </p>
          <p xml:id="i-TfVRTDNjgPu6QFZDvQie6g">
            Civilsamhället gör ett viktigt arbete med att välkomna fler in
            i samhällsgemen­skapen. Vi kristdemokrater vill därför att samverkansformer
            mellan det offentliga och civilsamhället ska premieras och förstärkas
            i syfte att förbättra integrationsarbetet. Sociala utfallskontrakt
            är ett brittiskt koncept i grunden som kan användas för projekt
            inom integration och för att bryta segregation. I sociala utfallskontrakt
            investeras pengar av en extern finansiär i ett offentligt socialt
            projekt för att uppnå på förhand definierade mål som motsvarar
            mänskliga och ekonomiska vinster för den offentliga parten, kommunen
            eller regionen. Givet att finansieringen kommer från en extern
            part belastas inte skattebetalarna.
          </p>
          <p xml:id="i-7copKFwr2ugEVeJCgib31h">
            För att förbättra nyanländas integrering vill vi se en ny anställningsform
            som ger lägre kostnader för att anställa, en något lägre lön för
            den anställde och samtidigt en möjlighet att lära sig jobbet på
            jobbet. Genom en sådan reform kan arbetsgivare anställa personer
            som saknar den produktivitet eller språkförmåga som krävs för
            att helt klara jobbet. Under tiden ges personen möjlighet att
            skaffa sig fler färdigheter och arbetslivs­erfarenhet. Kristdemokraterna
            vill också se fler och bättre nystartsjobb. Denna arbets­marknadsåtgärd
            ger nyanlända, unga och de som har varit ifrån arbetsmarknaden
            en längre tid en värdefull chans till arbete. Nystartsjobben har
            också visat sig ge goda resultat i förhållande till kostnaden.
          </p>
          <p xml:id="i-BuVcAt4WPRuHeEFbUkaBBD">
            Kristdemokraterna vill se en bättre och snabbare integration.
            Nyanlända som bereds plats i etableringsprogrammet får under två
            år utbildning i svenska (sfi), samhälls­orientering samt förberedande
            insatser. Men de flesta har inte kommit tillräckligt långt i sin
            integrering för att få ett arbete eller ha språkkunskaper nog
            för att gå en reguljär utbildning, och detta gäller särskilt utrikes
            födda kvinnor. Därför behöver etablerings­programmet göras mer
            flexibelt så att de nyanlända som är i fortsatt behov av insatser
            kan stanna kvar i programmet ytterligare tid. De allra flesta
            går i dag programmet men det är inte obligatoriskt, vilket vi
            föreslår att det ska bli för att ingen ska hamna utanför etableringsinsatserna.
            De två första obligatoriska åren i programmet ska också tjäna
            som ett villkor för att kunna ansöka om permanent uppehållstillstånd.
            I det fall den ny­anlände uppnår egenförsörjning eller uppvisar
            adekvata kunskaper i svenska språket inom denna tvåårsperiod omfattas
            denne inte längre av detta krav.
          </p>
          <p xml:id="i-S6yNRDa3QBkGUTZppjoqZD">
            Det går att konstatera ett stort utbildningsbehov hos gruppen
            nyanlända arbetssökande. Kristdemokraterna har därför satsat extra
            på yrkesvuxenutbildningar i partiets budgetmotion. Kristdemokraterna
            föreslår samtidigt en grundlig förändring av arbetsmarknadspolitiken
            där flertalet arbetsmarknadspolitiska program avvecklas, antalet
            subventionerade anställningar minskar och arbetsmarknadsutbildningen
            i Arbetsförmedlingens regi läggs ned. Denna förändring påbörjades
            i och med budget­reservationen från Moderaterna och Kristdemokraterna
            hösten 2018. Kristdemokraterna ser också positivt på de förändringar
            som har föreslagits av regeringen gällande att bredda nystartsjobben
            så att även företag utan kollektivavtal kan erbjuda nystartsjobb.
          </p>
          <p xml:id="i-AqUzC6y1ACrNX8xLdTf7Fj">
            Alltför få nyanlända har gått vidare till arbete eller studier
            efter etableringsfasens två år. Eftersom dessa personer inte har
            kvalificerat sig för arbetsrelaterade ersättningar (t.ex. a-kassa)
            hamnar de direkt i försörjningsstöd, som egentligen ska vara det
            sista skyddsnätet. Kostnaderna för detta har ökat kraftigt för
            kommunerna, och Krist­demokraterna har därför föreslagit att staten
            tar över betalningsansvaret för dem som uppbär försörjningsstöd
            på grund av arbetslöshet genom en statlig dagpenning. Det är staten
            som ska stå för arbetsmarknadspolitiken i Sverige, och ett reformerat
            system med en statlig dagpenning som ges till dem som uppfyller
            kriterierna för att vara inskrivna hos Arbetsförmedlingen minskar
            kommunernas kostnader för mottagandet och ökar incitamenten för
            den enskilde att bli matchningsbar på arbetsmarknaden.
          </p>
          <p xml:id="i-2PcErvzvEZ3xF62ze4kSHQ">
            Bostadsbristen slår också hårt mot asylsökande och nyanlända,
            både de som väljer eget boende och de som bor i anvisade boenden
            med låg standard. Därför vill vi öka rörligheten i och nyttjandet
            av det befintliga bostadsbeståndet, t.ex. genom förenklad andrahandsuthyrning.
            Vi vill också förenkla och snabba på byggandet och göra det billigare.
            Kristdemokraterna vill att EBO-lagen slopas behöver ses över för
            att bryta den destruktiva trångboddheten.
          </p>
          <head type="h2" xml:id="i-9DN6wwmueGCTf19B6Mwpou">
            Ett företagsklimat för fler jobb
          </head>
          <p xml:id="i-W9w6ikoy32Tz8C6mMycxDR">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när människor finner det mödan
            värt att förverkliga en idé, våga satsa sparat kapital och starta
            och utveckla ett företag. Politikens ansvar är därför att främja
            ett gott företags­klimat där företagande, entreprenörskap och
            innovation uppmuntras. Det privata näringslivet och det enskilda
            entreprenörskapet är, och kommer alltid att vara, grunden för
            Sveriges välfärd.
          </p>
          <p xml:id="i-2jkHwUDzyLwbsmqutkebFv">
            För att sänka trösklarna för dem som vill förverkliga sin företagsidé
            vill vi minska regelkrånglet, begränsa företrädaransvaret och
            säkerställa att företagen bara behöver lämna en och samma uppgift
            en gång till myndigheterna. Vi vill även minska före­komsten av
            personalliggare, som innebär regelkrångel och en oro hos företagare
            för att små misstag ska leda till stora bötesbelopp. Det finns
            dock skäl att ha kvar personal­liggare i särskilda riskbranscher,
            såsom byggsektorn.
          </p>
          <p xml:id="i-QNQwT1ABzsetr4bkgSEVSL">
            Många svenska företag riskerar också att behöva läggas ned, helt
            i onödan. Sveriges företagare blir allt äldre och det blir mer
            och mer vanligt att deras barn inte vill ta över verksamheten.
            Detta gäller inte minst på landsbygden. Den företagare som vill
            gå i pension riskerar därmed att behöva likvidera sitt livsverk,
            trots att det är livskraftigt. Detta beror i huvudsak på att Sverige
            inte har ett tillräckligt bra system för ägarskiften. En utredning
            bör därför se över hur ägarskiften av detta slag bäst kan främjas
            i en svensk kontext. Vi vill också öppna ett antal ägarskifteskontor
            över landet som kan ge råd och stöd i ägarskiftesprocesser – både
            inom familjer och för de företagare som vill lämna över verksamheten
            till sin personal.
          </p>
          <p xml:id="i-RN9i829ARX9qHYnkB8mH7r">
            För att skapa ett gott företagsklimat vill vi säkerställa att
            företag har råd och möjlighet att anställa. För att stärka framväxten
            av nya företag och fler jobb vill Kristdemokraterna sänka skatten
            på arbete, förenkla reglerna kring att starta och driva företag
            samt skapa möjlighet för företag att finnas och verka i hela landet.
          </p>
          <p xml:id="i-6kouWzwPBnb6ERfxcz4uKb">
            En avgörande förutsättning för Sveriges konkurrenskraft är en
            väl fungerande och underhållen infrastruktur. Satsningar på vägar
            och järnvägar i hela landet är en viktig del för att främja både
            företagande och sysselsättning, likväl som behovet av flyg för
            persontransporter kvarstår. Bland annat mot bakgrund av behovet
            av större arbetsmark­nadsregioner vill Kristdemokraterna se ökade
            satsningar på Sveriges infrastruktur.
          </p>
          <p xml:id="i-G69BV6uxTs1eCCc1cKyvgk">
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet och möjliggöra
            ett ökat bostadsbyggande. Kristdemokraterna vill se insatser för
            att rusta upp befintliga järnvägar och bygga ut nya sträckor som
            behövs för att öka kapaciteten och funktionaliteten i det svenska
            järnvägs­nätet. Som ett led i att städer behöver mer hållbara
            transporter behöver cykelinfrastruk­turen byggas ut.
          </p>
          <p xml:id="i-MZ7pDHi1aSgVyXLrMLpZ5R">
            Många nyanlända och unga får sitt första jobb inom någon del
            av tjänstesektorn. RUT-avdragen som Alliansregeringen införde
            har öppnat nya marknader och skapat förutsättningar för nya företag
            och jobb. Samtidigt har dessa avdrag gjort att såväl barnfamiljer
            som äldre har haft råd och möjlighet att få avlastning med vardagssyss­lorna.
            Därför såg Kristdemokraterna och Moderaterna till att höja taket
            för RUT-avdraget till 50 000 kronor i den budget som riksdagen
            antog i december 2018. Krist­demokraterna vill framöver även bredda
            möjligheterna att använda RUT-avdraget till fler tjänster.
          </p>
          <head type="h2" xml:id="i-2jQzkbdxAcmRcztNtLsDop">
            Reformer för fler bostäder
          </head>
          <p xml:id="i-TGTviPHwkKDuFWuWYMihWB">
            Sverige har gått från en bostadsbrist till en bostadskris. Vi
            ser hur den faktiska nybygg­nationen av bostäder vida understiger
            det behov som Boverket har identifierat. Sam­tidigt är regeringens
            reformagenda för bostadssituationen helt otillräcklig. Deras huvudsakliga
            svar på bostadskrisen är investeringsstödet för byggandet av billiga
            hyresrätter. Dessa byggsubventioner har dömts ut av bl.a. Konjunkturinstitutet
            som menar att investeringsstöd tidigare inte har visat sig fungera.
            Samtidigt har regeringen under den föregående mandatperioden infört
            nya kreditrestriktioner, vilket har höjt trösklarna in på den
            ägda bostadsmarknaden och gjort situationen särskilt besvärlig
            för hushåll med lägre men stabila inkomster.
          </p>
          <p xml:id="i-HHwg5bE1HxGfDnMM8yc891">
            Kristdemokraterna har efterfrågat en bred uppgörelse, och inom
            det tidigare allians­samarbetet framfördes fler än trettio förslag
            som fokuserar på grundproblemet: att det tar för lång tid och
            är för komplicerat att bygga. Vi vill förenkla och snabba på byggan­det,
            öka tillgången till byggklar mark och öka rörligheten i – och
            nyttjandet av – det befintliga bostadsbeståndet, exempelvis genom
            förändrade flyttskatter och förenklad andrahandsuthyrning. Därtill
            vill vi underlätta för ett ökat småhusbyggande i Sverige, som
            har släpat efter jämfört med byggandet av hyresrätter.
          </p>
          <p xml:id="i-JL9beiVAjy6WSV7Yg1dNj9">
            Kristdemokraterna fortsätter att efterfråga regelförenklingar.
            Till exempel har vi föreslagit generösare bullerregler, undantag
            för tillgänglighetshinder, en privat initiativrätt, strandskyddsreformer,
            en enklare planprocess samt minskningar av hur många gånger samma
            ärende kan överklagas. Vi vill också se över kreditrestriktionerna
            i syfte att hitta en bättre balans mellan målet om finansiell
            stabilitet och hushålls möjlighet att efterfråga ägt boende. I
            dag är det för många som stängs ute.
          </p>
          <p xml:id="i-Rwyd662KzQf7sHHwAG5JGW">
            En bromskloss på bostadsmarknaden är den bristande rörligheten.
            Genom ökad rörlighet kan ett stort antal bostäder tillgängliggöras
            på kort sikt. Alltför många uppger att de bor kvar i för stora
            hus på grund av de s.k. flyttskatternas utformning. Kristdemo­kraterna
            vill att taket för uppskov på reavinstskatten tas bort permanent
            om man köper en ny bostad. Även betalningen av räntan på uppskovet
            ska kunna skjutas på framtiden vid köp av en ny bostad. På så
            sätt tvingas inte vinsten vid försäljning fram till beskatt­ning
            om man köper en ny bostad, utan både reavinstskatt och uppskovsränta
            betalas när personen inte längre gör något uppskov.
          </p>
          <p xml:id="i-EWSsAmg2DygWpkcTf49Tm3">
            Ökade krav vid bostadsköp och kraftigt stigande bostadspriser
            har ökat behoven av en stor kontantinsats. Tillsammans med ett
            bristande utbud av hyresrätter, riskerar allt fler att stå utan
            ett eget boende. Kristdemokraterna vill därför utreda och införa
            ett förmånligt bosparande som förval för alla unga mellan 18 och
            34 år med inkomst av tjänst, där ett skatteavdrag ingår de första
            60 månaderna där personen tjänar 12 000 kronor eller mer per månad.
            Systemet fungerar som så att 500 kronor av lönen efter skatt avsätts
            till ett bosparande och staten kompenserar med ett skatteavdrag
            på 20 procent, vilket gör att den disponibla inkomsten kompenseras.
          </p>
          <p xml:id="i-T8d7bx1KsQVDguaVJPUi8K">
            Det krävs reformer för att dämpa drivkrafter att låna och därmed
            minska hushållens – och ekonomins – sårbarhet framöver. Vi har
            krävt ändrade regler så att det inte ska vara lönsamt för banker
            att erbjuda mängdrabatt vid bolån. Vi har också föreslagit amorteringskrav
            riktade mot bankernas samlade bolånestock för att gynna amortering
            samt ändrade regler så att bundna bolån blir mer attraktiva. Vi
            eftersträvar även en blocköverskridande överenskommelse om en
            långsam nedtrappning av ränteavdragen, växlat mot sänkta inkomstskatter.
          </p>
          <p xml:id="i-TPX8RAXgVStVixK3F5rVrs">
            För att stötta hushåll som har svårt med kapitalinsatsen bör
            även ett startlån där staten garanterar en del av kapitalinsatsen
            utredas och införas. Ett sådant stöd förutsätter att hushållet
            klarar bankens krav på bottenlån och ska gå till förstagångsköpare,
            som tex unga hushåll. Således krävs en strikt kreditprövning och
            att lånet ska återbetalas med ränta så att stödet inte bidrar
            till riskuppbyggnad eller stimulerar osunt låntagande.
          </p>
          <head type="h2" xml:id="i-J3pBqxZhpNE1aWxFkYtbzS">
            En skola för kunskap och bildning
          </head>
          <p xml:id="i-ToXMvcGBFxXQsreJmkffAt">
            Skolans huvuduppgift är att förmedla kunskap, stimulera elevernas
            intellektuella utveckling och förbereda barn och unga för vuxenlivet.
            Skolan ska erbjuda den kunskap som behövs för att klara av arbetslivet,
            men också kunskap för att klara livet som ansvarsfull samhällsmedborgare.
            Skolan har också ett bildningsuppdrag. Om skolan inte lyckas i
            sitt uppdrag får vi stora framtida problem både för barnen och
            för Sverige. De sjunkande studieresultaten över tid måste därför
            tas på största allvar, även om de i de senaste mätningarna har
            vänt något uppåt.
          </p>
          <p xml:id="i-UHcCHJBUT5Swfr8jeuZeSr">
            Det totala antalet undervisningstimmar i den svenska grundskolan
            har minskat över tid. Antalet undervisningstimmar i den svenska
            obligatoriska skolan är också lägre än genomsnittet i de europeiska
            länderna. Kristdemokraterna vill ge elever mer lärarledd undervisningstid
            och anslår därför medel till detta syfte.
          </p>
          <p xml:id="i-X9zyof9p7847Ks1ooDATuy">
            Lärarna är nyckelpersoner för en skola med hög kvalitet. Kristdemokraternas
            utgångspunkt är att undervisningen ska bygga på vetenskap och
            beprövad erfarenhet. Lärarnas och rektorernas roll behöver stärkas.
            Deras vidareutveckling måste få en tydligare forskningsanknytning.
            Vi vill rensa bland lärares uppgifter och ansvar och ge utrymme
            för mer lärarledd ämnesundervisningstid.
          </p>
          <p xml:id="i-CpQqWHj2UbgfsoFpYJFkBj">
            I dag saknas tusentals lärare, och bristen beräknas öka. Det
            behövs snabbare vägar in i läraryrket genom en kortare kompletterande
            pedagogisk utbildning för personer som har examen i ett relevant
            ämne eller yrkeskunskap.
          </p>
          <p xml:id="i-SdFLdBAVyW1FL3Attixywj">
            Skollagen är tydlig med att alla elever ska få stöd och stimulans
            för att utvecklas så långt som möjligt. För att nå detta mål krävs
            att de elever som har de största behoven får hjälp och stöd av
            de lärare som har den bästa kompetensen. Så är det inte alltid
            i dag. Under lång tid har det varit brist på specialpedagoger
            och speciallärare. Därför föreslår Kristdemokraterna ett speciallärarlyft.
          </p>
          <p xml:id="i-CAK5bSNMsnCHtxSCXinAT5">
            Vi vill också göra mer för att ge nyanlända elever goda förutsättningar
            att lära sig svenska språket och komma in i den svenska skolan.
            För att nyanlända ska nå kunskapsmålen vill vi se en kompetenssatsning
            för att utbilda fler lärare i svenska som andraspråk. Satsningen
            på karriärlärartjänster bör riktas mer till utsatta områden.
          </p>
          <p xml:id="i-FDxbuffCXgoA9uCwB1HoWz">
            Elevernas hälsa och trygghet i skolan är en grundförutsättning
            för att de ska kunna ta till sig ny kunskap. Vi ser med stor oro
            på den psykiska ohälsan bland barn och unga. Skolan ska vara en
            trygg miljö för alla elever. Vi vill underlätta för fler vuxna
            i skolan, som exempelvis klassmorfar eller unga vuxna som rastvakter.
            Alla skolor ska ha program mot mobbning som vilar på vetenskap
            och beprövad erfarenhet. Vi vill utöver detta också utöka skolidrotten
            från dagens 600 till 700 timmar i grundskolan för att alla barn
            ska röra mer på sig, då motion har betydelse för såväl hälsan
            som skolresultaten.
          </p>
          <head type="h2" xml:id="i-CZTJmjrEAf6iz1epV5NDyn">
            Tryggare ekonomi för äldre
          </head>
          <p xml:id="i-HzpSUArp1fxwKHefwG2Faa">
            Kristdemokraterna presterar kraftfulla reformer för att förbättra
            pensionärers ekonomi och äldres möjligheter på arbetsmarknaden.
            Vi är positiva till att fler väljer att arbeta längre än till
            65 års ålder. Det är resursslöseri att inte ta vara på äldres
            erfarenhet och kompetens samtidigt som vi ser att arbete bidrar
            till känslan av samhörighet och tillhörighet. Att förlänga arbetslivet
            förbättrar ekonomin – pensionerna förstärks både för den enskilde
            och för pensionärskollektivet i stort då inbetalningarna till
            pensions­systemet blir större.
          </p>
          <p xml:id="i-Hggfq5SdMZFk2X8QPUAD8W">
            Då svenskarna lever allt längre och friskare liv är det naturligt
            att pensionsåldern justeras uppåt så som pensionsgruppen föreslagit.
            Kristdemokraterna vill även stärka incitamenten och möjligheterna
            för äldre att stanna kvar längre på arbetsmarknaden. I dag får
            den som har fyllt 65 år men fortfarande arbetar ett fördubblat
            jobbskatteavdrag, något som Kristdemokraterna har varit med och
            infört. För att ytterligare förstärka äldres ekonomi vill vi även
            ge dem som är 69 år eller äldre och som fortsätter att arbeta
            ytterligare en skattelättnad, utöver det redan förhöjda jobbskatteavdraget.
          </p>
          <p xml:id="i-QJ8mjMESrUfHPPpzUk7EDT">
            Kristdemokraternas ambition är att hela skillnaden i beskattning
            av förvärvsinkomst och pensionsinkomst ska slopas. Genom Kristdemokraternas
            och Moderaternas gemen­samma budget genomfördes även en skattesänkning
            som kom alla pensionärer till del. Hade regeringens budgetproposition
            för 2019 gått igenom hade endast pensionärer med en pension över
            17 200 kronor per månad fått sänkt skatt.
          </p>
          <p xml:id="i-KQgURD6ZCqid5m9rZkSb3k">
            Kristdemokraterna har också drivit på reformer för att förbättra
            ekonomin för de pensionärer som har de lägsta inkomsterna; inte
            minst var vi drivande i Pensions­gruppen för en höjning av garantipensionen
            (+200 kronor) för nästan 700 000 pensio­närer och en höjning av
            taket i bostadstillägget (till 7 000 kronor). Vi hade dock velat
            gå ännu längre. Vi vill att hyrestaket i bostadstillägget höjs
            till 7 500 kronor för ensam­stående och till 3 750 kronor per
            person för sammanboende.
          </p>
          <p xml:id="i-XCYfqfb2qzSX4g5QWkfDoF">
            Kristdemokraterna vill även se reformer som minskar skillnaderna
            mellan mäns och kvinnors pensioner. För att kompensera kvinnors
            lägre pensioner – som bl.a. är ett resultat av ojämlikhet i lönestrukturen,
            ett högre uttag av föräldraledighet och färre arbetade timmar
            när barnen är små – vill vi se en utökning av antalet barnrättsår
            från fyra till fem samt automatiskt delad premiepension för föräldrar
            till barn under 12 år. Förutom att det stärker den enskildes ekonomi
            signalerar det att det är en viktig samhällsinsats att vårda sina
            barn.
          </p>
          <head type="h2" xml:id="i-WyF55NqkNCZUdrCdnuNACp">
            Goda kommunikationer i hela landet
          </head>
          <p xml:id="i-UwpDbK5irWhVBf1frVv5zw">
            Bra kommunikationer är en förutsättning för tillväxt, välstånd
            och sysselsättning i vårt land. Vår utgångspunkt är att människor
            ska kunna bo och arbeta i hela landet. Transportpolitiken ska
            därför säkerställa en effektiv, långsiktig och miljömässigt hållbar
            transportförsörjning i hela Sverige.
          </p>
          <p xml:id="i-TWNJrdKaLg423s46GVWP34">
            Kristdemokraterna anser att Sverige måste bryta sitt beroende
            av fossila bränslen inom transportsektorn. Det krävs långsiktiga
            och effektiva styrmedel för en ökad andel förnybara drivmedel
            med hög klimatprestanda och för effektivare transporter. Kristde­mokraterna
            vill främja teknikutvecklingen för att nå ett mer hållbart transportsystem.
          </p>
          <p xml:id="i-YZrg4L5C12cWFJG7JW8s79">
            Kristdemokraterna vill se ökade satsningar på Sveriges infrastruktur.
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet och möjliggöra
            ett ökat bostadsbyggande. Kristdemokraterna bedömer att det inte
            är hållbart att investera i nya stambanor för höghastighetståg
            såsom Sverigeförhandlingen har föreslagit; i stället bör vi fortsätta
            att satsa på att rusta upp befintliga järnvägar samt bygga ut
            nya sträckor som behövs för att öka kapaciteten och funktionaliteten
            i det svenska järnvägsnätet. För att ta hänsyn till den varierande
            miljöbelastning som morgondagens fordonsflotta utgör bör en ny
            beskattningsmodell baserad på digital trafikövervakning utredas.
            Den nya beskattningsmodellen ska verka gynnande för landsbygden
            och initialt prövas för den tunga trafiken.
          </p>
          <p xml:id="i-PqQxb5vU2ZSi2MXqJdpWy2">
            Det finns många infrastrukturprojekt som är samhällsekonomiskt
            lönsamma men som av olika skäl aldrig kommer med i de regionala
            och nationella trafikplanerna då dessa inte berör tillräckligt
            många för att bli politiskt intressanta att arbeta vidare med.
            Vi föreslår att lagstiftningen ändras så att kommuner i samverkan
            med Trafikverket kan ta beslut om ”bompeng”, dvs. avgifter som
            tas ut av trafikanterna för att finansiera enskilda trafikprojekt.
            Därigenom ger vi kommunerna bättre förutsättningar att vara med
            och medfinansiera enskilda projekt som annars riskerar att förhalas
            över tid trots att dessa projekt kan vara av stor betydelse för
            den enskilda kommunens näringslivs- och bostadsutveckling.
          </p>
          <p xml:id="i-N1RQKk1m6ThjV9rcdVcxwF">
            Kristdemokraterna vill att sjöfartens skatter och regler ska
            ge förutsättningar för god konkurrens. Vi vill också se till att
            polisen och tullmyndigheten har tillräckliga resurser att kontrollera
            efterlevnaden av svenska lagar och regler inom åkerinäringen.
            Miljövänliga bilar ska premieras, flygets miljöpåverkan minskas
            och cykelinfrastruk­turen byggas ut.
          </p>
          <p xml:id="i-EoX7LAqK7dBdL2QGPtnyrY">
            Tillgång till bredband med hög överföringskapacitet är avgörande
            för att människor ska kunna driva företag i hela landet, för att
            arbeta eller studera på distans, för att ta del av kulturutbudet
            och för att kommunicera med andra. Kristdemokraternas utgångspunkt
            är att kommunikationstjänster och bredband i första hand ska tillhandahållas
            av marknaden och att statens huvudsakliga roll är att skapa förutsättningar
            för marknaden och komplettera och undanröja hinder för utvecklingen,
            men vi vill också inom ramen för landsbygdsprogrammet bidra till
            bredbandsutbyggnaden på landsbygden och i glesbygd.
          </p>
          <head type="h2" xml:id="i-CqEAS1EbCbPkcB7FhfYg3W">
            En hållbar miljö- och klimatpolitik
          </head>
          <p xml:id="i-3wXztGbDJhAUGjPoRVBRBi">
            En viktig del av det kristdemokratiska idéarvet är förvaltarskapsprincipen.
            I vår politik för en hållbar miljö ställs den på sin spets. Klimatutmaningen
            är vår tids största miljö­utmaning. Kristdemokraterna har därför
            satt ambitiösa mål när det gäller att minska utsläppen, såväl
            på Sverigenivå som på EU-nivå. Utöver själva miljöfrågan som utsläppen
            av växthusgaser utgör, följer det etiska problemet att det främst
            är världens fattigaste människor som betalar det högsta priset
            för klimatförändringarna.
          </p>
          <p xml:id="i-BaQ6zj7zL55Z6JLvTHPDix">
            Det är bråttom att snabbt få ned utsläppen av koldioxid för att
            undvika irreversibla skador på våra ekosystem. Sverige har möjlighet
            att betydligt reducera våra territoriella utsläpp genom att bejaka
            framåtsyftande teknik för infångande och lagring av koldioxid
            inom industrin. Kristdemokraterna anser att en särskild del av
            anslagen till Industri­klivet bör inrättas för infångning och
            lagring av koldioxid från industrin och avfalls­förbränning.
          </p>
          <p xml:id="i-AoxgFMavbyi9AokKfpUjQp">
            Vi vill utveckla bonus–malus-systemet så att dess träffsäkerhet
            förbättras. Vi har också flera förslag för att minska flygets
            klimatpåverkan och främja utvecklingen av fossilfritt flyg.
          </p>
          <p xml:id="i-LSyfsWdbTHCw261eK6FcWb">
            Spridningen av giftiga kemikalier i vår miljö ska förhindras.
            Detta är en viktig aspekt av det förebyggande hälsoarbetet. Inte
            minst gäller det barns vardagsmiljöer. Vi vill t.ex. ställa större
            krav när det gäller barnens leksaker och nappflaskor samt mat
            och dryck. EU har en nyckelroll i arbetet för att öka kemikaliesäkerheten,
            bl.a. för att utveckla arbetet med gemensamma åtgärder mot spridning
            av gifter och läkemedels­rester till våra hav och vattendrag.
          </p>
          <p xml:id="i-3CJnds87hdvBjQFv56Mu9d">
            Hoten mot den biologiska mångfalden är omfattande om vi ser på
            den globala nivån, men även i Sverige. Ekosystemen är beroende
            av denna mångfald – och vi är beroende av ekosystemen för luften
            vi andas och maten vi äter. I Sverige bidrar våra skogar och vår
            landsbygd, exempelvis våra hagmarker, till denna mångfald.
          </p>
          <p xml:id="i-UV8NfdBeDk31C47adtRnGC">
            Sveriges havs- och kustområden innehåller också ett rikt artliv
            och skyddsvärda miljöer. Den främsta orsaken är övergödning från
            avlopp och jordbruk, och den största delen av föroreningarna i
            Östersjön kommer via floderna. 90 miljoner människor lever inom
            Östersjöns avrinningsområde. Det är viktigt att utvecklingen av
            jordbruket kring Östersjön sker med stor hänsyn till miljön.
          </p>
          <p xml:id="i-Ka8ZJ3CPa3mQcntXzPswiM">
            Kristdemokraterna ser ekonomiska styrmedel som ett användbart
            instrument i miljöpolitiken. Vi föreslår därför att ett system
            med överlåtelsebara utsläppsrätter för kväve och fosfor prövas
            i Östersjön. Sverige har under några år ökat antalet marina reservat.
            Vi måste fortsätta att verka för att inte den ekologiska balansen
            ska rubbas via exempelvis långväga arter som på olika sätt letar
            sig hit. Vi vill förbjuda oljeborrning i Östersjön och på ett
            bättre sätt förebygga och bestraffa oljeutsläpp. Ett tydligare
            ansvar och prioritering behövs för att sanera gamla vrak som läcker
            ut olja och kemiska strids­medel. Alla nationer runt Östersjön
            har anledning att skyndsamt finna och komma överens om lösningar
            som hanterar den allvarliga situationen.
          </p>
          <head type="h2" xml:id="i-HZGM5yi3qyhKHERsxDhguw">
            Ett stärkt jordbruk
          </head>
          <p xml:id="i-FgubnPWbFnRq64Th7VJKno">
            Jordbruket är viktigt för vår överlevnad. Även om det i dag endast
            är en liten del av befolkningen som arbetar inom jordbruket är
            vi alla helt beroende av dess produkter för att kunna överleva.
            En lönsam svensk jordbrukssektor är nödvändig om vi ska kunna
            ha en inhemsk livsmedelsproduktion i händelse av krig eller kris.
            Jordbruket har också en central betydelse för biologisk mångfald
            och den levande landsbygd och de öppna landskap som är en del
            av vårt kulturarv.
          </p>
          <p xml:id="i-T6CF9WyBPqcASYyZ3MpdEg">
            I många EU-länder är tyvärr miljötänkande och djurskydd jämförelsevis
            nedpriori­terat. Alternativt följs inte de uppsatta reglerna.
            En bidragande orsak till problemen i svenskt jordbruk är att vi
            inte har lyckats omsätta den kvalitet på varorna som våra miljö-
            och djurskyddsregler leder till i reda pengar.
          </p>
          <p xml:id="i-K8Jo7WVQxXZqVmEUACtkDt">
            Kristdemokraterna vill fortsätta att värna vår miljö och vårt
            välutvecklade djurskydd, men vi vill att de lagar och regler som
            antas verkligen är ändamålsenliga. En annan utmaning är den dubbelmoral
            som upphandlingsprocesserna i våra kommuner och landsting bitvis
            ger uttryck för. Först ställer vi som samhälle höga krav på miljömedve­tenhet
            hos våra bönder. Därefter köper offentliga aktörer in varor som
            har producerats under förhållanden vi aldrig skulle tillåta på
            hemmaplan. Det rimliga är att offentliga aktörer tar miljöhänsyn
            och t.ex. använder sig av ändamålsenliga kriterier för miljö­anpassad
            upphandling.
          </p>
          <p xml:id="i-3SCCHA9zVeVUJSdjtvZhsu">
            Kristdemokraterna är pådrivande för att minska jordbrukarnas
            regelkrångel. För att stärka det svenska jordbrukets konkurrenskraft
            har vi föreslagit att skatten på den diesel som används inom jordbruket
            sänks i motsvarande grad som inblandning av biodrivme­del har
            gjorts.
          </p>
          <p xml:id="i-NfH4cMV2wHMi3Lau6uKaHN">
            Jordbruksföretagare upplever en särskild otrygghet i fråga om
            brott. De verkar ofta i trakter där polisen är avlägsen. Ett exempel
            på brottlighet som de utsätts för är att traktorer och andra dyra
            jord- och skogsbruksbruksredskap och maskiner stjäls av specialiserade
            ligor. Ofta är det utländska ligor som begår organiserade inbrott
            och stölder i Sverige. En kartläggning från polisens nationella
            operativa avdelning (NOA) från 2016 visade att utländska ligor
            stod för upp till 50 procent av bostadsinbrotten i Sverige.
          </p>
          <p xml:id="i-6ByKi5xZ4B1C6xfnkigyU9">
            Det är angeläget att stärka polisens lokala förankring. Brå behöver
            uppdras att ta fram lättillgänglig statistik över brottsligheten
            nedbruten på den lokala nivån. Det finns också anledning att utreda
            hur samverkansgrupper i glest befolkade områden kan få vissa befogenheter
            som de saknar i dag. Det behövs också en plan för att öka uppklar­ningsgraden
            av heminbrott.
          </p>
          <head type="h2" xml:id="i-R88tJecjUB9gu9xTWahY8C">
            Sammanhållning över gränserna
          </head>
          <p xml:id="i-Gwy9oUAfSFYfKaDbS11Pi3">
            För Kristdemokraterna är det centralt att utrikespolitiken är
            värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning. Idén om att alla människor, var de än bor, har
            samma värde och att vi alla har ett ansvar för varandra utgör
            en stark motivation till den solidaritet som är grundläggande
            i den kristdemokratiska ideologin. Människovärdet är universellt
            och kan därför inte relativiseras av geografiska gränser. De globala
            klyftorna är med denna utgångspunkt oacceptabla.
          </p>
          <p xml:id="i-SixVvXQEbPU5uuvLLN5h9q">
            Kristdemokraterna vill ha en ambitiös utvecklingspolitik med
            det slutliga målet att det internationella biståndet en dag inte
            längre ska behövas. Vi är, och har länge varit, pådrivande för
            att 1 procent av Sveriges bruttonationalinkomst ska avsättas till
            inter­nationellt bistånd varje år. Sverige bör även verka för
            att andra länder höjer sina biståndsnivåer. Det är bara ett fåtal
            länder – Sverige, Danmark, Luxemburg och Storbritannien – som
            lever upp till EU:s mål om att minst 0,7 % av BNI ska gå till
            officiellt bistånd.
          </p>
          <p xml:id="i-Po9LKZeBk5jX82Hya9gB3B">
            Kristdemokraterna vill se tydligare prioriteringar i svenskt
            biståndsarbete som måste styras av hur behoven i världen ser ut.
            Vi har i dag, exempelvis, alla möjligheter att minska barnadödligheten,
            som till stor del beror på basala och förhållandevis enkelt avhjälpta
            brister i miljön runt barnen. Just vaccinationsprogram har visat
            sig vara ett mycket effektivt bistånd då en relativt billig punktinsats
            bokstavligen kan rädda liv. Fortfarande saknar 2,1 miljarder människor
            tillgång till rent vatten vid bostaden. Det har förödande konsekvenser
            för människors hälsa, och barn drabbas särskilt hårt. En av de
            sjukdomar som sprids i förorenat vatten är kolera, som varje år
            skördar mellan 20 000 och 130 000 människoliv. Än så länge har
            vi bara sett början av konsekvenserna av pandemin covid-19, men
            vi vet redan nu att den kommer att drabba samtliga länder i världen
            och på olika sätt. Områden med brister i sanitet och svagt utbyggd
            hälso- och sjukvård blir särskilt utsatta. Även för utvecklingssamarbetet
            bör det vara högsta prioritet att verka för minskad smittspridning
            och mildra konsekvenserna av epidemin runt om i världen.
          </p>
          <p xml:id="i-6iqUxAm2LRPr4TctcLsYbn">
            Stora humanitära kriser råder i världen och aldrig tidigare har
            så många människor varit i behov av humanitärt stöd. Det fruktansvärda
            kriget i Jemen, situationen i Venezuela och krig och konflikter
            i Demokratiska republiken Kongo, Syrien och Sydsudan, för att
            nämna några, orsakar humanitärt lidande.
          </p>
          <p xml:id="i-FhfVbztNq9Ye2qJoTkyJaf">
            Fler människor än på många decennier är nu på flykt och Sverige
            ska även fortsättningsvis kunna vara en fristad för människor
            som flyr undan krig, förföljelse och förtryck. Men det står inte
            i motsats till att vi också kraftigt behöver öka satsningarna
            i närområdet för att skapa trygghet och framtidstro för de medmänniskor
            som är på flykt. De krigsdrabbade ländernas grannländer har tagit
            det allra största ansvaret i flyktingmottagandet. Miljoner flyktingar
            i Libanon, Jordanien och Turkiet behöver humanitärt stöd i avvaktan
            på att situationen blir bättre i Syrien och Irak. Men de behöver
            även stöd för att kunna öppna upp för arbetstillfällen och skolgång.
            Sverige ska även verka för att skapa lagliga vägar in i Europa,
            vilket skulle rädda många liv.
          </p>
          <p xml:id="i-PvfHgf1wBhHjJvpXoJmLuf">
            Sammantaget gör det rådande världsläget att vi vill prioritera
            det humanitära biståndet högre och avsätta en större del av den
            svenska biståndsbudgeten för humanitära insatser. För varje mun
            som mättas, för varje kvinna som kommer in på arbetsmarknaden,
            för varje person som tillåts att tänka, skriva, tala, rösta och
            tillbe fritt – desto större blir chanserna till utveckling.
          </p>
          <p xml:id="i-FAQSPB7bcd1L9hiXJvRJPD">
            Kristdemokraterna menar att utveckling, fattigdomsbekämpning
            och ökad respekt för de mänskliga rättigheterna hänger samman.
            Efter exceptionella framgångar sedan mitten av 1970-talet rullas
            nu demokrativågen tillbaka och friheten inskränks. En ”frihetsmiljard”
            skulle kunna användas till att stötta frihetskämpar. Vi ser hur
            civilsam­hällets utrymme krymper på flera håll och hur oppositionspolitiker,
            jurister och jour­nalister fängslas.
          </p>
          <p xml:id="i-AUotLcHqptzWNzdjMC42do">
            Svensk biståndspolitik bör föras på ett sätt så att det civila
            samhället stärks. Enskilda organisationer är inte bara oersättliga
            som genomförare av offentligt svenskt bistånd utan också mycket
            betydelsefulla då de ger oss enskilda människor en möjlighet att
            ta ansvar för utvecklingen i världen. Biståndsanslaget har ökat
            kraftigt de senaste åren, då måste Sverige också stärka kapaciteten
            hos organisationer som administrerar biståndet.
          </p>
          <p xml:id="i-MorhVm2NwPca377pZiKsNf">
            Förtrycket av religiösa och etniska minoriteter ökar, och människors
            religionsfrihet kränks. För närvarande är kristna bland de allra
            mest utsatta grupperna i världen, med omfattande förföljelse i
            Mellanöstern och delar av Afrika och Asien. Sverige bör i internationella
            sammanhang arbeta för att värna utsatta minoriteter. Alla människors
            lika värde är fundamentalt, och yttrande- och religionsfrihet
            är centralt för ett öppet och fritt samhälle.
          </p>
          <p xml:id="i-Q3ttKDirJVTbseE8EjBCap">
            För att de människor som har fallit offer för terrorism ska kunna
            återfå en tro om framtiden, ett hopp om att morgondagen är ljusare
            än gårdagen, krävs att de terrorister som har ödelagt oskyldiga
            människors liv ställs inför rätta. Detta kan endast ske om världssamfundet
            gemensam agerar och utkräver ansvar från både de länder och de
            individer som har varit ansvariga för massakern. Detta bör ske
            genom inrättandet av en särskild tribunal för att döma de skyldiga.
            Detta har gjorts i andra fall, t.ex. i Irak där Iraqi Special
            Tribunal (IST) upprättades för att utreda och döma de ansvariga
            för brott mot mänskligheten under Saddam Husseins regim. En motsvarande
            lösning måste till för terrorismen i Mellanösterns offer.
          </p>
          <head type="h2" xml:id="i-YJsvRhpVEURSep8m3kkiAx">
            Försvaret och samhällets krisberedskap
          </head>
          <p xml:id="i-3s8H2cPE6erLv5STYybUbR">
            Sverige ska alltid ha ett starkt försvar. Ett väpnat angrepp
            mot Sverige kan inte uteslutas, och försvaret behöver därför stärkas.
            Att garantera medborgarnas säkerhet och att försvara de territoriella
            gränserna är en av statens kärnuppgifter, och ett starkt försvar
            av Sverige innebär ett starkt försvar av friheten, demokratin
            och respekten för män­niskovärdet.
          </p>
          <p xml:id="i-3n3vjpUnkUrfSWvVxDRnWk">
            För att försvarsförmågan ska stärkas behövs ökade resurser. Sverige
            bör nå 2 procent av BNP i försvarsanslag senast 2030. Förbandsverksamheten
            och beredskapen måste förstärkas. Det gäller att skapa förutsättningar
            för att ta emot fler värnpliktiga och rekrytera officerare när
            förbanden ska fyllas och bli fler. Samtidigt krävs utökad övningsverksamhet
            och utökad materielanskaffning för att redan existerande förband
            ska bli stridsdugliga. Försvarsmaktens logistikorganisation behöver
            förstärkas, liksom satsningarna på forskning och utveckling.
          </p>
          <p xml:id="i-V8pUkTuYxvcFMFuQCBGDCB">
            Kristdemokraterna har valt att ställa sig bakom Försvarsberedningens
            slutsatser om mål, inriktning och de ekonomiska förutsättningarna
            som presenterades i rapporterna Värnkraft (Ds 2019:8) och Motståndskraft
            (Ds 2017:66). Försvarsberedningens förslag innebar att försvarsanslaget
            ska uppgå till minst 84 miljarder kronor, beräknat i 2019 års
            penningvärde, senast 2025. Det skulle motsvara minst 1,5 procent
            av BNP och innebär ett viktigt steg vidare upp mot 2 procent av
            BNP.
          </p>
          <p xml:id="i-QEBoSRyxfq1f216cATciqk">
            En förstärkning av det civila försvaret och hela samhällets krisberedskap
            behövs dock för ett fungerande totalförsvar. Under alltför många
            år har svensk krisberedskap varit eftersatt. Brister i krisberedskapen
            har dessvärre på ett mycket påtagligt sätt visat sig under den
            pågående coronapandemin.
          </p>
          <p xml:id="i-M75HnakHuvFeVLWS8pbR9q">
            Det finns ett stort behov av att återuppta planeringen och förberedelserna
            för det civila försvaret. Vi behöver säkerställa energi-, livsmedels-
            och läkemedelsförsörjning genom beredskapsplanering, och vi behöver
            återskapa en civil ledningsorganisation som kan samordna samhällets
            resurser vid allvarliga kriser. MSB:s mandat när det gäller civil
            ledning och samordning av totalförsvaret behöver utökas. MSB bör
            återföras till Försvarsdepartementet i enlighet med Försvarsberedningens
            rapport Motståndskraft. Beredskapsövningar och beredskapskontroller
            behöver genomföras, och Sverige behöver utveckla förmågan att
            ge och ta emot internationell hjälp vid såväl militära som civila
            kriser.
          </p>
          <p xml:id="i-JFUDmK6eLyy7SzR14z7P32">
            Det arbete med att återuppbygga det civila försvaret som har
            påbörjats i kommuner och regioner behöver stärkas och påskyndas.
            Kristdemokraterna föreslog i vår budget­motion för 2020 att anslaget
            för krisberedskap skulle ökas med 102 miljoner kronor 2021 och
            180 miljoner kronor 2022. Det förslog vi dels för att underlätta
            för kommuner och regioner att vidta åtgärder för höjd beredskap,
            dels för att öka stödet till de frivilliga försvarsorganisationerna
            med 20 miljoner kronor.
          </p>
          <p xml:id="i-7rpzkHJ2xgd81wZwFg7eLF">
            Kristdemokraterna föreslog dessutom mer resurser till Myndigheten
            för samhälls­skydd och beredskap med 96 miljoner kronor 2021 och
            med 240 miljoner kronor 2022. Samtidigt vill vi att ansvaret för
            det psykologiska försvaret lyfts ut ur MSB och att det återigen
            blir en egen myndighet. Det är viktigt att offentliggöra informationsangrepp
            som sker mot Sverige för att höja medvetandenivån. En annan huvuduppgift
            för myn­digheten bör vara att stödja, bidra till och sprida forskning
            om informationskrigföring och propaganda.
          </p>
          <p xml:id="i-XbdTFTWVWRuHCwNiLQG5m4">
            Kristdemokraterna vill också se en ny myndighet för psykologiskt
            försvar och en ny fullskalig myndighet för cybersäkerhet, vilket
            vi avsätter resurser för.
          </p>
          <p xml:id="i-88hQNKrodC22FADApDDFvm">
            Ett starkare försvar som ändamålsenligt kan försvara Sveriges
            gränser kräver resurs­tillskott till såväl det militära som det
            civila försvaret.
          </p>
          <head type="h2" xml:id="i-DQXNqw7cU9nbTBUVAkyiFv">
            En politik som stöder, inte styr, kulturen
          </head>
          <p xml:id="i-48Ni9kkbS6CBeJTQQe9J4P">
            Kulturen hjälper oss att växa som människor och förbinder oss
            med tidigare generatio­ners erfarenheter. Den har också en uppgift
            i att utmana tanken och invanda föreställ­ningar. Kulturen bidrar
            till såväl ett samhälles sammanhållning som dess självreflektion.
            Den kan också hjälpa oss att relatera till vår globala omgivning.
          </p>
          <p xml:id="i-GmkmrdaDavxqnipyjyf91t">
            Vår utgångspunkt är att kulturpolitiken ska stödja kulturen,
            snarare än styra den. För Kristdemokraterna är inte minst barnens
            möjligheter att få ta del i – och av – kulturella verksamheter
            en prioriterad fråga. För att stimulera det vill vi införa ett
            fritidskort för alla barn från andra till nionde klass som ger
            dem möjlighet att delta i olika fritids­aktiviteter, både kulturella
            och idrottsliga. Stödets storlek varierar utifrån hushållets ekonomi.
            Vi vill också öka den satsning som kallas Skapande skola. Det
            är inklude­rande reformer som har säkerställt att även barn och
            ungdomar från ekonomiskt utsatta sammanhang får ökade möjligheter
            att delta i kulturlivet.
          </p>
          <p xml:id="i-QAvc5UP4DC9H7KYiYRfVGK">
            Idrott innebär gemenskap och stärker människors fysiska hälsa.
            I Kristdemokrat­ernas budget gör vi en satsning på Äldrelyftet
            som syftar till att ge fler äldre chans till fysisk aktivitet
            och träning. Det kan förbättra livskvaliteten, öka hälsan, minska
            risken för fallolyckor och samtidigt främja gemenskap och sammanhang
            – och därmed bryta ensamhet. Medel går till Riksidrottsförbundet
            som tillsammans med pensionärsorgani­sationerna utformar aktiviteter
            som främjar äldres fysiska aktivitet och hälsa.
          </p>
          <head type="h2" xml:id="i-C7Sunwe822Es7oAD4bvY2Y">
            Det civila samhället
          </head>
          <p xml:id="i-KomBTmU4mH4P8HXg36utxc">
            Ibland kan det låta som om civilsamhället bara är en fritidsaktivitet,
            ett sidospår till det som sker inom den offentliga sfären eller
            i den individuella. Vi menar att civilsamhället är något mycket
            viktigare. Det är här grunden läggs för demokrati, medmänsklighet
            och ett fungerande Sverige. Civilsamhället bygger på människors
            engagemang, människor som ofta med ideella krafter, på sin fritid,
            bidrar till det gemensamma samhället. Kristdemokraternas politik
            strävar efter att stärka det civila samhället och därmed de mellanmänskliga
            kontakterna. Därför syftar vår politik till att värna civilsamhällets
            oberoende, förenkla dess regelverk och förbättra förutsättningarna.
          </p>
          <p xml:id="i-WCCxE7BPhsKBCzRGQNYj7Q">
            Att ett oberoende från andra människor skulle leda till lycka
            är en missuppfattning. Starka relationer är ett så grundläggande
            mänskligt behov att det till och med går att mäta i livslängd.
            Ensamhet och social isolering har värre hälsoeffekter än fetma
            och är ungefär lika allvarligt som alkohol och rökning. Människan
            växer i relationer. En politik vars konsekvens blir att de mellanmänskliga
            banden försvagas kan aldrig kompenseras fullt ut med att man stärker
            banden till offentliga institutioner eller skjuter till ytterligare
            bidrag. Det offentliga kan från mänsklig synvinkel bara vara ett
            komplement – inte utgöra samhällets grund.
          </p>
          <p xml:id="i-YBXJAhyr156f5GE86vAKqj">
            För att ytterligare ta till vara den kraft som finns i civilsamhället
            satsar Kristdemo­kraterna på föreningar och organisationer vars
            verksamhet syftar till att bryta äldres ensamhet och isolering.
            Ofrivillig ensamhet bland äldre är ett stort problem, och breda
            reformer måste till för att mota den ofrivilliga ensamheten, som
            har stora hälsokonsek­venser bland äldre. Det civila samhällets
            verksamheter, och inte minst pensionärs­organisationerna, gör
            goda insatser för att främja gemenskap och motverka ensamhet och
            isolering bland äldre.
          </p>
          <p xml:id="i-2RfArHhP3U7gBrWkJ7mXGc">
            Graden av det civila samhällets självständighet är nära knuten
            till organisationernas finansiering. En hög grad av offentlig
            finansiering kommer också att – beroende på hur den utformas –
            leda till mer eller mindre direkt och indirekt styrning från det
            offentliga. Kristdemokraterna och Moderaterna återinförde i och
            med budgetpropositionen för 2019 den skattereduktion för gåvor
            till ideella organisationer som arbetar bland behövande som den
            rödgröna regeringen tog bort under förra mandatperioden. Vi säkerställde
            också att inga avgifter tas ut av organisationerna för att ansöka
            om eller inneha tillstånd för skattereducerade gåvor. Genom denna
            skattereduktion för gåvor ökar organisatio­nernas självständighet.
            Statens påverkan inskränks till att godkänna de organisationer
            som får ta del av skatteavdraget. Det är en rimlig avvägning mellan
            självständighet och offentlig insyn.
          </p>
          <p xml:id="i-PqArreQSEeHwrxuokkNx5D">
            Coronaviruset drabbar nu världen och Sverige. De offentliga åtgärder
            och rekom­mendationer som har vidtagits för att minska smittspridningen
            av coronaviruset har inneburit en ökad isolering, ensamhet och
            risk för utsatthet innanför hemmets väggar. Ekonomisk och social
            utsatthet ökar också ofta i kriser i spåren av exempelvis arbetslöshet.
            Samtidigt påverkas civilsamhället också av den ekonomiska nedgången.
            Intäkterna minskar när aktiviteter avtar och företag blir mindre
            benägna att skänka pengar samtidigt som det blir personalbrist
            eftersom en stor grupp verksamma i civilsamhället är äldre. Därför
            presenterar Kristdemokraterna ett stort stödpaket för det civila
            samhället.
          </p>
          <p xml:id="i-PRpGWB6y22bxd9Xm1vB5eM">
            För det första: ett kostnadsstöd för fasta kostnader för att
            få råd med hyra, leasing av fordon och andra löpande kostnader
            för anläggningar. Stödet beräknas kosta 800–1 000 miljoner kronor.
            För det andra: stöd vid stora kostnadsökningar till exempelvis
            Barnens rätt i samhället, läxhjälpsorganisationer och samtalsstöd
            till äldre. För det tredje: en statlig kreditgaranti för lån till
            ideella föreningar, stiftelser och trossamfund, och för det fjärde:
            ett höjt tak i gåvoskatteavdraget till 100 000 kronor. Med dessa
            åtgärder ökar det civila samhällets chanser att överleva och samtidigt
            bidra i den kris vi nu genomlever.
          </p>
          <head type="h1" xml:id="i-PB4XtWWJkk6ZpN1HvqBwNP">
            Kristdemokraternas tillkommande reformer våren 2020
          </head>
          <head type="h2" xml:id="i-4H68WTBnQFNEjjvdqB3Eg9">
            Kristdemokraternas reformer som har införts
          </head>
          <p xml:id="i-8Ao3Pn77yuPcyLupfD14XP">
            Kristdemokraterna har under coronakrisen försökt att vara en
            konstruktiv och grans­kande part gentemot regeringen. Redan tidigt
            i händelseförloppet i krisen presenterade vi ett antal förslag
            på krispaket och åtgärder för att mildra effekterna av den annalkande
            krisen. Vi presenterade bl.a. ett krispaket för småföretagare.
            I det föreslogs bl.a. en statlig kreditgaranti för lån till företag,
            att även anställda familjemedlemmar till ägare omfattas av korttidspermitteringen,
            ett slopat företrädesansvar för en juridisk persons skatteskulder,
            sänkt anståndsränta vid uppskov av skatteinbetalningar och utökad
            möj­lighet att pausa företag för att få ta del av a-kassa. Alla
            dessa förslag har nu blivit verklighet, bl.a. som en följd av
            vårt arbete i finansutskottet.
          </p>
          <p xml:id="i-bSDUAwRjXJQfexbq6bcog">
            Kristdemokraterna har särskilt agerat i fråga om korttidspermitteringar.
            Utöver att utskottsarbetet har möjliggjort att även anställda
            familjemedlemmar till ägare ska omfattas av systemet liksom företag
            som har sin huvudfinansiering av offentliga medel, har vi också
            drivit på för att höja permitteringsgraden. Det har tidigt stått
            klart att krisens djup och hastighet är mycket kraftigare än vad
            permitteringssystemet är gjort för. En permitteringsgrad på 60
            procent har varit för låg för att parera efterfrågeminsk­ningar
            på 80–90 procent, som har varit fallet i vissa branscher. Kristdemokraterna
            föreslog därför höjd permitteringsgrad till 90 procent, och regeringen
            har nu höjt den till 80 procent. Det är välkommet.
          </p>
          <p xml:id="i-6DFASWBy6gDw6j5h16enCX">
            Kristdemokraterna anser dock att regeringens reformtakt tyvärr
            har avtagit, och viktiga reformer för att möta krisens djup och
            hastighet måste införas och justeringar i befintliga måste genomföras
            för att mildra krisens effekter. I kommande avsnitt presen­teras
            prioriterade reformer för att rädda jobben, värna personalen i
            välfärden och stötta civilsamhällets organisationer i en svår
            ekonomisk situation.
          </p>
          <head type="h2" xml:id="i-JUGkktVest36drgZ9yQJMo">
            Rädda jobben
          </head>
          <head type="h3" xml:id="i-NZcqkf7N67VvUgTwBwEjta">
            Förbättra korttidspermitteringen
          </head>
          <p xml:id="i-L2mwZucbCqPBDxQNKzXmSD">
            Korttidspermittering, även benämnt korttidsarbete, har på kort
            tid blivit centralt i kampen mot arbetslösheten och för att bibehålla
            produktionskapacitet i företag under krisen. Enligt Tillväxtverkets
            senaste prognos från den 22 april är antalet personer som berörs
            av permitteringar 208 000 till en kostnad om 54,7 miljarder kronor.
            Kristdemo­kraterna har sedan tidigt i coronakrisen förespråkat
            förändringar av korttidspermittering­arna, för att de bättre ska
            vara anpassade till den mycket djupa och snabba ekonomiska nedgång
            som vi har sett hittills.
          </p>
          <p xml:id="i-CMqSuQxK1oHGKvArjSTJ54">
            Regeringen föreslog först att arbetsgivare skulle kunna korttidspermittera
            arbets­tagare genom en arbetstidsförkortning som högst uppgick
            till 60 procent och där staten tog 75 % av kostnaden för permitteringen.
            Kristdemokraterna påtalade att nivåerna var satta utifrån en ”vanlig”
            lågkonjunktur och att efterfrågan i många branscher varit 80–90
            procent lägre än normalt. Regeringen har sedan dess höjt permitteringsgraden
            till upp till 80 procent, vilket var ett välkommet steg.
          </p>
          <p xml:id="i-WXVP7rcTh1vVunkwQT1E9A">
            Kristdemokraterna bedömer att det i den typ av kris som vi nu
            ser, som inte är orsakad av ekonomiska obalanser eller strukturella
            problem, är långt bättre om företag så långt som möjligt behåller
            så många anställda som möjligt. Detta av flera skäl; anställda
            som får inkomst av sin arbetsgivare slipper att vända sig till
            en a-kassa eller annan försörj­ning som ändå är offentligt finansierad.
            Arbetslöshet har stora sociala och hälsomässiga konsekvenser,
            och det finns stora risker att den som blir av med sitt arbete
            i en kris blir kvar i arbetslöshet också när ekonomin återgår
            till ett normalläge, s.k. persistens. Om anställda är kvar hos
            sin arbetsgivare kan en ekonomisk återhämtning när den väl sker
            gå fortare genom att produktivitet bibehålls i företagen.
          </p>
          <p xml:id="i-7kRUwfB1tVBRamzMstUMnP">
            Kristdemokraterna vill se 90 procents permitteringsgrad för att
            ta höjd för corona­krisens effekter på vissa branscher. Kristdemokraterna
            anser också att lönetaket för kortidspermittering bör höjs från
            månadslöner på 44 000 kronor till 50 000 kronor så att fler yrkesgrupper
            omfattas, vilket beräknas kosta 1,7 miljarder kronor. En höjd
            permitteringsgrad till 90 procent beräknas kosta 6,2 miljarder
            kronor.
          </p>
          <p xml:id="i-JKyiC7iQjTo89kE5cJZ38K">
            Tabell 1 Kristdemokraternas förslag med tillägg om 90 procents
            permittering (inkl. regeringens nuvarande förslag)
          </p>
          <p xml:id="i-UupW4xhpcu14yqUesDRsdP">
            Stödet till korttidspermitteringar lider också av att det är
            så tydligt kopplat till – och gör sådan stor åtskillnad – om företaget
            har kollektivavtal eller inte. Ett företag som har kollektivavtal
            kan reglera varje arbetstagare var för sig. Det gör att det finns
            en flexibi­litet i att anpassa bolagets arbetskraft om den ena
            delen av företaget går bra medan den andra går dåligt. Har man
            inte ett kollektivavtal så ska minst 70 procent av medarbe­tarna
            inom driftsenheten godkänna och delta i korttidsarbete, och den
            arbetstids- och löneminskning som då har avtalats ska vara densamma
            för alla deltagande arbetstagare inom driftsenheten.
          </p>
          <p xml:id="i-Lx5m33Br6cNsfL32CiQW7t">
            Det innebär att ett företag vars ena del går bra och andra går
            dåligt måste permittera anställda inom båda delarna av företaget.
            Effekterna av det är problematiska, kan tänkas leda till onödiga
            uppsägningar och har inte vare sig företagets eller de anställdas
            bästa för ögonen. Det ökar också risken för fusk. I rådande situation
            är det mycket olyckligt med en sådan reglering, och reglerna för
            företag som saknar kollektivavtal bör snabbt göras mer flexibla.
          </p>
          <p xml:id="i-PKpfnzTZESk3pPASmGuY8B">
            I lagstiftningen om korttidsarbete ställs kravet att företaget
            ska ha vidtagit alla andra åtgärder som står till buds för att
            minska sina personalkostnader.
            <ref target="i-Jibqgd61RL3aosHrpdbbvj">
              [3]
            </ref>
            Det kan exempelvis röra sig om att avsluta tidsbegränsade anställningar
            som inte är verksamhetskritiska. I ett snabbt krisförlopp och
            med en djup kris är detta ett krav som riskerar att driva fram
            arbetslöshet och försvåra återstart av företagen. Dels är detta
            en anpassning som före­tagen sannolikt inte har hunnit med i detta
            snabba krisförlopp, dels finns svårigheten i att bedöma framtida
            personalbehov.
          </p>
          <p xml:id="i-MWDcb1BCDLXbXs79sSXJQV">
            Det finns i dag 747 000 personer i Sverige som har tillfälliga
            anställningar, varav över 500 000 i privat sektor. Det är 15 procent
            av hela Sveriges sysselsättning. Enligt regeringens lagstiftning
            står det – uttryckligen – att denna grupp måste avskedas, såvida
            inte företaget kan bevisa för Tillväxtverket att den anställde
            med en tidsbegränsad anställning är verksamhetskritisk, innan
            företaget kan få ta del av korttidspermitter­ingen.
          </p>
          <p xml:id="i-XYYqpwvVsuekJvLo2stXZ5">
            Detta framstår som svårbegripligt i allmänhet och i denna djupa
            nedgång i syn­nerhet, när åtgärderna i övrigt syftar till att
            så många som möjligt ska kunna behålla sin anställning. Hur bred
            ventilen är att verksamhetskritisk personal kan få behållas är
            svårt att veta, och många företag vågar inte chansa.
          </p>
          <p xml:id="i-As5tq3R3N2nNgWp7Tx3bob">
            OECD:s utvärderingar av korttidsarbete visar att det är just
            de som har tillfälliga anställningar som drabbas hårdast i en
            kris bl.a. eftersom de mer sällan omfattas av korttidsarbete,
            vilket OECD konstaterar ytterligare försvagar deras ställning
            gentemot insiders.
          </p>
          <p xml:id="i-MQ7yfrZuf9cUUgEderyUvT">
            De länder som under finanskrisen hade korttidspermitteringssystem
            eller motsva­rande och inte hade inkluderat exempelvis tillfälligt
            anställda gjorde det när konsekven­serna av att inte ha dem med
            blev tydliga. Detta gjordes mot bakgrund av att det skulle bli
            långt svårare för dem att hitta andra mer högproduktiva jobb,
            samtidigt som den sociala kostnaden för arbetslöshet riskerade
            att bli hög. Sverige gör nu tvärtom.
          </p>
          <p xml:id="i-KRYBWiES13arUmzPjiSBbu">
            Men det skulle inte behöva vara så. Det förhåller sig nämligen
            så att det första sys­temet för korttidsarbete som togs fram och
            trädde i kraft 2014 saknade den begränsning till tillsvidareanställda
            som nu ingår i regeringens proposition. Tvärtom så framhöll såväl
            DS 2012:59 som propositionen att alla anställningsformer bör omfattas.
            Men regeringen har valt att utgå från ett kompletterande regelverk
            med regler framtaga för ett ekonomiskt normalläge och en situation
            där ett enskilt företag eller en bransch drabbas av en sättning
            – inte hela ekonomin.
          </p>
          <p xml:id="i-AL6od1cdYNYWJUArRm4SeA">
            Därför måste den aktuella bestämmelsen pausas. Det är i den nuvarande
            situationen bättre att företagen kan upprätthålla en personalstyrka
            men minska arbetstiden via permittering än att man tvingas – eller
            uppfattar sig tvungen – att säga upp personal för att kunna använda
            sig av korttidsarbete för den resterande delen av personalstyrkan.
          </p>
          <p xml:id="i-5pxjkwoieSjNpUK29XBbRv">
            Regeringen bör därför återkomma med en lagändring så att Tillväxtverket
            inte behöver tillämpa detta krav för de ansökningar som kommer
            in under 2020 och härrör från situationen under coronakrisen.
          </p>
          <p xml:id="i-Rt6PBJGQGL6R1uxxEXPRLB">
            Förändringen av reglerna så att tillsvidareanställda inkluderas
            och skyddas beräknas kosta 6,8 miljarder kronor.
          </p>
          <head type="h3" xml:id="i-2kkPogpe3NeSY8bpQjXDfD">
            Inför kostnadsstöd för företagare
          </head>
          <p xml:id="i-6dU7EGsfsfFHiohLwqZuoh">
            Företagen upplever i dag den kraftigaste efterfrågenedgången
            i modern tid. För att lätta den ekonomiska bördan har regeringen
            vidtagit åtgärder för att minska kostnaderna för att ha kvar de
            anställda, genom framför allt sänkta arbetsgivaravgifter för upp
            till 30 anställda, borttaget sjuklöneansvar, kreditgarantier,
            anstånd med skatteinbetalningar och stöd till korttidspermittering.
          </p>
          <p xml:id="i-HiyQdUr7CobpYukY7Y7WQW">
            Trots att åtgärderna har varit flera och relativt omfattande
            står det klart att de inte står i proportion till vare sig krisens
            djup eller hastighet. Utöver personalkostnader är oftast hyreskostnader
            och leasingavtal de stora kostnaderna för ett företag. När företag
            nu har anpassat kostymen genom att säga upp personal och permittera
            kvarvarande står de ändå där med samma hyra och avtal med andra
            företag, samtidigt som omsättningen kanske har fallit kraftigt.
            Det riskerar att driva företag i konkurs.
          </p>
          <p xml:id="i-BLdYxmY2HS6X6278wycS49">
            Regeringen har presenterat förslag för att kompensera för fasta
            kostnader, men bara för hyreskostnader. Förslaget har mött mycket
            kritik. Stödet ges för max 25 procents sänkning av hyran, och
            det krävs att hyresvärden initierar och bidrar i processen. Före­tagare
            runt om i landet vittnar hittills om en svårighet att få till
            någon hyressänkning alls.
          </p>
          <p xml:id="i-2gRsJcknv9JX8HrqZ54rzM">
            Beräkningar från professor i nationalekonomi Magnus Henrekson
            visar att en restau­rang som med en omsättning på 1 miljon kronor
            tidigare gjorde en vinst på 50 000 kronor per månad gör en förlust
            på 300 000 kronor när 90 procent av omsättningen faller bort även
            om möjligheten till korttidspermitteringar används fullt ut.
          </p>
          <p xml:id="i-A1YHFojJhaVVQSgrAGgKMm">
            Kristdemokraterna menar att det nu krävs ett statligt stöd för
            att ge ersättning för inte bara hyreskostnader utan också andra
            fasta kostnader. Detta är system som finns i både Norge och Danmark.
            Det kan röra sig om mindre industribolag som sitter fast i maskin­avtal
            eller ett kafé eller en klädbutik som betalar samma hyra nu som
            när efterfrågan var hög.
          </p>
          <p xml:id="i-CDWNUaJaGL5goQGKijcxm4">
            Förslaget är inte begränsat till vissa branscher – likt regeringens
            förslag – utan i stället till omsättningsbortfall, eftersom de
            ekonomiska effekterna är påtagliga för stora delar av näringslivet.
          </p>
          <p xml:id="i-DpycbLahPJ9PUgATfukGMe">
            För att komma runt problemet med hyresvärdar som inte vill sänka
            hyran så räcker det med att hyresgästen ansöker. Stödet går direkt
            till företagaren. Kostnadstäckningen kan bli upp till 80 procent,
            beroende på omsättningsnedgången.
          </p>
          <p xml:id="i-DBZyvGxBChhLTtLMo9unnN">
            Tabell 2 Stöd till fasta kostnader vid intäktsbortfall
          </p>
          <table>
            <row style="label" xml:id="i-QePT3NiPQZzfUfKTtcivcb">
              <cell>
                Regeringens förslag
              </cell>
              <cell>
                Kristdemokraternas förslag
              </cell>
            </row>
            <row xml:id="i-GdwC61KSEh2qCdDWPq5Ekn">
              <cell>
                Kostnad (andel av BNP)
              </cell>
              <cell>
                0,10 %
              </cell>
              <cell>
                1,70 %
              </cell>
            </row>
            <row xml:id="i-G6DV8si3ifa96i6bZYVP7s">
              <cell>
                Kostnad normerad för Sveriges BNP
              </cell>
              <cell>
                5 miljarder SEK
              </cell>
              <cell>
                85 miljarder SEK
              </cell>
            </row>
            <row xml:id="i-XVStL91GkNkRp1RZaAKU48">
              <cell>
                Period
              </cell>
              <cell>
                April–juni
              </cell>
              <cell>
                April–juni
              </cell>
            </row>
            <row xml:id="i-4CH3d2WA38ZWNNRnHjhyer">
              <cell>
                Branschavgränsning
              </cell>
              <cell>
                Sällanköpshandel, hotell, restaurang och vissa andra verksamheter
              </cell>
              <cell>
                Ingen
              </cell>
            </row>
            <row xml:id="i-NhrLViBgGWNbwa2gLsuAvi">
              <cell>
                Kostnadstyp
              </cell>
              <cell>
                Endast hyreskostnader
              </cell>
              <cell>
                Fasta kostnader såsom hyra och leasingkontrakt
              </cell>
            </row>
            <row xml:id="i-W5RRKm1CeH7C1nP517XLv4">
              <cell>
                Hyresvärdens roll
              </cell>
              <cell>
                Bygger på frivillig medverkan från hyresvärden, som får stå för halva kostnaden för hyresnedsättningen
              </cell>
              <cell>
                Behöver inte involveras
              </cell>
            </row>
            <row xml:id="i-KUJk2tZBxnNsF1imyubzFR">
              <cell>
                Maxbelopp
              </cell>
              <cell>
                Inget
              </cell>
              <cell>
                90 miljoner kronor
              </cell>
            </row>
            <row xml:id="i-QvuGhWtkPLzsbVpHJUSD2G">
              <cell>
                Omsättningsfall
              </cell>
              <cell>
                Inget krav
              </cell>
              <cell>
                Minst 40 %
              </cell>
            </row>
            <row xml:id="i-NNmz2SmB1WNnXL7DxeWDPu">
              <cell>
                Max. täckningsgrad av kostnader
              </cell>
              <cell>
                50 % om hyresvärden går med på det
              </cell>
              <cell>
                80 %
              </cell>
            </row>
          </table>
          <p xml:id="i-X3RSTRjvaw7K4XGDudzrrL">
            Företag ansöker om stöd genom att delge information om aktuell
            bokföring. Stödet beräknas på basis av omsättningsförändringen
            och betalas sedan ut till företaget via skattekontot. Ansökningen
            och bedömningen av storleken på utbetalningen bör – och kan –
            vara automatiserad så långt det är möjligt för att säkerställa
            en snabb hantering, detta eftersom företags bokföring följer vissa
            standarder.
          </p>
          <p xml:id="i-PN4GSZ8wepQk3JZVsL2MT1">
            De företag som har mottagit bidrag måste inkomma med en deklaration
            när krisen har lagt sig, där räkenskaperna granskas. För att få
            stödet bör också företag behöva behålla sin personal, och aktieutdelningar
            ska inte få ske under året. De som ändå gör detta kommer att se
            bidraget omvandlas till en skuld.
          </p>
          <p xml:id="i-Dk2T9mpiisNC6TtgigQCPX">
            Förslaget beräknas kosta 80 miljarder kronor för tre månader
            inklusive avräkning för regeringens hyresstöd om 5 miljarder kronor.
            Kostnaden är osäker på grund av att krisens djup och omfattning
            inte är känd. Dock är detta en bruttosiffra då den inte beak­tar
            de kostnader som riskerar att uppstå om företag inte får stöd,
            genom t.ex. ökade kostnader för högre arbetslöshet och konkurser.
          </p>
          <head type="h3" xml:id="i-UYKkaZvrtKJfT8AUwhBKJ3">
            Utökat sänkta arbetsgivaravgifter i utsatta branscher
          </head>
          <p xml:id="i-8YWxU2p8mRzzXkaETdsDUB">
            Regeringen har infört en tillfällig sänkning av arbetsgivaravgifterna
            för upp till 30 anställda. För arbetsgivare innebär förslaget
            att endast ålderspensionsavgiften ska betalas på avgiftspliktig
            ersättning som uppgår till högst 25 000 kronor per anställd och
            månad.
          </p>
          <p xml:id="i-6CzMdH8MqT9y4gTyYg6N4V">
            Kristdemokraterna ser problem med den utformning och begränsning
            som reger­ingen påför genom att dels sätta ett tak om 30 anställda,
            dels ge stödet till alla företag, oavsett om de har drabbats av
            krisen eller inte. Stöd behöver vara både effektiva och träffsäkra.
            Den ekonomiska krisen som vi känner den i detta nu slår relativt
            brett men har också en mycket koncentrerad effekt inom vissa branscher.
            Det gäller exempelvis hotell- och besöksnäringen, restaurangbranschen
            och många mindre företag inom detaljhandeln där kundunderlaget
            har försvunnit nästan helt till följd av restriktioner och uppmaningar
            från myndigheterna. Dessa företag har ofta heller ingen e-handel
            som kan dämpa efterfrågebortfallet.
          </p>
          <p xml:id="i-DrMprDBtC3AHi8xRgs97qw">
            Därför är det enligt Kristdemokraterna särskilt viktigt att de
            åtgärder som vidtas också tydligt träffar de grupper som har det
            särskilt svårt och att begränsningarna i utformningen inte omöjliggör
            att dessa företag kan ta del av stödet.
          </p>
          <p xml:id="i-vMWKsJctVCjVja3CzPxgD">
            Den utformning som regeringen har valt är både delvis trubbig
            (för bred) och för snäv på organisationsnivå. I restaurangbranschen
            kan exempelvis företag var organi­serade som enhetliga kedjor
            med ett och samma organisationsnummer eller som franchisetagare
            och dotterbolag med ett organisationsnummer per arbetsställe.
            Exem­pelvis är Max Hamburgare organiserade under ett och samma
            organisationsnummer, medan McDonald’s är organiserade som franchise
            – och därför består varje företag av en eller ett fåtal restauranger
            som alla får en påtaglig skattesänkning.
          </p>
          <p xml:id="i-68tmEzUx568nMd56hezyrL">
            Enligt regeringen innebär detta att Max bara kan få sänkt arbetsgivaravgift
            för totalt 30 personer av tusentals anställda, medan McDonald’s
            kan få sänkt arbetsgivaravgift för upp till 30 anställda per franchisetagare.
            Det innebär en kraftig konkurrenssnedvridning. Samma parallell
            kan göras inom dagligvaruhandeln mellan å ena sidan decentraliserade
            kedjor bestående av egna företag som ICA och Hemköp och å andra
            sidan centralise­rade kedjor som Willys, Lidl, Bergendahls och
            Coop.
          </p>
          <p xml:id="i-4ZdEmqZpGFPRw8EwA42d8B">
            Regeringens förslag kommer att handla om mycket stora stöd till
            egna butiker med eget organisationsnummer och dessutom i en bransch
            som har sett ökad omsättning under krisen, medan de enhetliga
            butikskedjorna får i stort sett ingenting. Det är inte rimligt.
            Dessutom riskerar stödet att bli för litet i de branscher som
            är särskilt utsatta för den efterfrågekrasch som sker och taket
            om 30 anställda gör inte kostnadslättnaden tillräckligt stor.
            Regeringens förslag gäller dessutom bara till den sista juni,
            vilket vi bedömer som för kortsiktigt.
          </p>
          <p xml:id="i-WMH8srUk6XNyg6bWTNvFpN">
            Kristdemokraterna föreslår därför sänkta arbetsgivaravgifter
            för fyra branscher som hittills under coronakrisen har haft en
            särskilt utsatt situation. Det handlar om detalj­handel och restaurang-
            och besöksnäringen och regleras via branschernas SNI‑koder. Förslaget
            har inget tak, utan gäller för alla anställda inom branscherna.
            Stödet blir därmed en påtaglig lättnad i dessa personalintensiva
            branscher. Dessutom uppstår inga negativa effekter till följd
            av olika organisatoriska upplägg, så som det exempel som har statuerats
            ovan. Sänkningen föreslås införas den 1 juli och gälla fram till
            den 31 december.
          </p>
          <p xml:id="i-Ug8aY1GggaLUC2HyEh1oD7">
            Tabell 3 Sänkta arbetsgivaravgifter i särskilt utsatta branscher
            (miljoner kronor)
          </p>
          <table>
            <row style="label" xml:id="i-JN79tu1pAB8XMqNcpuSEs7">
              <cell>
                SNI
              </cell>
              <cell>
                Bransch
              </cell>
              <cell>
                Minskade egenavgifter
              </cell>
              <cell>
                Minskade arbetsgivaravgifter
              </cell>
              <cell>
                Totalt
              </cell>
            </row>
            <row xml:id="i-K9gncMKsZJvTqUn7zfxkhg">
              <cell>
                47
              </cell>
              <cell>
                Detaljhandel
              </cell>
              <cell>
                64
              </cell>
              <cell>
                4 323
              </cell>
              <cell>
                4 387
              </cell>
            </row>
            <row xml:id="i-WKkFJXrVeWMEurPsiByRST">
              <cell>
                55
              </cell>
              <cell>
                Hotell och logi
              </cell>
              <cell>
                5
              </cell>
              <cell>
                647
              </cell>
              <cell>
                652
              </cell>
            </row>
            <row xml:id="i-93KmAFbiAQrEiLnHxz5exG">
              <cell>
                56
              </cell>
              <cell>
                Restaurang och catering
              </cell>
              <cell>
                71
              </cell>
              <cell>
                1 492
              </cell>
              <cell>
                1 563
              </cell>
            </row>
            <row xml:id="i-Mtg25bj8DVMtFR1d7zExrn">
              <cell>
                141
              </cell>
              <cell>
                6 462
              </cell>
              <cell>
                6 603
              </cell>
            </row>
          </table>
          <p xml:id="i-bB5ewyLvJVwQYLcvK7Trt">
            Den allmänna löneavgiften uppgår till 11,62 procent. Skattelättnaden
            utgör därmed en dryg tredjedel av den totala arbetsgivaravgiften.
            Riksdagen har tidigare beslutat att sänka arbetsgivaravgiften
            för de 30 första anställda den 1 mars–30 juni. Kristdemo­kraternas
            nya förslag är sänkta arbetsgivaravgifter för vissa branscher
            från den 1 juli, så dessa nedsättningar sammanfaller inte i tid.
          </p>
          <head type="h2" xml:id="i-LHWqk9NfeMYuWhqkuftuBB">
            Värna personalen i välfärden
          </head>
          <head type="h3" xml:id="i-Cz4ZxYyZgwRrqmh84EonxA">
            Avlasta vårdens personal
          </head>
          <p xml:id="i-AAZJrjnaw1YQwmuEmjY7z5">
            Larmrapporterna från sjukvårdspersonalen fortsätter. De berättar
            om tolv timmar långa arbetsdagar med otillräcklig skyddsutrustning
            och om visir som smiter åt hårt och lämnar märken efter arbetspassets
            slut. Arbetssituationen skapar otillräcklighet, oro och ångest.
            För att inte tala om ren utmattning.
          </p>
          <p xml:id="i-QoF7YqmwNqnEMpoAM3QrLh">
            Sjukskrivningarna bland kollegorna gör trycket på personalen,
            de som bekämpar coronapandemin på frontlinjen, än högre. De behöver
            avlastning, det råder det inget tvivel om. Men hur säkerställs
            att de avlastas av personal med rätt kompetens? Visserligen pågår
            omorganisationer runt om i landet, och sjukvårdshuvudmännen har
            i vissa fall kontrakterat varslad personal från andra branscher.
            Kristdemokraterna upp­fattar ändå att detta inte är tillräckligt.
          </p>
          <p xml:id="i-BmN2VwvcBhdDv5ksnRr9pn">
            Det finns kunnig sjukvårdspersonal som arbetar på andra håll
            än på Sveriges sjukhus. Samtidigt som sjukhusen har mer att göra
            än någonsin har situationen ibland blivit betydligt lugnare på
            vårdcentralerna. Det pågår förflyttningar mellan enheter i vården,
            men det är viktigt att staten gör vad den kan för att stimulera
            och underlätta detta med kort varsel.
          </p>
          <p xml:id="i-J7pbgbcfh1MxZyuCyjaXE">
            Det finns även ett betydande antal personer i samhället som har
            både rätt kompetens och erfarenhet men som av olika skäl arbetar
            med helt andra saker. De borde åtminstone tillfälligt kunna rekryteras
            tillbaka till sjukvården.
          </p>
          <p xml:id="i-9APpPXrJknbGoPGevC5iME">
            Många kan tänka sig att ställa upp, men det har inte kommit en
            tydlig signal från politiker och myndigheter att man förväntas
            kliva in och arbeta. Vården är i en ansträngd situation, och kritiska
            röster inifrån vården hörs. Behovet av personal verkar skriande.
          </p>
          <head type="h3" xml:id="i-3pFhxNUNoqaD1FVWAGAZcU">
            Förslag
          </head>
          <list style="ul">
            <item xml:id="i-6fCbW5GTmpYS3T9SeJVh6t">
              Uppmana personer med rätt kompetens att anmäla sig för att under
              en begränsad period återvända och arbeta inom vården.
            </item>
            <item xml:id="i-MD4aUGMrPDRtYv7tptocSi">
              Erbjud företag att frigöra personal under en begränsad period
              för att frigöra personer från andra yrkesgrupper med rätt kompetens
              att tillfälligt göra en insats.
            </item>
            <item xml:id="i-5BTCpkPNr8gWyZXteaRMx5">
              Ge Socialstyrelsen i uppdrag att tillsammans med regionerna administrera
              anmälningar och matcha med där behoven är som störst. (Omförflyttningar
              av personal inom vården kan innebära att mindre kritisk vård behöver
              personal. Det skulle kunna mötas av det här förslaget också.)
            </item>
            <item xml:id="i-14eeKvDFmFcSRySAbic5c9">
              Den arbetsgivare som lånar ut personal blir ersatt till 120 procent
              av lönekostnaden och får därmed incitament att låna ut sin personal.
              Det kan vara 100 procent, dvs. heltid. Kravet är att den anställde
              arbetar på en vårdinrättning i minst lika hög grad. Arbetstagaren
              erhåller 80 procent av den gamla lönen från det reguljära arbetet.
              Det blir alltså möjligt för personer att under den närmaste tiden
              tjäna upp till 1,8 inkomster. 80 procent av den ursprungliga lönen
              betalas av staten. Den andra, heltidslönen, betalas av den temporära
              arbetsgivaren. Kravet är att arbetstagaren är medicinskt utbildad
              och att den arbetsgivare man temporärt går till är en vårdgivare.
              Den anställde måste vara fast anställd hos den ursprungliga arbetsgivaren
              sedan den 1 januari 2020.
            </item>
          </list>
          <p xml:id="i-LV6Rav1RrveotdywgfWM7S">
            Reglerna bör gälla till åtminstone den 31 augusti för att ge
            sjukvården utrymme att ge sin ordinarie personal ledighet under
            sommarmånaderna.
          </p>
          <p xml:id="i-LunMXujCbWbYn7Cg87oxik">
            Med en genomsnittlig sjuksköterskelön i Stockholm, där bristerna
            just nu är som störst, blir kostnaden för heltid knappt 50 000
            kronor per månad. Beräknat på att tusen personer gör detta på
            heltid blir statens kostnad 50 miljoner kronor per månad.
          </p>
          <head type="h3" xml:id="i-P8dynmuo6cfxuabafNEgbc">
            Avlastning inom äldreomsorgen
          </head>
          <p xml:id="i-TNsXYcwVfGkkGqBDjH642X">
            Under de senaste veckorna har larmrapporter inkommit som talar
            om hög sjukfrånvaro bland personal inom äldreomsorgen. Frånvaro
            på både 30 och 40 procent har rapporterats.
          </p>
          <p xml:id="i-2Subn5JLkmbQQxXfeHMQgE">
            Det är särskilt viktigt att personal inom äldreomsorg är uppmärksam
            på symptom för covid-19 eftersom sjukdomen är särskilt farlig
            för de äldre som man vårdar på sin arbetsplats. Ett äldreboende
            är tyvärr också en plats där smitta lätt sprider sig. Därför är
            det viktigt att personal inom äldreomsorg inte chansar och går
            till jobbet när de är ”lite” sjuka. Den höga sjukfrånvaron skapar
            inte desto mindre stora problem inom äldre­omsorgen. Risken att
            de äldre inte får den vård som de behöver ökar kraftigt.
          </p>
          <p xml:id="i-5BotzYcdc6Xu6RVEyc1NAB">
            Kristdemokraterna vill nu temporärt förstärka äldreomsorgen genom
            att göra det attraktivt att lånas ut från annat arbete till äldreomsorgen
            under april–juli.
          </p>
          <p xml:id="i-F3Mx2Q6CppqRFdctYyXPfs">
            För sjuksköterskor föreslår Kristdemokraterna att om en arbetsgivare
            lånar ut sin personal till en vårdinrättning ska den ersättas
            med 120 procent av lönekostnaden. Sjuksköterskan ska samtidigt
            behålla 80 procent av sin gamla lön.
          </p>
          <p xml:id="i-BoubRTFx3uCMMPzffR2MXW">
            Kristdemokraterna vill nu bygga ut förslaget så att det gäller
            även undersköterskor och vårdbiträden som för närvarande har ett
            annat arbete och som går till äldreomsorgen temporärt.
          </p>
          <list style="ul">
            <item xml:id="i-CK9pzfdPEB8hBm4tNyuuq4">
              Den arbetsgivare som lånar ut personal till äldreomsorgen blir
              ersatt till 120 procent av den minskade lönekostnaden. Arbetstagaren
              behåller 80 procent av den gamla lönen och kan alltså tjäna 180
              procent under perioden.
            </item>
          </list>
          <p xml:id="i-6djMxAzf4yGW8HFcQ5ASck">
            Den anställde behöver vara utbildad undersköterska eller fylla
            de erfarenhetskrav som ställs på vårdbiträden inom äldreomsorg.
          </p>
          <p xml:id="i-W9Tg1pEPdqjcwwQQDCQzXD">
            Reglerna bör gälla till åtminstone den 31 augusti för att ge
            sjukvården utrymme att ge sin ordinarie personal ledighet. För
            att få arbeta inom äldreomsorgen och behålla 80 procent av sin
            gamla lön måste man ha varit anställd sedan senast den 1 januari
            2020.
          </p>
          <p xml:id="i-QATWEpDW7ahtazPHB1yjMc">
            Kostnaderna för förslaget beräknas till 195 miljoner kronor,
            beräknat på en genom­snittlig lön för vårdbiträden som är 24 800
            kronor per månad och ett antal på 5 000 anställda.
          </p>
          <head type="h3" xml:id="i-LrVs7m8sCYiPo2Z6Qn3s73">
            Stimulera till fasta anställningar i äldreomsorgen
          </head>
          <p xml:id="i-HQwMmqyGZW8wi96E9zpsAY">
            En av de sektorer som har drabbats hårdast verksamhetsmässigt
            under coronakrisen är äldreomsorgen. Verksamhetens huvudpersoner,
            de gamla, är särskilt sårbara för sjukdomen och behöver skyddas
            mer än andra grupper. Det har gjort att personalen behöver vara
            särskilt noga med att stanna hemma vid sjukdomssymptom, vilket
            har försvårat omsorgen.
          </p>
          <p xml:id="i-QLqotT9CrTvxSXEptMZU6z">
            Personalen har gjort heroiska insatser under coronaepidemin men
            gör det också till vardags. Att jobba i äldreomsorgen kan vara
            ett tungt arbete både fysiskt och psykiskt om arbetsmiljön brister.
            Samtidigt är äldreomsorgen en av de sektorer där arbetstagarna
            har svagast förankring på sitt jobb genom att många arbetstagare
            inte är tillsvidare­anställda (fast anställda) utan visstidsanställda
            och blir timavlönade.
          </p>
          <p xml:id="i-X2DS6jai2BGsgA7qp3cpj7">
            Det skapar visserligen flexibilitet för arbetsgivaren men leder
            inte sällan till sämre personalkontinuitet och därmed till lägre
            kvalitet i omsorgen över tid och leder också till en rad bekymmer
            för arbetstagaren. Vid sjukdom måste arbetstagaren t.ex. kunna
            bevisa att han eller hon skulle ha jobbat de timmar som han eller
            hon blev sjuk, vilket inte en fast anställd behöver. Arbetstagaren
            omfattas inte självklart av löneökningar, ersättning för resa,
            ob-ersättning och dylikt enligt kollektivavtal.
          </p>
          <p xml:id="i-QrqefUhjpjyhT71idx1ENk">
            Men det största problemet är att arbetstagaren inte kan överblicka
            särskilt lång tid framöver huruvida han eller hon har jobb och
            därmed försörjning. Det är en påfrestande osäkerhet. Den osäkerheten
            är heller inte bra för verksamheten i stort och för dem som blir
            vårdade.
          </p>
          <p xml:id="i-Cr3R8S82LNpN7Wck6huuGi">
            Timavlönade jobb är flexibla och därför ofta nödvändiga i vissa
            branscher under rådande förhållanden och delvis så även inom äldreomsorgen.
            Men Kristdemokraterna gör bedömningen att gruppen timanställda
            för närvarande är alltför stor och att de negativa konsekvenserna
            av att ha så många timanställda är för stora.
          </p>
          <p xml:id="i-VZ1jc4L8VzotxJ2nBA5PYs">
            I rapporten Stimulansmedel för ökad bemanning inom äldreomsorgen
            konstaterade Socialstyrelsen att inom den primärkommunalt organiserade
            vården och omsorgen är 14 procent av sjuksköterskorna, 12 procent
            av undersköterskorna och skötarna samt 38 procent av vårdbiträdena
            och vårdarna timavlönade.
          </p>
          <p xml:id="i-UL2SZgXri2J3j4NLaPfjaW">
            Om samma andel antas vara timavlönade hos privata utförare inom
            äldreomsorg och annan omsorg som primärkommunerna ansvarar för
            är uppskattningsvis 90 000 personer timavlönade inom äldreomsorg
            och annan omsorg som kommunerna ansvarar för. Det utgör knappt
            en fjärdedel av hela arbetsstyrkan.
          </p>
          <p xml:id="i-mETnz3MmXWqjk4Cf1pw2Q">
            Kristdemokraterna anser att äldreomsorgen behöver ges ökad stadga
            under coronakrisen och att tillfället bör tas i akt att skapa
            fler trygga anställningar.
          </p>
          <list style="ul">
            <item xml:id="i-G6J5pSYzzH4BDgoRvHTsPi">
              Under fyra månader från den 1 maj till den 31 augusti ska kommuner
              eller privata utförare av äldreomsorg eller annan vård och omsorg
              som kommunerna ansvarar för premieras med 50 000 kronor per anställd
              person som går från timavlöning till tillsvidareanställning.
            </item>
            <item xml:id="i-KAUHkxHXVbajj5eS7CHpip">
              Kravet är att den anställde under 2020 har arbetat minst 200
              timmar för samma arbetsgivare.
            </item>
            <item xml:id="i-XdACVyX1vZkeGBfDxBrJEJ">
              Kristdemokraterna avsätter 1 miljard kronor och beräknar att
              20 000 personer anställs på detta vis.
            </item>
          </list>
          <p xml:id="i-JoD1fJeXaiTnuHGJ6fwtqF">
            Det är upp till arbetsgivarna om de vill omvandla timanställningar
            till tillsvidareanställ­ningar. Kristdemokraterna ställer inga
            krav på lönenivå för dem som erbjuds en fast anställning. Men
            om löneskillnaden mellan en timanställd och en tillsvidareanställd
            är 3 400 kronor innebär en stimulans om 50 000 kronor att löneskillnaden
            täcks i mer än tio månader för arbetsgivaren när arbetsgivaravgifter
            räknas med.
          </p>
          <head type="h3" xml:id="i-MkAUt6TbajtKUJg6aAFnMU">
            Förbättrade personalvillkor inom äldreomsorgen
          </head>
          <p xml:id="i-B2tQsBXmWfWfqr2oiSgPB6">
            Att bygga ett samhälle där alla kan åldras i trygghet och värdighet
            är ett angeläget mål för Kristdemokraterna. Ett välfärdssamhälle
            kan i hög grad bedömas utifrån kriterier som respekt, tillvaratagande
            och omsorg om den äldre generationen. Äldre ska kunna leva ett
            aktivt liv och ha inflytande i samhället och över sin vardag,
            kunna åldras i trygghet och med bibehållet oberoende, bemötas
            med respekt och ha tillgång till god vård och omsorg. Var och
            en ska ses som en person med ett eget och unikt värde och med
            skilda intressen och bakgrunder. God vård, ett behovsanpassat
            boende och självbestämmande över sin vardag är en självklarhet
            – hela livet.
          </p>
          <p xml:id="i-LRrNnfPX2zZJy33jwG9a5P">
            Forskning visar att kvalitativ äldreomsorg förutsätter ett personcentrerat
            bemötande där personalen kan skapa en trygg miljö och en personlig
            relation med den äldre. För att det ska vara möjligt behöver äldreomsorgens
            personal ges goda förutsättningar att göra ett bra jobb.
          </p>
          <p xml:id="i-JinTT6BH26dzTeZUJC8Piw">
            Förutom att de som arbetar med viktig välfärdsverksamhet inom
            hemtjänsten eller på ett vård- och omsorgsboende behöver goda
            arbetsvillkor för att kunna ge kvalitativ omsorg, är det viktigt
            för att de ska trivas i sitt arbete och inte slita ut sig i förtid.
            Det är också viktigt för att omsorgsyrken ska vara attraktiva
            så att personalförsörjningen kan fungera – en nyckel för att möta
            välfärdens behov i framtiden. Redan i dag råder arbets­kraftsbrist
            inom äldreomsorgen – 70 procent av personalen uppger att beman­ningen
            är otillräcklig minst någon dag per vecka. Dessutom kommer gruppen
            äldre över 80 år att öka med 40 procent fram till 2026. Enligt
            SKR behöver därför antalet anställda inom äldreomsorgen öka med
            67 000 personer (24 procent) under tidsperioden.
          </p>
          <p xml:id="i-E6178fRRzwskmvGvF8vQTD">
            Men tyvärr är arbetsvillkoren på många håll inte tillräckligt
            bra – var tredje person som arbetar inom äldreomsorgen vill sluta.
            <ref target="i-LH7A7qaZ79m4yX6d1Zyxvm">
              [4]
            </ref>
            Löneläget är ofta lågt, och det finns små möjligheter att byta
            arbetsgivare när det inte finns valfrihetssystem och därmed kon­kurrens
            om medarbetare. Dåligt utformade upphandlingar kan dessutom leda
            till att viss personal får sämre villkor.
          </p>
          <p xml:id="i-CCgr1MpWUnHNVAvcrrhR1R">
            Därtill finns det på många håll orimligheter i arbetstid, bl.a.
            på grund av s.k. delade turer, som ofta kraftigt drar ned medarbetares
            livskvalitet och möjligheter till familjeliv. Delade turer innebär
            två arbetspass som är uppdelade med en längre rast än en lunchrast
            emellan. Ofta handlar det om ett förmiddagspass och ett kvällspass
            med ett par eller några timmars obetald rast emellan. Systemet
            är omvittnat tröttande och beskrivs av många anställda i mycket
            negativa ordalag.
          </p>
          <p xml:id="i-AVXLhjBg9xb7nJ25AQua9D">
            Dåliga scheman bidrar till stress och sjukskrivningar. Närmare
            80 procent av personalen inom äldreomsorgen upplever psykisk ansträngning
            och jäkt i arbetet minst en gång i veckan, och över hälften upplever
            detta i stort sett varje dag. Vi vet att risken att bli sjuk av
            stress är högre inom kvinnodominerade yrken, och äldreomsorgen
            är inget undantag; antalet startade sjukfall uppgick till 170
            per 1 000 sysselsatta 2017 – högst av alla branscher.
            <ref target="i-VFnLpdUTrDinoKJmbH9jg5">
              [5]
            </ref>
            Resultatet är hög personalomsättning; 2017 var personalrörlig­heten
            18 procent inom vård och omsorg.
            <ref target="i-tTvcx8qZxfBoemp8f2h3v">
              [6]
            </ref>
          </p>
          <p xml:id="i-Vup9ZhZBRabPW6iXmBkTqW">
            Med många sjukskrivningar och hög personalomsättning blir det
            ännu svårare att lägga bra scheman och upprätthålla personalkontinuiteten.
            För många av de äldre som lever ensamma utgör hemtjänstpersonalen
            en stor del av deras sociala liv. Kontinuitet och tillräckligt
            med tid för att bygga goda relationer med hemtjänstpersonal ger
            möj­lighet att bygga upp förtroende och tillit, vilket bidrar
            till trygghet för de äldre – en trygghet som kan främja en god
            livskvalitet och livsglädje som förebygger psykisk ohälsa.
          </p>
          <p xml:id="i-7bQpyMu11sufoWWZLcYRz2">
            Men personalen vittnar i dag om att de inte har tid att skapa
            en relation med de äldre som de möter i arbetet. Under 2018 mötte
            en hemtjänsttagare i snitt 15 olika personal under en tvåveckorsperiod,
            och i vissa fall var det så många som 24. Förutom att detta skapar
            otrygghet för den äldre innebär det också sämre möjligheter för
            personalen att göra ett bra jobb med god kvalitet när de arbetar
            i en organisation som inte fungerar utan får möta väldigt många
            vårdtagare på kort tid – spegelbilden av att den äldre får möta
            en stor mängd hemtjänstpersonal på kort tid.
          </p>
          <p xml:id="i-8FqnToPqBz9TQ6GQsk1orj">
            Samtidigt som ovan beskrivna brister i arbetsvillkoren inom äldreomsorgen
            finns har äldreomsorgens chefer i dag inte förutsättningar att
            göra ett så bra jobb som de skulle vilja. Chefer inom vård och
            omsorg och sociala tjänster har de största arbetsgrupperna på
            hela arbetsmarknaden – inom just äldreomsorgen har varje chef
            i snitt direkt perso­nalansvar för ca 50 personer.
            <ref target="i-K7mEVaV3T1YYBdK1D86iAm">
              [7]
            </ref>
            Arbetsmiljöverket har visat att chefer inom vård och omsorg arbetar
            under tidspress och har hög arbetsbelastning med stora ansvarsområden
            och många medarbetare. Resultatet är att en av fem i personalen
            upplever att de har små eller mycket små möjligheter att vid behov
            få stöd av en chef.
          </p>
          <p xml:id="i-4XbvUNp2TpjrPoLr5iice9">
            Cheferna har en viktig roll i att skapa goda villkor för personalen,
            men det är bara möjligt om enhetscheferna har ansvar för ett rimligt
            antal medarbetare. Dessutom måste en större flexibilitet medges
            av kommunerna så att enhetscheferna kan göra de priori­teringar
            som leder till bättre arbetsvillkor och en god bemanning med hög
            kontinuitet. Alltför ofta kringskärs enheternas chefer genom kommunövergripande
            regler som minskar tilliten och därmed gör ansvarsutkrävandet
            sämre.
          </p>
          <p xml:id="i-HR8oAvCqhcBz4pFQUXhjJt">
            En annan nyckelgrupp vad gäller att skapa goda arbetsvillkor
            inom äldreomsorgen –som ofta glöms bort – är schemaläggare. De
            bär ett tungt ansvar för att få viktiga välfärdsverksamheter att
            rulla och för att lägga en planering som säkerställer att övriga
            yrkesgrupper inom vård och omsorg inte bränner ut sig.
          </p>
          <p xml:id="i-BZwRUZyE4xAVFDZDSu5rm4">
            Utöver den arbetssituation som har beskrivits ovan finns små
            möjligheter för personalen att fortbilda sig och det finns få
            karriärsteg inom yrket, vilket visar på ett behov av större utbildningssatsningar.
          </p>
          <p xml:id="i-3rhXP45zmGJ8FYKh4H5BEE">
            Socialstyrelsen påtalade nyligen
            <ref target="i-JKxhQrKtEwJsSCg2aKW5Uc">
              [8]
            </ref>
            att coronakrisen har tydliggjort de problem som redan fanns i
            äldreomsorgen och skriver:
          </p>
          <p xml:id="i-Kg95xbMAw5yQQoZiXp9wSn">
            Personalkontinuiteten har försämrats nationellt över lång tid.
            Nu möter äldre med hemtjänst i snitt 16 personer under en tvåveckorsperiod.
            Antalet korttidsanställningar och timanställning är fortfarande
            högt. Kommunerna förutspår även en fortsatt brist på framför allt
            erfaren personal. Till denna bild ska också läggas att andelen
            sjuk­skrivna inom äldreomsorgen är hög. Sammantaget påverkar dessa
            omständigheter förutsättningarna att erbjuda god vård och omsorg
            och ger vid handen att frågor om personalens utbildning, kompetens,
            kontinuitet och arbetsmiljö är viktiga utvecklingsområden både
            på lokal och nationell nivå.
          </p>
          <p xml:id="i-H2XbpeRmhNXsQUUTUj7RLx">
            Kristdemokraterna anser att det nu behövs krafttag för att förbättra
            arbetsvillkoren för personalen inom äldreomsorgen. Det handlar
            om att värna medarbetare och deras familjeliv och hälsa men också
            om att stärka möjligheten att rekrytera mer personal. Med rätt
            reformer kan resultatet också bli att timmarna för social aktivering
            för den äldre blir fler, gemenskap främjas och kvaliteten höjs.
            För att tiden med de äldre ska bli en tydligt värderad del av
            arbetet bör även sociala behov införas i socialtjänstlagen som
            grund i biståndsbedömningen för äldreomsorg.
          </p>
          <p xml:id="i-WSG4mhdF2mh8p3DjwZ9wRH">
            Staten tecknar ett avtal med SKR om ett prestationsbundet stöd
            till förbättrade villkor för personalen inom äldreomsorgen. Kraven
            i det prestationsbaserade stödet ska gälla all kommunfinansierad
            verksamhet, även privat driven men offentligt finanseriad omsorg.
            Satsningen ska följas upp årsvis med målsättningen att alla kommuner
            ska nå bättre resultat. Stödet uppgår till 3,5 miljarder kronor
            under 2021. Stödet ska fördelas till kommunerna baserat på fyra
            parametrar som alla väger lika:
          </p>
          <list style="ul">
            <item xml:id="i-2d8bGJUumHbX2yhJUhXJxn">
              Aktivt arbete med att minska delade turer: Kommunen ska kunna
              visa att använ­dandet av delade turer har minskat tydligt, alternativt
              att delade turer är på en låg nivå eller inte används alls. Ett
              system för hur detta ska mätas och följas upp bör utarbetas i
              samverkan med SKR. Den tid som frigörs när de delade turerna för­svinner
              bör användas till mer tid med de äldre.
            </item>
            <item xml:id="i-VK32RiqkbSEfEj2BRcUfm9">
              Förbättrad personalkontinuitet: Kommunen ska tydligt minska antalet
              hemtjänst­personal per hemtjänsttagare över 65 år (enligt statistik
              som kommunerna redan nu rapporterar in till socialtjänstens Öppna
              jämförelser). De kommuner där hemtjänst­tagaren får möta maximalt
              tolv olika personal under en 14-dagarsperiod får alltid del av
              stödet.
            </item>
            <item xml:id="i-VZAje4uFQmUc9kgfchJbPy">
              God medarbetarnöjdhet och delaktighet: Kommunen ska kunna visa
              ett bättre resultat än föregående år för SKR:s totalindex för
              Hållbart medarbetarengagemang
            </item>
          </list>
          <p xml:id="i-6hD4631w4UymDCFDw7LvJX">
            (HME)
            <ref target="i-FWnz6kBLUidrKGSvWchuC7">
              [9]
            </ref>
            vad gäller äldreomsorgen. Som minst ska kommunen ha ett HME på
            50 (av 100), och överstiger det 75 får kommunen ersättning oavsett
            om det har skett en förbättring från föregående år eller ej.
          </p>
          <list style="ul">
            <item xml:id="i-qGdhEzgBhAXpZKo2hp3th">
              Avlastning för cheferna: Kommunen ska kunna visa att snittantalet
              som äldreomsorgscheferna i kommunen har direkt rapporteringsansvar
              för tydligt minskar. De som inte överstiger 25 får alltid del
              av stödet.
            </item>
          </list>
          <p xml:id="i-CLwgce5R5eGdh6gZiyYpHn">
            För att skapa yrkesutveckling och karriärvägar för omsorgspersonalen
            behövs fler utbildningsmöjligheter. Det är också en viktig del
            i att attrahera mer personal – att kommunerna erbjuder strukturerad
            fortbildning och möjliga karriärvägar. Därför vill vi göra följande:
          </p>
          <list style="ul">
            <item xml:id="i-3Z2tanqA1b5JbRfd8enFEN">
              Återinföra Omvårdnadslyftet: Vi satsar 225 miljoner 2020 och
              450 miljoner kronor per år från 2021 på att bekosta utbildningsinsatser
              för personalen i t.ex. demens­sjukdom, multisjukdom och förebyggande
              arbete. Enligt Socialstyrelsens slutrapport var satsningen mycket
              positiv för såväl medarbetare som verksamheten i sig. Rapporten
              slår fast att satsningen ”väckt studielust, gett ökat självförtroende
              och stärkt yrkesidentiteten. Vad gäller verksamheten har man kunnat
              genomföra en mer omfattande kompetenshöjning och inkluderat fler
              medarbetare än vad ekonomin normalt tillåter. Man har ökat andelen
              medarbetare med grundläggande kompetens och kunnat kvalitetssäkra
              verksamheten. Kommunerna vittnar därtill om att utbildningen har
              gett medarbetarna vidgade perspektiv, större analytisk förmåga
              och ökad benägenhet att acceptera förändringar i verksamheten.”
            </item>
            <item xml:id="i-5XcfaUGBV6HQy91Xa7kLGZ">
              Satsa på utbildning för äldreomsorgens chefer: 25 miljoner kronor
              2020 (halvårseffekt) och 50 miljoner kronor 2021 satsas på ledarskapsutbildning
              för äldreomsorgens chefer, för att de bättre ska klara av den
              viktiga roll som de har i fråga om att skapa goda arbetsvillkor
              för sina medarbetare.
            </item>
            <item xml:id="i-KgspBJBtJHSL9VTuTdKJJW">
              Satsa på utbildning av schemaläggare: Tyvärr har regeringen valt
              att stryka den satsning på schemaläggare som riksdagen beslutade
              om i december 2018. Vi vill återinföra satsningen, utöka den och
              göra den permanent. 75 miljoner kronor 2020 (halvårseffekt) och
              150 miljoner kronor 2021 läggs på metodutveckling, utbildning
              av schemaläggare inom hemtjänsten och spridning av exempel på
              hur man uppnår god personalkontinuitet. De goda exemplen finns
              – där engagerade och kloka schemaläggare klarar av att säkerställa
              både god hemtjänst med tid för de äldre och heltid för den personal
              som så önskar – utan delade turer.
            </item>
            <item xml:id="i-Q9MeEFiLhtDTqnhCAE3C8x">
              Förstärka och förlänga satsningen på statsbidrag till vuxenutbildningen
              för utbildning inom hälso- och sjukvården: Stödet är till för
              personer som vill kombi­nera utbildning med en tidsbegränsad anställning
              inom äldreomsorgen eller hälso- och sjukvården och syftar till
              att ge deltagarna kompetens för en tillsvidareanställ­ning. Utbildningen
              ska skräddarsys utefter vilka kunskaper personen har sedan tidigare
              och bör även kunna innehålla språkundervisning. Vi avsätter 100
              miljoner kronor 2020 (halvårseffekt) och sedan 200 miljoner kronor
              per år för stödet.
            </item>
          </list>
          <p xml:id="i-Si2FZZFvDG18r6uECM7M4B">
            Det borde vara en självklarhet att de som sköter om våra nära
            och kära på ålderns höst inte ska behöva bli sjuka av sitt jobb.
            Och för att säkra personalförsörjningen för välfärden i framtiden
            måste vi öka attraktiviteten för omsorgsyrken. Kristdemokraterna
            anser därför att det är hög tid att prioritera medarbetarna inom
            äldreomsorgen och deras familjeliv och hälsa. Med rätt reformer
            kan resultatet också bli att timmarna för social aktivering för
            den äldre blir fler, gemenskap främjas och kvaliteten inom äldreomsorgen
            höjs.
          </p>
          <head type="h1" xml:id="i-CHpMjAaUhUzD8HdNLPwvP5">
            Åtgärder för civilsamhället
          </head>
          <p xml:id="i-9UzTa6sqS6p89p8J961tPJ">
            Civilsamhällets gemenskaper – föreningar, organisationer, trossamfund
            och sociala företag – spelar en stor roll för vårt samhälle, och
            i kristider blir detta särskilt tydligt. Då växer behoven av insatser
            och gemensamma krafter. De offentliga åtgärder och rekommendationer
            som har vidtagits för att minska smittspridningen av coronaviruset
            har inneburit en ökad isolering, ensamhet och risk för utsatthet
            innanför hemmets väggar. Barnens rätt i samhället (Bris) har sett
            en kraftig ökning av antalet samtal. Många äldre vänder sig till
            ideella samtalslinjer för att bryta ensamheten och få någon att
            prata med. Ekonomisk och social utsatthet ökar också ofta i kriser
            i spåren av exempelvis arbetslöshet.
          </p>
          <p xml:id="i-57V2wVShVkV7TCbCyoKTTg">
            Samtidigt påverkas civilsamhället också av den ekonomiska nedgång
            som syns inom näringslivet. För det första minskar intäkterna
            till organisationerna när exempelvis second hand-butiker behöver
            stänga, evenemang och lägerverksamhet ställs in och lokaler inte
            kan hyras ut. Och när samlingar ställs in minskar också möjligheten
            till insamlingar och försäljning. Den ovissa tiden gör också att
            företag minskar sitt givande. Slutligen uppstår en personalbrist
            eftersom civilsamhället till stor del utgörs av de äldre, som
            ofta är i riskgrupper, och det när behovet av volontärernas insatser
            fortsatt är stort – och kanske ökande.
          </p>
          <p xml:id="i-2nNwZTCzxB488ibYo5sZXJ">
            Enligt en ny rapport från paraplyorganisationen Giva Sverige
            <ref target="i-5CMENYsH3xdFmY8A7c8FcB">
              [10]
            </ref>
            uppger 6 av 10 organisationer att coronakrisen hittills har inneburit
            att intäkterna har minskat från företag, organisationer och stiftelser.
            Nära hälften har märkt av att gåvorna från allmänheten har minskat.
          </p>
          <p xml:id="i-9AwXw9o2BT2TVg6ghSjaqu">
            Civilsamhällets organisationer har, likt vad många företagare
            upplever, tappat så stora intäkter att de riskerar att få likviditetsproblem.
            Giva Sverige bedömer att intäk­terna under 2020 kommer att minska
            med mellan 500 och 1 000 miljoner kronor, och de ser stora risker
            att detta spiller över på minskade intäkter 2021 till följd av
            högre arbets­löshet och minskade utdelningar i företagen. Hjälporganisationen
            Human Bridge, som ett exempel, klarar enligt egen uppgift sig
            bara några månader i rådande läge.
          </p>
          <p xml:id="i-AF9f4AXedw6NavDcq8FzaG">
            De ideella organisationerna erbjuder inte bara hjälpverksamhet
            till behövande på ett sätt som det offentliga sällan klarar eller
            meningsfull gemenskap inom en rad områden för sina medlemmar och
            andra, de erbjuder ofta också människor som saknar sysselsätt­ning
            ett meningsfullt alternativ till passivitet. I väntan på att arbetsmarknaden
            återhäm­tar sig är det ytterst viktigt att människor erbjuds att
            göra något som uppfattas som och är meningsfullt. Det underlättar
            deras återinträde på arbetsmarknaden när det väl kan ske. Om passiviteten
            tar över är risken överhängande att stora grupper hamnar utanför
            arbetsmarknaden även efter att den har återhämtat sig.
          </p>
          <p xml:id="i-PF412iiyFr2cbaehRGYoGV">
            I de åtgärder som regeringen hittills har presenterat är det
            bara korttidspermitteringar och sänkt arbetsgivaravgift som har
            kommit – vissa – organisationer till del. Det är otillräckligt.
            Regeringen har gett direktstöd till idrottsföreningar och kultursektorn
            samt tillskjutit vissa medel till våldsutsatta kvinnor, barn och
            hbtq-personer. Men det breda civilsamhället har hittills lämnats
            nästan helt utanför. Dessa organisationer upplever dock minst
            lika stora problem.
          </p>
          <p xml:id="i-LXFmqcvWcHfzkx79M5jTqf">
            Kristdemokraterna menar därför att det behövs ett krispaket för
            att stötta civil­samhället.
          </p>
          <head type="h3" xml:id="i-V62HoFVxkN5Pos1QeWXuSe">
            Intäktsstöd vid stora intäktsbortfall – en civilsamhällesakut
          </head>
          <p xml:id="i-BuoLW9udP4Pij2d1du4s8Z">
            Likt företagen har civilsamhällets organisationer fasta kostnader
            i form av hyreskont­rakt, leasing av fordon och andra löpande
            kostnader för anläggningar och liknande som är kontraktsbundna
            eller svåra att bli av med – och som är nödvändiga för att kunna
            bedriva verksamheten. Dessa kostnader är både mot privata företag,
            andra organisa­tioner och offentliga aktörer. En del verksamheter
            har butiksverksamhet eller kontors- och verksamhetslokaler.
          </p>
          <p xml:id="i-8dggf8eYFvXMgcMrXcZKMP">
            När organisationerna inte kan undgå dessa kostnader blir nästa
            steg i stället att minska på personal och andra medarbetare. Detta
            sker samtidigt som efterfrågan på personalens tjänster sannolikt
            är oförändrad – eller till och med större – i och med krisens
            olika effekter. För att minska kostnaderna sägs nu personal och
            medarbetare upp, och de som kan ansöker om att få permittera sin
            personal. Men de fasta kostna­derna är en betydande del av verksamheten
            och kan vara tillräckliga för att skapa ekonomiska problem och
            göra att kärnverksamheten blir lidande – och i värsta fall få
            verksamheten att gå omkull.
          </p>
          <p xml:id="i-7v3a5NHzaxr3VG4wzQ2JYS">
            Regeringen har presenterat förslag om hyresstöd för att täcka
            hyreskostnader. Men i de riktlinjer som regeringen har satt upp
            för stödet omfattas bara registrerade företag inom sällanköpshandel,
            hotell, restaurang och vissa andra verksamheter. Civilsamhällets
            organisationer lämnas således till den största delen utanför.
            Och de få som kanske är föremål för hyresstödet, genom att de
            kvalificerar sig inom en viss SNI-kod, säger i dag att de inte
            kan svara på om så är fallet.
          </p>
          <p xml:id="i-LPxjidKMviMyKnRc2P4Nbm">
            Kristdemokraterna menar att det vore förödande om civilsamhällets
            organisationer får sådana ekonomiska problem att de inte kan upprätthålla
            sin verksamhet. Det krävs nu ett statligt stöd för att minska
            deras fasta kostnader så att de kan fortsätta med sin huvudverksamhet.
          </p>
          <p xml:id="i-HY6PNiiX93wDiA1tVmPMJT">
            Stödet ska kunna gå till ideella föreningar, trossamfund, stiftelser
            och sociala företag utan vinstsyfte. För att få ta del av stödet
            måste man ha tappat 15 procent eller mer av intäkterna. Ersättningen
            är sedan 80 procent av intäktsbortfallet. Stödet kan max bli 45
            miljoner kronor per organisation för månaderna april till augusti.
            Organisationerna måste också ha en löpande bokföring enligt lag
            eller stadgar och kunna presentera ett ekonomiskt avslut i form
            av ett bokslut eller en årsredovisning. Utbetalningen av kostnadsstödet
            redovisas och granskas sedan i efterhand av en revisor i form
            av en särskild ”coronadeklaration” där det måste konstateras att
            intäktsstödet har använts för att täcka kostnader i verksamheten.
            Stödet hanteras av länsstyrelserna och sker i dialog med civilsamhällets
            paraplyorganisationer.
          </p>
          <p xml:id="i-QGRZXWUdgtMfXcKUY5bYux">
            Kostnadsstödet beräknas totalt kosta staten 800–1 000 miljoner
            kronor.
          </p>
          <head type="h3" xml:id="i-DpqTmtLxqSbDq12yDZkzRq">
            Stöd vid stora kostnadsökningar
          </head>
          <p xml:id="i-QUw48xiD7dSscGMdxGg8Se">
            Utöver större intäktsbortfall uppvisar också vissa organisationer
            extraordinära kostnads­ökningar till följd av en stor uppgång
            i efterfrågan på deras tjänster. Det kan handla om ideell läxhjälp
            och samtalsstöd för unga och äldre osv. Detta har inneburit ett
            ökat arbete och anpassningskostnader för att möta behoven, exempelvis
            genom att ställa om till mer digital hjälp. Samtidigt finns det
            ofta ingen som direkt betalar för tjänsten – och bidrag släpar
            oftast efter. Effekten blir en tuff ekonomisk situation. Dessa
            verksamheter som upplever extraordinära kostnadsökningar bör också
            vara föremål för kostnadsstöd.
          </p>
          <p xml:id="i-FV4zMPTc2J9TKo3k5P2ZBY">
            Barnens rätt i samhället (Bris) såg redan i inledningen av coronakrisen
            en uppgång i antalet samtal med 30 procent, liksom läxhjälpsorganisationer
            som påverkades mycket till följd av beslutet att stänga gymnasieskolorna.
            Äldrelinjen hos Mind har sett nära en fördubbling av antalet samtal
            och har rekryterat hundratals.
          </p>
          <p xml:id="i-XrzDdyCGkAetYRFVJ5aNtU">
            Regeringen har tillskjutit 100 miljoner kronor till organisationer
            som jobbar med utsatta kvinnor, barn och hbtq-personer. Det är
            bra, men Kristdemokraterna bedömer att det behövs mer ekonomiskt
            stöd till dem som ser en kraftigt ökad efterfrågan.
          </p>
          <p xml:id="i-SUBzfP3AiKcvwvUDoHsw2s">
            Kristdemokraterna föreslår dels riktade stöd till Bris med 10
            miljoner kronor och Mind med 5 miljoner kronor, dels ett generellt
            tillskott för stöd till kostnadsökningar på 100 miljoner kronor
            till organisationer som arbetar med utsatta, vilket kan sökas
            enligt kriterierna ovan.
          </p>
          <head type="h3" xml:id="i-RT3yE6apoUL144XNDzKDeK">
            Statlig kreditgaranti för lån
          </head>
          <p xml:id="i-BRJzWyka2M5hS7peXZCnKv">
            För att öka bankernas utlåning till företag som har fått tillfälliga
            problem till följd av coronakrisen har det införts en statlig
            kreditgaranti. Det gör att staten står för 70 procent av kreditrisken
            när en bank lånar ut. Detta ger ett välbehövligt likviditetsstöd
            så att fler företag kan övervintra. Civilsamhällets organisationer
            omfattas dock inte av kredit­garantin även om de bedriver näringsverksamhet,
            vilket gör att bankerna säger nej till likviditetsstödjande lån.
            I regeringens förslag nämns bara företag, och enligt bankerna
            gäller kreditgarantin inte för associationsformerna ideell förening,
            stiftelse och trossamfund.
          </p>
          <p xml:id="i-TfBswtAEaXiTYwWfzA71KQ">
            Det är mycket olyckligt, eftersom det är ett snabbt och enkelt
            stöd från staten att kunna ta del av när organisationerna står
            i en djup men – förhoppningsvis – kortvarig kris. Därför anser
            Kristdemokraterna att även dessa måste omfattas av samma kredit­garanti.
          </p>
          <head type="h3" xml:id="i-VPdwKiBJ8hXsUcrjHYKvFR">
            Genomlys övriga krisförslag så att de fungerar för civilsamhället
          </head>
          <p xml:id="i-WoiF5H5VsQ7Kh1pnc5ZSUB">
            Det är viktigt att de förslag som nu har tagits fram genomlyses
            ur ett civilsamhälles­perspektiv och anpassas. Det gäller förslaget
            om kreditgarantier ovan, men det är också viktigt att säkerställa
            att krisstödet till vård och omsorg också kommer idéburna vård­givare
            till del och att permitteringsstödet fungerar för civilsamhället.
          </p>
          <head type="h3" xml:id="i-jniHVA1tmjFa8nE6hqkBH">
            Frigör projektbaserade bidrag till generella bidrag under 2020
          </head>
          <p xml:id="i-45N7shn5fVk1aGpq2KEVWj">
            Staten ger årligen ut projektbidrag till civilsamhället. Exempelvis
            betalar Myndigheten för ungdoms- och civilsamhällesfrågor (MUCF)
            årligen ut 300–500 miljoner kronor i projektbidrag. För att få
            bidrag behöver organisationerna genomföra projekt, men det kan
            i dagsläget vara mycket ovisst om det går att genomföra – eller
            ens är önskvärt att genomföra – vissa projekt.
          </p>
          <p xml:id="i-WHfosYiJFiq65cFJs9BUVV">
            MUCF har uttalat att de hanterar projektbidragen mer flexibelt
            i och med krisen och att det ska vara möjligt att skjuta upp projekt.
            <ref target="i-6N7HrTpRU34gv4aFJFy1Rz">
              [11]
            </ref>
            Men enligt branschorganisationerna hanteras det olika beroende
            på myndighet. För att underlätta hanteringen och ta bort osäkerheten
            bör bidragen tillfälligt göras om från projektbidrag till generella
            bidrag under 2020. Pengarna ska därmed kunna gå till organisationerna
            så att de kan övervintra och fortsätta med deras uppdrag. Det
            innebär också att myndigheterna inte ska kräva återbetalning av
            bidrag för 2020. Omgjorda bidrag kan därmed ge finansiering utan
            att mer medel ur statens budget behöver tillföras.
          </p>
          <head type="h3" xml:id="i-LkVwn99uHbEi3QcPKyDXJu">
            Höjt tak i gåvoskatteavdraget till 100 000 kronor
          </head>
          <p xml:id="i-L8BFQGLx4pxkSXrSjS1fdH">
            Trots att behoven av hjälp till utsatta på flera sätt ökar i
            krisen – både i Sverige och internationellt – så ser organisationerna
            att givandet minskar. Det är bl.a. en konsekvens av att det har
            blivit svårare att bedriva insamlingar och evenemang som genererar
            medel till hjälpverksamheten. Det är angeläget att det offentliga
            ger en injektion vad gäller att öka insamlingen till hjälpverksamhet,
            som är mycket angeläget, inte minst i krisen.
          </p>
          <p xml:id="i-CcoanhEtiWe7cVSAkmgY1a">
            Sedan den 1 juli 2019 är skattereduktionen för gåvor till ideella
            organisationer återinförd, och det systemet kan nu användas för
            att stimulera givande ännu mer.
          </p>
          <p xml:id="i-4NdtctGG6Tzfcx22soYBNn">
            Kristdemokraterna anser att beloppsgränsen är alltför begränsad
            då den i dag uppgår till maximalt 1 500 kronor per år och enbart
            riktas till forskning och social hjälpverk­samhet. Kristdemokraterna
            har därför tidigare föreslagit att beloppsgränsen ska höjas till
            3 000 kronor och att fler ändamål ska inkluderas. Men under de
            extraordinära omstän­digheter som har uppstått till följd av coronaviruset
            behöver den ideella sektorns hjälp­verksamhet stärkas kraftigt.
          </p>
          <p xml:id="i-Xz6KXqybaR6Xghmxy8R9dc">
            Kristdemokraterna föreslår därför en kraftig utbyggnad av gåvoskatteavdraget
            under resterande del av 2020. Förmodligen kommer färre att kunna
            ge under en ekonomisk kris, men de som kan och vill ska få en
            starkare uppmuntran att göra det. Under 2020 föreslår Kristdemokraterna
            att den högsta skattereduktionen höjs till 25 000 kronor per person,
            vilket innebär att en privatperson kan skänka upp till 100 000
            kronor till ideell verksamhet med 25 procents skattereduktion
            under 2020. Det gör att givare kan ge större belopp och att det
            offentliga därmed indirekt förmerar värdet av gåvorna. För­slaget
            förväntas öka givandet och därmed stötta organisationerna.
          </p>
          <p xml:id="i-3zXrrTgmcC9uDb7zG8vYKL">
            Förslaget beräknas kosta staten ca 700 miljoner kronor.
          </p>
          <head type="h1" xml:id="i-7TYjEJxNr1BKmxV1hC7iBG">
            Sammanställning av Kristdemokraternas nya satsningar
          </head>
          <p xml:id="i-2CtJJkGBkqykxrSju8NyBo">
            Miljoner kronor
          </p>
          <table>
            <row style="label" xml:id="i-R4pD2pTbUA9cZnyZ3h89A2">
              <cell>
                2020
              </cell>
            </row>
            <row xml:id="i-VJLX5g4wRENir3DKN9zEsL">
              <cell>
                Värna jobben
              </cell>
              <cell>
                101 300
              </cell>
            </row>
            <row xml:id="i-8qdzi3H6R8qVQweyJjQBXx">
              <cell>
                Kostnadsstöd till företagare
              </cell>
              <cell>
                80 000
              </cell>
            </row>
            <row xml:id="i-ENhMkzQ9GUFRHPQcnTvpQp">
              <cell>
                Utvidgad korttidspermittering för visstidsanställda/konsulter
              </cell>
              <cell>
                6 800
              </cell>
            </row>
            <row xml:id="i-BuyiGGbTB9YobqPAyy6Bak">
              <cell>
                Korttidspermittering upp till 90 %
              </cell>
              <cell>
                6 200
              </cell>
            </row>
            <row xml:id="i-6jFzXAzmf1SFgGggk8EB6L">
              <cell>
                Höjt lönetak för korttidspermittering till 50 000 kronor
              </cell>
              <cell>
                1 700
              </cell>
            </row>
            <row xml:id="i-Mi4C4Ska4mjYVi8KLjnV23">
              <cell>
                Sänkta arbetsgivaravgifter i utsatta branscher
              </cell>
              <cell>
                6 600
              </cell>
            </row>
            <row xml:id="i-94k2UfrZrZrcLdjLQ76vRC">
              <cell>
                Värna personalen i välfärden
              </cell>
              <cell>
                7 175
              </cell>
            </row>
            <row xml:id="i-EkN2BNBLkU1inqmKSBBXBq">
              <cell>
                Statsbidrag till kommunerna för minskat varsel
              </cell>
              <cell>
                5 000
              </cell>
            </row>
            <row xml:id="i-A99PTsusE97ADjA47Fr1Dj">
              <cell>
                Fasta anställningar och förbättrade villkor inom äldreomsorgen
              </cell>
              <cell>
                1 000
              </cell>
            </row>
            <row xml:id="i-EymnszTM7Sx3pZgTLLDRQm">
              <cell>
                Personalavlastning inom sjukvård
              </cell>
              <cell>
                150
              </cell>
            </row>
            <row xml:id="i-CfzBYmm8Uq4PkRsHmyseHW">
              <cell>
                Personalavlastning inom äldreomsorg
              </cell>
              <cell>
                600
              </cell>
            </row>
            <row xml:id="i-WHaLDAn2nF36AVPWwQQZNf">
              <cell>
                Återinför Omvårdnadslyftet
              </cell>
              <cell>
                225
              </cell>
            </row>
            <row xml:id="i-RKM5r74sxk4mvZdm8uc5QJ">
              <cell>
                Utbildning av äldreomsorgens chefer
              </cell>
              <cell>
                25
              </cell>
            </row>
            <row xml:id="i-Rp1Pea2XghihQBU1Xzo286">
              <cell>
                Utbildning av schemaläggare
              </cell>
              <cell>
                75
              </cell>
            </row>
            <row xml:id="i-7CL5jyyFLkgc52KguHVext">
              <cell>
                Vuxenutbildning med tidsbegränsade anställningar
              </cell>
              <cell>
                100
              </cell>
            </row>
            <row xml:id="i-NCNUwEg9fxcbvQhcbHeVdi">
              <cell>
                Värna civilsamhället
              </cell>
              <cell>
                1 815
              </cell>
            </row>
            <row xml:id="i-NGgpbE8Dq41saysJHRRrv1">
              <cell>
                Intäktsstöd vid större intäktsbortfall
              </cell>
              <cell>
                1 000
              </cell>
            </row>
            <row xml:id="i-492273DcpPWakMzFigzkVy">
              <cell>
                Kostnadsstöd vid extraordinära kostnadsökningar
              </cell>
              <cell>
                100
              </cell>
            </row>
            <row xml:id="i-3jYn5nu7VUdUztSHawT839">
              <cell>
                Tillskott för samtalsstöd
              </cell>
              <cell>
                15
              </cell>
            </row>
            <row xml:id="i-Dtrs2VE57YsUeEgbfi7BB5">
              <cell>
                Höjt tak för gåvoskatteavdrag
              </cell>
              <cell>
                700
              </cell>
            </row>
            <row xml:id="i-NnyiqCvq7Ngwt7KEsJpofc">
              <cell>
                Aviserade satsningar i vårmotionen totalt
              </cell>
              <cell>
                110 290
              </cell>
            </row>
            <row xml:id="i-E2JGE9afJ9VnWHadszUNXC"/>
          </table>
        </div>
        <div type="motSignatures">
          <list>
            <item xml:id="i-UB9vUGG7TFWmt3766rBXwd">
              Ebba Busch (KD)
            </item>
            <item xml:id="i-JhavRNg6fQ9PHW9ZZ3E5Lz">
              Jakob Forssmed (KD)
            </item>
            <item xml:id="i-3MhTFVFV7FbaX5Kq81zzsK">
              Camilla Brodin (KD)
            </item>
            <item xml:id="i-6aeWSiiU99HKPGbGy8fjDD">
              Andreas Carlson (KD)
            </item>
            <item xml:id="i-7F6DZPF9vyL6x3XZM8LzDe">
              Acko Ankarberg Johansson (KD)
            </item>
            <item xml:id="i-EPkrYdmar3fnpcSht4ujan">
              Hans Eklind (KD)
            </item>
            <item xml:id="i-2RyeArrfArtpYJzXHXtX21">
              Mikael Oscarsson (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-2VQs1VyMpJ4oY6tUycHrzp">
              [1] Beveridgekurvan visar på sambandet mellan lediga jobb och
              arbetslöshet och används för att påvisa matchningseffektiviteten
              på arbetsmarknaden. Ju fler vakanser som finns tillgängliga, desto
              större är sannolikheten för en arbetssökande att finna ett arbete
              och desto lägre blir arbetslösheten.
            </note>
            <note xml:id="i-K8UDnd2hB6rqQod4NMHz5d">
              [2] Bris, 1/4-20, https://www.bris.se/om-bris/press-och-opinion/pressmeddelanden/lagesbild-fran-bris-under-coronakrisen/.
            </note>
            <note xml:id="i-Jibqgd61RL3aosHrpdbbvj">
              [3] 5 a § 4 lagen (2013:948) om stöd till korttidsarbete.
            </note>
            <note xml:id="i-LH7A7qaZ79m4yX6d1Zyxvm">
              [4] Personal som stannar, Kommunal.
            </note>
            <note xml:id="i-VFnLpdUTrDinoKJmbH9jg5">
              [5] Försäkringskassan – Statistik om sjukpenning och rehabiliteringspenning.
            </note>
            <note xml:id="i-tTvcx8qZxfBoemp8f2h3v">
              [6] Personalen i välfärden – så ser det ut, SKR.
            </note>
            <note xml:id="i-K7mEVaV3T1YYBdK1D86iAm">
              [7] Tid att leda, Vision.
            </note>
            <note xml:id="i-JKxhQrKtEwJsSCg2aKW5Uc">
              [8] Dagens samhälle den 22 april 2020.
            </note>
            <note xml:id="i-FWnz6kBLUidrKGSvWchuC7">
              [9] Hållbart medarbetarengagemang (HME) är ett totalindex som
              beräknas utifrån resultaten för de tre delindexen motivation,
              ledarskap och styrning. Motivation = Mitt arbete känns meningsfullt./Jag
              lär nytt och utvecklas i mitt dagliga arbete./Jag ser fram emot
              att gå till arbetet. Ledarskap = Min närmaste chef visar uppskattning
              för mina arbetsinsatser./Min närmaste chef visar förtroende för
              mig som medarbetare./Min närmaste chef ger mig förutsättningar
              att ta ansvar i mitt arbete. Styrning = Jag är insatt i min arbetsplats
              mål./Min arbetsplats mål följs upp och utvärderas på ett bra sätt./Jag
              vet vad som förväntas av mig i mitt arbete.
            </note>
            <note xml:id="i-5CMENYsH3xdFmY8A7c8FcB">
              [10] Giva Sverige har närmare 160 medlemmar som tillsammans omsätter
              drygt 15 miljarder kronor, varav insamlade medel från allmänhet,
              näringsliv, organisationer och stiftelser utgör 8,8 miljarder
              kronor. Medlemmarna har ca 14 000 anställda och 58 000 volontärer.
            </note>
            <note xml:id="i-6N7HrTpRU34gv4aFJFy1Rz">
              [11] https://accentmagasin.se/iogt-nto-rorelsen/rekordmanga-ansokningar-om-bidrag-till-civilsamhallet/.
            </note>
          </noteGrp>
        </div>
      </div>
    </body>
  </text>
</TEI>
