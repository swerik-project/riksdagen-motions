<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-SfU-03104">
  <teiHeader>
    <fileDesc>
      <titleStmt>
        <title>En ny sjukförsäkring</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3104 av Jonas Sjöstedt m.fl. (V)</title>
          <idno type="rdwebb">H7023104</idno>
          <rs type="number">3104</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H7023104/text</ref>
          <ref type="dokument_url_html">http://data.riksdagen.se/dokument/H7023104</ref>
          <ref type="dokumentstatus_url_xml">http://data.riksdagen.se/dokumentstatus/H7023104</ref>
          <ref type="docx">http://data.riksdagen.se/fil/A30C3465-3357-4533-BA2D-8E7E36CC89A7</ref>
          <ref type="pdf">http://data.riksdagen.se/fil/F4D3A345-C9B6-462C-AA57-ADF610CAC36B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-UiPCjJF5Ug5Q9jQJ6jga9" type="signed"/>
        <correspContext corresp="i-UiPCjJF5Ug5Q9jQJ6jga9">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-DthTyR9U9R8S6NVcPNcNQA"/>
        </correspContext>
        <correspAction xml:id="i-Mh59b3s7C4PxND63PrAEqQ" type="submitted">
          <date when="2019-10-03"/>
          <time when="14:27:05"/>
        </correspAction>
        <correspAction xml:id="i-E7F1KoMLUFAzfbRigVFjYo" type="reviewed">
          <date when="2019-10-03"/>
          <time when="16:52:13"/>
        </correspAction>
        <correspAction xml:id="i-2uYERMpZsnEUCXb8p8an1p" type="referred">
          <date when="2019-10-11"/>
        </correspAction>
        <correspAction xml:id="i-RFjFUSkPDRvLhKbGUnM4T7" type="assigned">
          <date when="2020-11-03"/>
          <time when="14:30:32"/>
        </correspAction>
        <correspContext corresp="i-RFjFUSkPDRvLhKbGUnM4T7">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-YKmsnrpctQ8xhvv2XLCQht" type="behandlas_i"/>
        <correspContext corresp="i-YKmsnrpctQ8xhvv2XLCQht">
          <ref type="uppgift">2019/20:AU2</ref>
          <ref type="ref_dok_id">H701AU2</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU2</ref>
          <ref type="ref_dok_titel">Utgiftsområde 14 Arbetsmarknad och arbetsliv</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Nmi334ES12fQggZBFJbNTU" type="behandlas_i"/>
        <correspContext corresp="i-Nmi334ES12fQggZBFJbNTU">
          <ref type="uppgift">2019/20:SfU1</ref>
          <ref type="ref_dok_id">H701SfU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU1</ref>
          <ref type="ref_dok_titel">Utgiftsområde 10 Ekonomisk trygghet vid sjukdom och funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Bz49jHbCD1dMgzzdEwd3kF" type="behandlas_i"/>
        <correspContext corresp="i-Bz49jHbCD1dMgzzdEwd3kF">
          <ref type="uppgift">2019/20:AU4</ref>
          <ref type="ref_dok_id">H701AU4</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N4ddZBSwHURAUvvpvzqcFE" type="behandlas_i"/>
        <correspContext corresp="i-N4ddZBSwHURAUvvpvzqcFE">
          <ref type="uppgift">2019/20:SfU17</ref>
          <ref type="ref_dok_id">H701SfU17</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JQwqa613kvUTsRCGqMThnM" type="behandlas_i"/>
        <correspContext corresp="i-JQwqa613kvUTsRCGqMThnM">
          <ref type="uppgift">2019/20:JuU27</ref>
          <ref type="ref_dok_id">H701JuU27</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU27</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Toeyup45qPWuCuJ2mvY2V5" type="motHeader">
        <div xml:id="i-4bsxiXv5nPTifzDW2RAXTx" type="motTitle">
          Motion till riksdagen 2019/20:3104 av Jonas Sjöstedt m.fl. (V)
          En ny sjukförsäkring
        </div>
      </div>
      <div xml:id="i-2KAYcGSjr5dhATbRRnuHUz" type="motBody">
        <div xml:id="i-Wjy65PRvjQ5hnZepzLjZsK" type="TOC">
          <head xml:id="i-FysaiLtawQGYkk63zB8G4m">
            Innehållsförteckning
          </head>
          <list xml:id="i-UyizDGodwKxoWqFsTXV5D4">
            <item xml:id="i-Qe7exsovHJPp8wtZAttcJX" style="indent-level: 1">
              1 Förslag till riksdagsbeslut
            </item>
            <item xml:id="i-JvYVqcBgr9A6Zzuswgygbm" style="indent-level: 1">
              2 Inledning
            </item>
            <item xml:id="i-6H3AsercG2PjB57HjFHqLQ" style="indent-level: 2">
              2.1 Bakgrund
            </item>
            <item xml:id="i-JVy3fpM1EGKeLs52FCd9nw" style="indent-level: 2">
              2.2 Prevention
            </item>
            <item xml:id="i-H4wj3zvVqKfqb3TU8GZ2Xw" style="indent-level: 2">
              2.3 Mål och ambitioner med sjukförsäkringen
            </item>
            <item xml:id="i-LiMairgrb1V42h9RpRR8tG" style="indent-level: 1">
              3 En ny sjukförsäkring
            </item>
            <item xml:id="i-KzDwwsiCANkxseNx3NRr4F" style="indent-level: 2">
              3.1 Slopa rehabiliteringskedjan
            </item>
            <item xml:id="i-N6aFY5HYzgRjJxmUFMtB1F" style="indent-level: 2">
              3.2 En trygg och individanpassad sjukförsäkring
            </item>
            <item xml:id="i-NWykUfNjgJTkngGbL5CuCw" style="indent-level: 2">
              3.3 Stärkta rättigheter i sjukförsäkringen
            </item>
            <item xml:id="i-BbHhA2o5byVSkPLkS6cp5U" style="indent-level: 2">
              3.4 Rätten att engagera sig ideellt, studera och pröva annat
              arbete
            </item>
            <item xml:id="i-Efu8W2wtzpr9j23TjuETcH" style="indent-level: 2">
              3.5 Villkoren för sjuk- och aktivitetsersättning
            </item>
            <item xml:id="i-WTVDLbiJ3FHhWukJHyuSoM" style="indent-level: 1">
              4 Arbetsgivarens ansvar att förebygga och rehabilitera
            </item>
            <item xml:id="i-Kd68r2D1jPKjWbyfZMqqsZ" style="indent-level: 2">
              4.1 Behovet av en fungerande företagshälsovård
            </item>
            <item xml:id="i-9LxRMQm62PkAYEKSNPfUWd" style="indent-level: 2">
              4.2 Möjligheter till vite och sanktioner mot arbetsgivare
            </item>
            <item xml:id="i-C2S8fdCvdteLuwy2467ats" style="indent-level: 1">
              5 Stärk och utveckla samordningsförbunden
            </item>
            <item xml:id="i-C8mRnz9EAaGMYzHXmgtLXf" style="indent-level: 1">
              6 Försäkringskassans ansvar
            </item>
            <item xml:id="i-DEWaAeW8ey9oyjFPzs8Nfv" style="indent-level: 2">
              6.1 Ändra Försäkringskassans samordningsansvar till en samordningsskyldighet
            </item>
            <item xml:id="i-2bQ3wLqytVJp2uuRRufzY2" style="indent-level: 2">
              6.2 Försäkringskassans samverkan med hälso- och sjukvården
            </item>
            <item xml:id="i-GXCarx2jWFPBPZunYnwErd" style="indent-level: 1">
              7 Stärkta ekonomiska villkor
            </item>
            <item xml:id="i-B6Sj5mDegtJjeJHe9ERZjq" style="indent-level: 2">
              7.1 Höj ersättningsnivåerna
            </item>
            <item xml:id="i-VNcisD49fB9vag6rertC6p" style="indent-level: 3">
              7.1.1 Höjda garantinivåer i sjukersättningen
            </item>
            <item xml:id="i-8Pf44fBrowL3FNtpEZVaQ8" style="indent-level: 3">
              7.1.2 Höjt bostadstillägg
            </item>
            <item xml:id="i-8cBY8yHX8scUefB26mQohK" style="indent-level: 1">
              8 Inför en särskild åldersfaktor i sjukförsäkringen
            </item>
            <item xml:id="i-TRL8SA3yykGvoD7XKW5tkQ" style="indent-level: 1">
              Bilaga 1 Föreslagna ändringar i socialförsäkringsbalken
            </item>
          </list>
        </div>
        <div xml:id="i-GFvEDayGVT5o6syakET5Si" type="motProposal" subtype="förslag">
          <head xml:id="i-G8mULzGn1Yw64uhNxgNG7b">
            1 Förslag till riksdagsbeslut
          </head>
          <list xml:id="i-D91u1qDKBxuk4YC9PT63dy" style="ol">
            <item xml:id="i-GcJVj3BngtqvEwSqFzTAYk">
              Riksdagen ställer sig bakom det som anförs i motionen om att
              regeringen ska slopa rehabiliteringskedjan och återkomma med förslag
              om en ny rehabiliteringsmodell utifrån steg-för-steg-modellen
              och tillkännager detta för regeringen.
            </item>
            <item xml:id="i-7pMcnHQASYCMWDKpdxnmBn">
              Riksdagen ställer sig bakom det som anförs i motionen om att
              regeringen bör återkomma med förslag på förändrade regler i sjukförsäkringen
              och tillkännager detta för regeringen.
            </item>
            <item xml:id="i-UFFGr4YjwH8edUEXoNruuu">
              Riksdagen ställer sig bakom det som anförs i motionen om att
              regeringen bör återkomma med förslag om att införa en rätt att
              träffa läkaren som tar beslut om arbetsförmåga, och detta tillkännager
              riksdagen för regeringen.
            </item>
            <item xml:id="i-4HCyqHuhpYpCxtPz2UDV9y">
              Riksdagen ställer sig bakom det som anförs i motionen om att
              regeringen bör återkomma med förslag om att stärka rätten till
              rättshjälp, och detta tillkännager riksdagen för regeringen.
            </item>
            <item xml:id="i-juheDgoCqGLrN4HAtg4tN">
              Riksdagen ställer sig bakom det som anförs i motionen om att
              det bör göras en översyn med syfte att i lag säkra rätten för
              personer med sjukpenning samt sjuk- och aktivitetsersättning att
              engagera sig ideellt utan att det inkräktar på rätten till ersättning
              från sjukförsäkringen och tillkännager detta för regeringen.
            </item>
            <item xml:id="i-ADDMnSJiSYg6Gnij8XH45p">
              Riksdagen ställer sig bakom det som anförs i motionen om att
              regeringen bör återkomma med förslag om utvidgad rätt till studier
              under rehabiliteringen, och detta tillkännager riksdagen för regeringen.
            </item>
            <item xml:id="i-FdbSTA6abQNzjwvgYtzPvP">
              Riksdagen ställer sig bakom det som anförs i motionen om att
              regeringen bör utreda hur återgången till arbete efter sjukskrivning
              kan underlättas genom anställningar med statligt stöd, och detta
              tillkännager riksdagen för regeringen.
            </item>
            <item xml:id="i-67PPTDNKEt31brdmmU5tkY">
              Riksdagen ställer sig bakom det som anförs i motionen om att
              regeringen skyndsamt bör utreda regelverket gällande sjukersättningen
              och bedömningen av arbetsförmågan i syfte att säkerställa ekonomisk
              trygghet för långvarigt sjuka, och detta tillkännager riksdagen
              för regeringen.
            </item>
            <item xml:id="i-Xu6BZe6u9seKVSq46m5CBG">
              Riksdagen ställer sig bakom det som anförs i motionen om att
              regeringen ska tillsätta en utredning som utvärderar de nya reglerna
              gällande arbetsgivarens ansvar för rehabilitering och incitament
              att säkerställa ett hälsosamt arbetsliv genom ökade satsningar
              på förebyggande arbete och mer effektiv rehabilitering, och detta
              tillkännager riksdagen för regeringen.
            </item>
            <item xml:id="i-HFnw7cTxx6AQ7mnhorkD9V">
              Riksdagen ställer sig bakom det som anförs i motionen om att
              regeringen bör återkomma med förslag för att säkerställa att fler
              får tillgång till samordningsförbundens insatser och att samordningsförbundens
              insatser blir tillgängliga i alla landets kommuner, och detta
              tillkännager riksdagen för regeringen.
            </item>
            <item xml:id="i-GCPro53iCtMjBN3f2bcg1m">
              Riksdagen ställer sig bakom det som anförs i motionen om att
              regeringen bör återkomma med förslag om tydliga samverkansuppdrag,
              långsiktiga former för samordnade insatser och tydligare styrning
              av samverkansförbunden, och detta tillkännager riksdagen för regeringen.
            </item>
            <item xml:id="i-LUQQjbBAuCAoxwnYD7CVLv">
              Riksdagen ställer sig bakom det som anförs i motionen om att
              regeringen ska återkomma med förslag om att ändra Försäkringskassans
              samordningsansvar till en samordningsskyldighet, och detta tillkännager
              riksdagen för regeringen.
            </item>
            <item xml:id="i-3aj36yeRtcK83bgFJR2JgT">
              Riksdagen ställer sig bakom det som anförs i motionen om att
              regeringen ska återkomma med förslag om förtydligade riktlinjer
              för Försäkringskassan, och detta tillkännager riksdagen för regeringen.
            </item>
            <item xml:id="i-3bBejEwDWR3sHVuiaRY4cF">
              Riksdagen beslutar att garantinivåerna i sjuk- och aktivitetsersättningen
              ska höjas med 0,3 prisbasbelopp, i enlighet med bilaga 1 till
              motionen: Föreslagna ändringar i socialförsäkringsbalken.
            </item>
            <item xml:id="i-GzzkcsjWExKGh3N5NHrczD">
              Riksdagen ställer sig bakom det som anförs i motionen om att
              regeringen bör undersöka möjligheten att höja bostadskostnadstaket
              i bostadstillägget för sjuk- och aktivitetsersättningen, och detta
              tillkännager riksdagen för regeringen.
            </item>
          </list>
        </div>
        <div xml:id="i-EYjE53AJNNfNkxPoqR3DSm" type="motContent">
          <head xml:id="i-P5aKF8adJ52E4btvDkmVF" type="h1">
            2 Inledning
          </head>
          <p xml:id="i-PaF6Yw7igbqmagF7PBjhhp">
            Alla kan bli sjuka. Alla har därför intresse av en bra sjukförsäkring.
            Den svenska sjukförsäkringen bygger på att personer som drabbas
            av sjukdom som gör dem oför­mögna att arbeta fortsatt kan ha en
            rimlig ekonomisk situation samt få stöd att komma tillbaka till
            arbete. Socialförsäkringen, och särskilt sjukförsäkringen, är
            central i jämlik­hetspolitiken. Den fördelar resurser mellan människor
            utifrån förmåga och efter behov, samt mellan de olika livsfaser
            vi går igenom. Robusta generella trygghetssystem minskar också
            framväxten av privata sjukförsäkringar.
          </p>
          <p xml:id="i-CAaofReZ3rLeqsbGNvfEQ1">
            För att sjukförsäkringen ska fungera måste den vara behovsstyrd.
            Under senare tid har andra ambitioner och målsättningar kommit
            att styra sjukförsäkringens funktion. Ambitionerna att minska
            statens kostnader för sjukförsäkringen har lett till att sjuka
            misstänkliggörs och att systemen stramats åt. Istället för att
            satsa på det förebyggande arbetet, ett mer hållbart arbetsliv
            och rehabilitering – vilket enligt en stor del av forskar­kåren
            är de verkliga orsakerna bakom ökande sjuktal – har såväl borgerliga
            som social­demokratiskt ledda regeringar riktat udden mot de sjuka.
            De återkommande vittnes­målen om hur uppenbart sjuka och arbetsoförmögna
            människor utförsäkras med de mest hårresande motiveringar kan
            inte längre anses utgöra enskilda fall. Det rör sig om allvarliga
            och strukturella systemfel som måste åtgärdas omedelbart. När
            människor tvingas ut i ett arbetsliv de inte klarar av, på en
            arbetsmarknad där de inte hittar någon plats – med fattigdom som
            följd – tvingas ytterligare kostnader på kommunerna, anhöriga
            och den närmsta familjen.
          </p>
          <p xml:id="i-8T5wpW22FPXV2tCV672TV5">
            Vänsterpartiet menar att detta är ovärdigt ett välfärdsland som
            Sverige. Det finns ingen motsättning mellan en robust sjukförsäkring
            som ger stöd och trygghet åt den som är sjuk och ett samhälle
            där människor mår bra, arbetar och bidrar till det gemensamma
            efter förmåga. Tvärtom är den trygghet som en fungerande sjukförsäkring
            ger en förut­sättning för ett sådant samhälle. Därför behövs en
            ny sjukförsäkring som lever upp till de krav vi alla bör kunna
            ställa på den.
          </p>
          <head xml:id="i-Xk3PDtXv8NiaFFdv1KtHnK" type="h2">
            2.1 Bakgrund
          </head>
          <p xml:id="i-6XSnyQKr9pLtD8NKpFqXHa">
            Den borgerliga regering som styrde Sverige mellan 2006 och 2014
            försämrade sjukförsäkringen drastiskt. Försämringarna motiverades
            med att man ville ”minska bidragsberoendet” och ”minska utanförskapet”.
            2008 genomförde regeringen en sjukförsäkringsreform som bland
            annat innebar att en så kallad rehabiliteringskedja med fasta
            tidsgränser för när arbetsförmågan skulle prövas infördes. Dessutom
            infördes en bortre tidsgräns i sjukförsäkringen, den så kallade
            stupstocken. Efter 2,5 år (914 dagar) skulle det inte finnas någon
            möjlighet att vara fortsatt sjukskriven, med begränsade undantag.
            Reformen fick omfattande konsekvenser. Totalt skulle 100 000 personer
            bli utförsäkrade och läkare slog larm om att svårt sjuka inte
            fick sjukpenning.
          </p>
          <p xml:id="i-D8oaP7sJzYMhMcumz3taFN">
            Den borgerliga regeringens argument om att sjukförsäkringen överutnyttjades
            motsades av en rad arbetslivsforskare. De slog bland annat fast
            att 85 procent av den ökande sjukfrånvaron berodde på att fler
            var sjukskrivna längre, snarare än att fler blev sjukskrivna.
            Detta förklarades med att systemen för rehabilitering på arbetsplatserna
            underminerats, bland annat till följd av besparingarna inom företagshälsovården.
            1993 hade de statliga stöden till företagshälsovården dragits
            in. Dessutom hade möjligheten till lönesubventionerade anställningar
            för sjukskrivna anställda försvunnit några år tidigare. Under
            krisåren på 1990­talet drog arbetsgivarna ner på resurser som
            tidigare hade funnits för omställningslösningar. Sammantaget ledde
            dessa förändringar till att det blev svårare för sjukskrivna att
            komma tillbaka till arbetslivet och att de långa sjukskrivningarna
            ökade.
          </p>
          <p xml:id="i-21o4VFQ2nWGsDcznbzq7CU">
            En annan förklaring till de ökade sjuktalen presenterades av
            Töres Theorell, professor vid Karolinska institutet. Han pekade
            på det alltmer slimmade arbetslivet, ett högre arbetstempo från
            början av 1990-talet och en bit in på 2000-talet i kombination
            med att vissa grupper fick försämrade möjligheter att påverka
            sin arbetssituation. Han nämner särskilt kvinnor anställda i kommuner
            och landsting. I en artikel i Läkar­tidningen 2011 slog han fast:
            ”Att bortse från förändringarna i arbetsmiljön under 1990­talet
            som en viktig orsak till de ökade långtidssjukskrivningarna särskilt
            bland kvinnor anställda i kommuner och landsting måste anses vara
            ett stort misstag.”
          </p>
          <p xml:id="i-8eqk8ikz2GGxqiVM6ukXgH">
            När S-MP-regeringen tillträdde 2014 lovade den att ta bort stupstocken.
            Löftet uppfylldes tillsammans med Vänsterpartiet i december 2015.
            Det var ett viktigt steg i att återupprätta en anständig sjukförsäkring.
            Tyvärr har regeringen varit ovillig att ta andra betydande steg.
            Rehabiliteringskedjan är kvar och regeringens styrning av Försäkrings­kassan
            med kvantitativa mål har fått svåra konsekvenser och mött hård
            kritik.
          </p>
          <p xml:id="i-9Qtrb13p4Dhqa7A9PWvtH9">
            Sedan år 2000 har Sveriges befolkning ökat med 1,5 miljoner människor.
            Trots det kunde SVT i juni 2019 visa att 2019 kommer att bli det
            år då minst resurser läggs på sjukförsäkringen under hela 2000-talet.
            Under 2018 fick 68 procent av de som ansökte om sjukersättning
            – det som tidigare kallades förtidspension – avslag från Försäkrings­kassan.
            Därmed beviljades drygt 5 500 personer sjukersättning för första
            gången under 2018. Detta går att jämföra med 41 000 år 2007, innan
            reglerna ändrades av den då­varande borgerliga regeringen. De
            skärpta reglerna är den främsta anledningen bakom förändringen,
            men även Försäkringskassans handläggning har lett till fler avslag.
            Att S-MP-regeringen inte tagit tag i frågan sedan den tillträdde
            2014 är obegripligt.
          </p>
          <p xml:id="i-LH2aK54c4BX1H2FJtNiRdd">
            Bilden av Sverige som ett land med starka och robusta välfärdssystem
            lever kvar, men i realiteten har vi halkat efter. Vid en jämförelse
            med övriga europeiska länder av de samlade offentliga transfereringarna
            (utgifter för socialförsäkringen, arbetslöshets­ersättningen och
            det ekonomiska biståndet) i förhållande till bnp kommer Sverige
            på 18:e plats. Vänsterpartiet vill ändra på detta och lägger i
            denna motion förslag för en bättre sjukförsäkring.
          </p>
          <head xml:id="i-9Js3BxvADq45m4QedYFdqA" type="h2">
            2.2 Prevention
          </head>
          <p xml:id="i-7rt9vUC1SnqVqkVKu9aaNs">
            För att sjuktalen ska hållas låga är det ohälsan i samhället
            kopplat till arbetslivet som behöver tryckas tillbaka. Det krävs
            ett preventivt holistiskt arbete för att minska riskerna för människor
            att hamna i långa sjukskrivningsprocesser. Det finns idag en rad
            sjukdomar relaterade till hur arbetslivet ser ut och utformas,
            därför behöver reformer även på detta område ske. Vissa folkhälsosjukdomar,
            såsom hjärt-kärlsjukdomar och cancerformer, kommer delar av befolkningen
            att drabbas av. Hälso- och sjukvården behöver få möjlighet att
            rehabilitera patienter till ett fungerande liv innan en återgång
            till arbetslivet krävs. Här behöver insatser göras för att minska
            sjuktalen, inte genom hårdare bedömningar av vem som är för sjuk
            för att arbeta.
          </p>
          <p xml:id="i-FtxcVLbtqyWtES6MpcxUkT">
            Insatser behöver göras inom ytterligare områden. Det handlar
            om en förbättrad och mer hållbar arbetsmiljö, om minskad stress,
            en bättre fungerande och mer förebyggande hälso- och sjukvård
            samt ett mer jämställt och jämlikt samhälle där ansvaret för hem­arbete
            och familj fördelas mer lika. Vänsterpartiets politik för alla
            dessa områden ryms inte i denna motion. Här beskriver vi de åtgärder
            som behövs inom sjukförsäkringen.
          </p>
          <head xml:id="i-7hLrrHB8iLHjKffEkzkq56" type="h2">
            2.3 Mål och ambitioner med sjukförsäkringen
          </head>
          <p xml:id="i-KRkATWh7zps5DJPQip4P6L">
            För Vänsterpartiet är det sjukdomarna, utbrändheten och stressen
            som är problemet, inte sjukskrivningarna. När övriga partier vill
            pressa ner sjuktalen vill vi förbättra männi­skors hälsa, så att
            de inte behöver sjukskrivas.
          </p>
          <p xml:id="i-RXe4MwpC67d8ySdDUC49bY">
            Inspektionen för socialförsäkringen (ISF) presenterade under
            2018 flera rapporter om sjukpenningen, Försäkringskassans handläggning
            och regeringens styrning av myndigheten. Rapporterna visar tydligt
            att allt fler får avslag på sin ansökan om sjukpenning. Detta
            är ett direkt resultat av regeringens styrning. Regeringen satte
            2016, i regleringsbrevet för Försäkringskassan, målet att sjukpenningtalet
            skulle uppgå till högst 9,0 dagar per år vid utgången av år 2020.
            Enligt ISF har detta mål inneburit att Försäkringskassan fokuserar
            allt mer på mätbara produktionsmål och att tillämpningen är mer
            restriktiv idag än tidigare.
          </p>
          <p xml:id="i-V4CSQhSBwqMqxKzuLxpQxf">
            Utgångspunkten är att den försäkrades tid ska vara så kort som
            möjligt inom systemet, men effekten har snarare blivit att personer
            i behov av sjukpenning drabbas hårdare än tidigare och roten till
            problemet gällande sjukskrivningar är inte löst. Avslagen slår
            hårt mot människors privatekonomi, och deras möjlighet att försörja
            sig själva begränsas kraftigt. De som drabbats av sjukdom mår
            ännu sämre och blir ännu sjukare när de blir misstrodda och inte
            får det stöd de behöver och förtjänar. Höga sjukskrivningstal
            kommer aldrig åtgärdas genom att människor hamnar i fattigdom.
          </p>
          <p xml:id="i-HsdqWrkqima6UCYCH45JHu">
            Regeringen har i Försäkringskassans regleringsbrev för 2019 tagit
            bort målet om att sjukpenningtalet ska uppgå till högst 9,0 dagar.
            Nu ska myndigheten istället styras med målet att frånvaron från
            arbete på grund av sjukdom ska ligga på en långsiktigt stabil
            och låg nivå, vilket också är målet för utgiftsområde 10 Ekonomisk
            trygghet vid sjukdom och funktionsnedsättning. I regleringsbrevet
            skriver regeringen också att skillnaden i sjukpenningtal mellan
            kvinnor och män samt omotiverade regionala skillnader i sjukfrånvaron
            ska minska.
          </p>
          <p xml:id="i-Uafiu61iytfG3e3LMF5y2d">
            Vänsterpartiet menar att det i detta sammanhang är viktigt att
            skilja mellan den samlade politikens ansvar och Försäkringskassans
            uppgift. Försäkringskassan fattar beslut om nya sjukskrivningar
            och förlängningar och är ansvariga för samordningen av rehabiliteringen
            av den som är sjukskriven. Myndighetens verksamhet och hand­läggning
            måste styras på ett långsiktigt, stabilt och även i övrigt rättssäkert
            sätt. Genom sitt samordningsansvar för rehabiliteringen kan och
            bör myndigheten arbeta för en effektiv och hållbar återgång till
            arbete och för att jämna ut könsspecifika skillnader, men beslut
            om sjukskrivning bör under inga omständigheter vägledas av utgiftsområdets
            mål. Att säkerställa att ohälsan, stressen och frånvaron från
            arbete på grund av sjukdom ska ligga på en långsiktigt stabil
            och låg nivå är snarare en uppgift för arbetsmarknadspolitiken,
            arbetsmarknadens parter och sjukvården.
          </p>
          <head xml:id="i-PRSg9cT7iyA4VMnRgDdg4K" type="h1">
            3 En ny sjukförsäkring
          </head>
          <p xml:id="i-C3FNr9uAadywbrZDxyb84F">
            Sjukförsäkringen bör vara konstruerad så att medicinska insatser,
            rehabilitering och arbetsprövning kan pågå på ett individuellt
            anpassat sätt utan att ersättningen påverkas. I stället för dagens
            fasta tidsgränser vill vi införa rättigheter för den sjukskrivne
            att få stöd att komma tillbaka i arbete.
          </p>
          <head xml:id="i-EjVGZvUDTZ5ubfkakF67LK" type="h2">
            3.1 Slopa rehabiliteringskedjan
          </head>
          <p xml:id="i-CE5vQHyHicnNN2eeVSvynv">
            Systemet med den så kallade rehabiliteringskedjan som infördes
            2008 innebär fasta tidsgränser vid prövning av rätten till sjukpenning.
            Efter 90 dagar ska Försäkrings­kassan beakta om den sjukskrivne
            kan försörja sig efter omplacering till något annat arbete hos
            arbetsgivaren. Efter 180 dagar ska Försäkringskassan även beakta
            om personen kan försörja sig själv genom förvärvsarbete som är
            normalt förekommande på arbetsmarknaden, eller något annat lämpligt
            arbete som är tillgängligt. Alla sjukperioder ska räknas in, vilket
            innebär att det kan räknas som dag 180, trots att sjukdomsfallet
            är nytt.
          </p>
          <p xml:id="i-Bg8WDmQvUZp5ZFjEveCJ42">
            ISF har i rapporten Bedömningar vid 90 och 180 dagar i rehabiliteringskedjan
            (ISF 2017:9) påtalat att Försäkringskassans bedömningar efter
            90 och 180 dagar i rehabilite­ringskedjan inte håller tillräcklig
            kvalitet. Kvalitetsbristerna beror till stor del på att ärendena
            saknar ett grundläggande utredningsarbete. För att sjukskrivningsprocessen
            ska fungera tillfredsställande behöver Försäkringskassan göra
            ett kontinuerligt och grundläggande utredningsarbete i varje ärende,
            både för att kunna bedöma den sjuk­skrivnas rätt till sjukpenning
            och för att klarlägga möjligheter för återgång i arbete. ISF menar
            att Försäkringskassan behöver arbeta mer med att utreda ärenden
            utifrån vad varje specifikt ärende kräver samt samordna sjukskrivningsprocessen
            på ett tydligare sätt.
          </p>
          <p xml:id="i-BfVVeJojFZuxX92FYwDxP6">
            I april 2018 tillsatte regeringen Utredningen om en trygg sjukförsäkring
            med människan i centrum med uppdraget att analysera delar av regelverket
            kring sjuk­försäkringen som rör rehabiliteringskedjan och vissa
            begrepp i regelverket. Själva konstruktionen med en rehabiliteringskedja
            kommer dock inte utredas. Utredningen kom med sitt delbetänkande
            i januari 2019. I det konstateras att regelverket är för snävt
            och förslag på nya begrepp som möjliggör en mindre restriktiv
            handläggning från Försäkringskassan föreslås. Vänsterpartiet delar
            utredningens bedömning och anser att regeringen bör gå vidare
            med dessa förslag. Vi tror dock inte att det kommer att räcka
            för att åtgärda de omfattande problem som finns med dagens system.
            Att det stora problemet med rehabiliteringskedjans konstruktion
            inte adresseras är en stor brist i utredningens direktiv.
          </p>
          <p xml:id="i-RwvBf8uBGzz3KfBbE9pDoc">
            De fasta tidsgränserna i rehabiliteringskedjan har resulterat
            i att Försäkringskassan förlägger sina kontakter med den försäkrade
            utifrån dessa tidsgränser. Konsekvensen av detta är att handläggningen
            blir mindre närvarande och att handläggarna får en sämre helhetsbild
            av den försäkrades situation. I vissa fall kan också insatser
            försenas för att handläggare väntar med att fatta vissa beslut
            tills en viss tidsgräns passerats, trots att det funnits underlag
            för beslutet långt tidigare.
          </p>
          <p xml:id="i-PDkVTCggyMV7TnuEY3rdMo">
            Att utsättas för återkommande prövningar av arbetsförmågan, med
            hotet om att utförsäkras hängande över sig, kan påverka hälsan
            och tillfrisknandet negativt för personer särskilt med vissa sjukdomstillstånd.
            För den gruppen vore det värdefullt med en möjlighet att beviljas
            sjukpenning för längre perioder utan återkommande prövning av
            arbetsförmåga. Med en mer transparent och förutsägbar process
            där tidsgränserna blir mindre styrande och Försäkringskassans
            handläggare mer närvarande ökar också förtroendet för myndighetens
            arbete och acceptansen för de beslut som fattas.
          </p>
          <p xml:id="i-Af8YXrYEUzurjYCgVE47v3">
            Vänsterpartiet anser att det nuvarande systemet med en rehabiliteringskedja
            bör slopas och istället ersättas av en individanpassad modell
            där Försäkringskassans handläggare är närvarande under hela processen.
            Den steg-för-stegmodell som gällde innan den då borgerliga regeringen
            införde rehabiliteringskedjan 2008 fungerade på många sätt väl.
            Modellen består av sju steg som på flera sätt liknar den nuvarande
            rehabiliteringskedjan, med den avgörande skillnaden att modellen
            inte innehåller några tidsgränser. Det är istället handläggaren,
            i samråd med den sjukskrivne och oftast vårdgivaren, som avgör
            när det är dags att pröva nästa steg. På så vis möjliggörs en
            mer individanpassad handläggning med bättre avvägda insatser.
            Både handläggare och den sjukskrivne får större ägandeskap och
            det finns utökade möjligheter för andra aktörer – vårdgivare såväl
            som fackliga representanter – att medverka i processen. Modellen
            möjliggör också att tidigt planera hur och när de olika stegen
            ska tas i ett tidigt skede av sjukskrivningen. På så vis ökar
            förutsägbarheten. Det sjunde steget i modellen innebär en prövning
            av ifall den sjukskrivnes sjukpenning borde bytas mot sjuk- eller
            aktivitetsersättning.
          </p>
          <p xml:id="i-Psxne3nP7b7ezB7oeCCAro">
            Vänsterpartiet menar att en återgång till den steg-för-stegmodell
            som gällde innan införandet av rehabiliteringskedjan vore en bra
            utveckling för sjukskrivningsprocessen. Inför en sådan återgång
            bör modellen utredas och analyseras utifrån dagens förutsättningar.
          </p>
          <p xml:id="i-2sk5K6Rn6yD96pC64aYYWG">
            Regeringen ska slopa rehabiliteringskedjan och återkomma med
            förslag om en ny rehabiliteringsmodell utifrån steg-för-stegmodellen.
            Detta bör riksdagen ställa sig bakom och ge regeringen till känna.
          </p>
          <head xml:id="i-XyG7FkM9rEx3pQpdpVERuj" type="h2">
            3.2 En trygg och individanpassad sjukförsäkring
          </head>
          <p xml:id="i-K1mxYeUYScmsu12azqAYxP">
            Idag utgår Försäkringskassan från en medicinsk bedömningsskala
            vid beslut om sjukskrivning, vilket gör att vissa aspekter missas
            eller glöms bort. En sjukförsäkring som ger trygghet måste anpassas
            utifrån individen. Det går inte att bedöma alla människor utifrån
            en och samma mall. Vänsterpartiet vill därför individanpassa sjukförsäkringen
            och bredda bedömningsgrunderna för rätten till sjukpenning och
            sjukersättning.
          </p>
          <p xml:id="i-M1imBHXJ5hgStWMder6pbc">
            Vänsterpartiet vill att fler bedömningsgrunder ska vägas in vid
            beslut om sjuk­penning och sjukersättning. I dag får Försäkringskassan
            inte längre ta individuell hänsyn till faktorer såsom ålder, kön
            och tidigare arbetslivserfarenhet vid bedömning av arbetsförmågan.
            Detta trots att sådana faktorer kan göra att samma sjukdom kan
            få helt olika konsekvenser för olika människors möjligheter att
            kunna försörja sig genom arbete.
          </p>
          <p xml:id="i-PcipuxqmLgrkSGqEixycWh">
            När Försäkringskassan prövar den sjukskrivnes arbetsförmåga mot
            hela arbets­marknaden sker detta ibland mot rent fiktiva arbeten.
            För att undvika detta anser Vänsterpartiet att arbetsmarknadens
            parter ska vara med och avgöra om arbetet faktiskt finns på arbetsmarknaden.
          </p>
          <p xml:id="i-92isRG2wxNcp8jJZ2KRi6t">
            Vänsterpartiet menar vidare att ersättning bör kunna ges i fler
            steg än dagens fyra. I dag kan ersättning ges för en nedsättning
            av arbetsförmåga på fyra nivåer: 25, 50, 75 eller 100 procent.
            Det är ett stelbent system som inte tar hänsyn till verkligheten.
            Till exempel innebär det att den som arbetar 25 procent och känner
            att hen vill pröva att arbeta mer måste gå upp till minst 50 procent.
            Det kan vara ett för stort steg att klara utan att hälsan försämras,
            eller för stort för att alls ens våga ta. Arbetsförmågan kan också
            variera från vecka till vecka eller dag till dag under återgången
            från en sjuk­skrivning. Genom fler nivåer med mindre avstånd individanpassas
            sjukförsäkringen och det blir lättare och mindre riskabelt att
            pröva att börja arbeta igen. Möjligheten till en mer flexibel
            ersättningsmodell som tar hänsyn till den över tid varierande
            arbetsförmågan bör undersökas.
          </p>
          <p xml:id="i-MUQAPcHk8gPyg5aVvPhJ58">
            Regeringen bör återkomma med förslag på förändrade regler i sjukförsäkringen
            enligt förslagen ovan. Detta bör riksdagen ställa sig bakom och
            ge regeringen till känna.
          </p>
          <head xml:id="i-8inaaxV3iPdoL1zePqrjPX" type="h2">
            3.3 Stärkta rättigheter i sjukförsäkringen
          </head>
          <p xml:id="i-DZEpdkaY2pizNnutoJmKfX">
            På grund av hur dagens sjukförsäkringssystem är konstruerat kan
            utlåtandet från den behandlande läkaren – den som individen träffar
            genom den ordinarie hälso- och sjukvården – skilja sig från den
            bedömning som försäkringsläkare hos Försäkrings­kassan gör. Den
            läkare som jobbar för Försäkringskassan benämns i regel som försäk­ringsmedicinsk
            rådgivare och har utöver läkarutbildningen en försäkringsmedicinsk
            utbildning. En försäkringsmedicinsk utredning gäller medicinska
            förhållanden och har en försäkringsrättslig grund. Denna bedömning
            är alltså avgörande för sjukskrivning. Ofta träffar den som ska
            bedömas inte ens försäkringsläkaren, men däremot den behandlande
            läkaren. Vänsterpartiet menar att man bör ha rätt att få träffa
            den läkare som ska avgöra om man är för sjuk för att kunna arbeta.
          </p>
          <p xml:id="i-XABsniRYWN7HHwJzWWxY5g">
            Regeringen bör återkomma med förslag om att införa en rätt att
            träffa läkaren som tar beslut om arbetsförmåga. Detta bör riksdagen
            ställa sig bakom och ge regeringen till känna.
          </p>
          <p xml:id="i-DbdFDety2itGdQ4quqzFg9">
            Ett annat problem med socialförsäkringarna är att väldigt få
            personer har möjlighet att få ekonomiskt stöd – rättshjälp – för
            att överklaga beslut som rör sjukförsäkrings­ärenden, trots att
            detta ökar chansen för den enskilde att få rätt i sak. Sedan mitten
            av 1990-talet har bara 100 personer fått ekonomiskt stöd för att
            överklaga beslut som rör socialförsäkringen. För många underlättar
            det och har stor betydelse att få kvalificerad juridisk hjälp
            i sina mål. Ett ökat antal rättsprocesser kopplat till socialförsäkringarna
            skulle sannolikt leda till att uppmärksamma ytterligare brister
            i systemet och till en rättsutveckling inom området.
          </p>
          <p xml:id="i-NxpPP8g9smmohT9Ngcp26f">
            En anledning till att så få som ansöker får rätt till rättshjälp
            för att anlita en advokat kan vara att inkomsttaket för att ta
            emot sådant stöd inte har räknats upp sedan 1999 och ligger på
            260 000 kronor om året. Möjligheten att pröva sin sak rättsligt
            ökar chansen att fler som har rätt till exempelvis sjukpenning
            också får sjukpenning. Vänsterpartiet menar därför att fler bör
            få möjlighet att driva sina mål rättsligt. Ett förslag är att
            göra en uppräkning av inkomsttaket för att ta emot sådant stöd.
          </p>
          <p xml:id="i-64xoVUbTzDFE85u92Domqb">
            Regeringen bör återkomma med förslag om att stärka rätten till
            rättshjälp. Detta bör riksdagen ställa sig bakom och ge regeringen
            till känna.
          </p>
          <head xml:id="i-KAPFMQy5CDcD8k2EdiSLSX" type="h2">
            3.4 Rätten att engagera sig ideellt, studera och pröva annat
            arbete
          </head>
          <p xml:id="i-GSErZN5La1kpovfcXvAaas">
            Ett problem för personer med sjukpenning och sjuk- och aktivitetsersättning
            är bristande möjligheter att engagera sig ideellt. Rätten att
            engagera sig ideellt utan att förlora sin ersättning är inte reglerad
            i lag och det har förekommit att personer med sjukersättning avråds
            av Försäkringskassan att engagera sig ideellt eftersom det riskerar
            att minska deras rätt till ersättning. Många vågar därför inte
            engagera sig i exempelvis en ideell förening eller ett politiskt
            parti. Det måste betraktas som en allvarlig inskränkning av demokratin.
            Som mest absurt blir det när personer som har drabbats av den
            förda sjukförsäkringspolitiken drar sig för att protestera mot
            densamma eftersom de är rädda att försvåra sina möjligheter till
            framtida försörjning.
          </p>
          <p xml:id="i-PXv9CfjPrpv1CsDziURdbo">
            Det bör göras en översyn med syfte att i lag säkra rätten för
            personer med sjukpenning samt sjuk- och aktivitetsersättning att
            engagera sig ideellt utan att det inskränker rätten till ersättning
            från sjukförsäkringen. Detta bör riksdagen ställa sig bakom och
            ge regeringen till känna.
          </p>
          <p xml:id="i-4GMxmVYdv4MrcGjZjLLjra">
            Tjänstemännens centralorganisation (TCO) visar i rapporten ”Studier
            – en väg från sjukskrivning till arbete” både att det finns en
            stark efterfrågan på ökade möjligheter att pröva på studier under
            sjukskrivning bland långtidssjukskrivna tjänstemän och att det
            finns brister i nuvarande regelverk. Enligt TCO bedömer många
            tjänstemän att ökad möjlighet att pröva sin studieförmåga kan
            förkorta deras sjukskrivning. Tjänstemän som sjukrivits på grund
            av psykisk ohälsa bedömer även i högre utsträckning än de som
            sjukskrivits av andra orsaker att ökade möjligheter att pröva
            studier under sjukskrivning kan hjälpa dem tillbaka till ett arbete
            där de kan ta tillvara sin kompetens och erfarenhet.
          </p>
          <p xml:id="i-CujAHpTchWKymdf6URTRTV">
            Det är redan i dag möjligt för sjukskrivna att studera med rehabiliteringspenning,
            men möjligheten är begränsad. Studierna får exempelvis inte vara
            en avslutning av tidigare utbildning eller början på en längre
            utbildning. TCO föreslår därför en utvidgning av nuvarande regelverk
            så att sjukskrivna som saknar arbetsförmåga för arbete inom sitt
            kompetensområde får möjlighet att studera i omställningssyfte
            med rehabiliteringspenning i högst 40 veckor. De föreslår också
            att sjukskrivna ska få möjlighet att studera även då studierna
            är en fortsättning på eller en avslutning av tidigare eftergymnasial
            utbildning eller en början av en eftergymnasial utbildning som
            är längre än 40 veckor.
          </p>
          <p xml:id="i-WRiLAqLinA79Aen6CHd8Qx">
            Vänsterpartiet delar TCO:s bedömning att ökad rätt att studera
            under rehabilite­ringen kan underlätta återgången till arbete
            och vara positivt för den sjukskrivne. Det kan också underlätta
            ett karriärbyte som möjliggör ett längre och rikare arbetsliv.
          </p>
          <p xml:id="i-RCkV6a5WrporKx9yjCyTSL">
            Regeringen bör återkomma med förslag om utvidgad rätt till studier
            under rehabiliteringen. Detta bör riksdagen ställa sig bakom och
            ge regeringen till känna.
          </p>
          <p xml:id="i-DTFzCRFMAGeWzeCTjym2LH">
            Möjligheterna att pröva nytt arbete för att komma ur en sjukskrivning
            bör också utökas. Idag finns begränsade möjligheter att prova
            ett nytt arbete som subventioneras genom så kallat nystartsjobb.
            Det kräver att man är arbetslös. Arbetsgivare kan vara ovilliga
            att anställa en person som kommer direkt från sjukskrivning. Om
            anställningen är subventionerad till en början skulle det kunna
            minska den oviljan. Ett alternativ är att se över möjligheten
            att prova på arbete med bibehållen sjukpenning eller införa en
            särskild ersättning i sjukförsäkringen för att pröva ett arbete
            under sjukskrivningen.
          </p>
          <p xml:id="i-Q6QdxATH5KksVGMdfH8ams">
            Regeringen bör utreda hur återgången till arbete efter sjukskrivning
            kan underlättas genom anställningar med statligt stöd enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-FjudSHFfUrMPrMbL8btAWw" type="h2">
            3.5 Villkoren för sjuk- och aktivitetsersättning
          </head>
          <p xml:id="i-NCbkxoShL3KRLKvPraUmfx">
            I samband med att regeringen satte målet om 9,0 sjukpenningdagar
            per år till 2020 införde den även ett mål om att antalet nybeviljade
            sjukersättningar inte ska överstiga 18 000 i genomsnitt per år
            under 2016–2020. Anmärkningsvärt i sammanhanget är att Försäkringskassan
            rapporterar siffror långt under det siffersatta målet. För 2015
            beviljades runt 11 000 personer och 2016 endast 9 000. 2018 beviljades
            drygt 5 500 personer sjukersättning för första gången. Målet finns
            inte kvar i Försäkringskassans uppdaterade regleringsbrev för
            2019.
          </p>
          <p xml:id="i-DrLzjiNEvY1B5UrBogdcc5">
            Kraven för att få sjukersättning – det som tidigare hette förtidspension
            – är i dag orimligt hårda. Efter de skärpningar som genomfördes
            av den då borgerliga regeringen 2008 har Sverige numera de hårdaste
            kraven av alla OECD-länder för att bevilja sjukersättning.
          </p>
          <p xml:id="i-W9YTR3vvDU2x5YMcMwxqHi">
            Riksrevisionen konstaterade i en granskning av Försäkringskassans
            beslut om sjuk- och aktivitetsersättning 2018 att myndigheten
            följer regelverket men att regelverket i sig är för snävt formulerat
            när det gäller den reella möjligheten att skaffa ett arbete. Den
            tidsbegränsade sjukersättningen har avskaffats och kraven för
            att beviljas permanent sjukersättning har höjts. Nu krävs att
            arbetsförmågan bedöms vara nedsatt för all överskådlig framtid.
            Den sjuke måste därmed i princip kunna visa att arbetsförmågan
            är nedsatt permanent, något som naturligtvis är svårt även för
            många personer vars framtida möjligheter att återgå till arbete
            är mycket små. De hårda kraven och brist på alternativ gör att
            människor som är för sjuka för att arbeta hänvisas till försörjningsstöd
            eller att leva på sin partner. Det är en omänsklig ordning som
            måste åtgärdas.
          </p>
          <p xml:id="i-G7KBgECsarQNyA178vcSZH">
            Det hårda regelverket för prövningen av arbetsförmågan innebär
            idag att den försäkrade nekas sjukersättning om hen kan ta någon
            form av arbete, även anställningar med särskilt stöd som exempelvis
            anpassade arbeten, subventionerade arbeten och skyddade anställningar
            som finns inom Samhall. Detta oavsett om något sådant arbete finns
            tillgängligt för personen vid tidpunkten. Därmed är prövningen
            av arbetsförmåga ännu strängare för att beviljas sjukersättning
            än sjukpenning.
          </p>
          <p xml:id="i-Nox1LbdQfQvuMFKdLpvKhM">
            Vänsterpartiet menar att sjukförsäkringen behöver reformeras.
            Det nuvarande systemet är inte värdigt ett välfärdsland som Sverige.
            Bland annat bör det införas en möjlighet att ta individuell hänsyn,
            exempelvis utifrån ålder, kön och tidigare arbetslivserfarenhet,
            vid beslut om sjukersättning. Det behövs också en förändring av
            reglerna för hur lång tid framåt arbetsförmågan ska vara nedsatt
            för att sjukersättning ska beviljas.
          </p>
          <p xml:id="i-zbqQXU4HoVXMNBeBgMLLF">
            Regeringen bör skyndsamt utreda regelverket gällande sjukersättningen
            och bedömningen av arbetsförmågan i syfte att säkerställa ekonomisk
            trygghet för långvarigt sjuka. Detta bör riksdagen ställa sig
            bakom och ge regeringen till känna.
          </p>
          <head xml:id="i-TyG5wRXWTFw97B8fP8iBD9" type="h1">
            4 Arbetsgivarens ansvar att förebygga och rehabilitera
          </head>
          <p xml:id="i-CdY2tkCiEUS6pBC5vtjA5w">
            Arbetsgivaren har en nyckelroll både i att förhindra att anställda
            blir sjuka och tvingas till sjukskrivning och i rehabiliteringen
            och återgången till arbetet. Det är från arbetet man sjukskrivs
            och till arbetet man ska rehabiliteras.
          </p>
          <p xml:id="i-HMMhjWY5aPZdjELSa2VaRR">
            Enligt socialförsäkringsbalken, arbetsmiljölagen och lagen om
            anställningsskydd är arbetsgivaren skyldig att vidta omfattande
            åtgärder för att rehabilitera anställda som förlorat arbetsförmågan
            på grund av sjukdom. Dessa bestämmelser efterlevs generellt bristfälligt
            ute på de enskilda arbetsplatserna. En av förklaringarna är att
            arbetsgivare saknar tydliga drivkrafter att agera för att hålla
            nere sjukfrånvaron eftersom de inte bär några direkta kostnader
            för långtidssjukfrånvaro. Arbetsgivarnas bristande incitament
            för att motverka sjukskrivningar har slagits fast i ESO-rapporten
            Sjukskrivningarnas anatomi (2016:2) och en OECD-rapport från 2009.
          </p>
          <head xml:id="i-25Y4gBTJUJi9XU124tfVPt" type="h2">
            4.1 Behovet av en fungerande företagshälsovård
          </head>
          <p xml:id="i-EMhiVADY4jk1gLJcxWdmcK">
            Företagshälsovården är en viktig aktör i välfärdssamhället, till
            nytta för såväl arbets­givare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livs­kvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företags­hälsovård som alla arbetstagare har tillgång till en
            investering som kan ge positiv utdelning också statsfinansiellt.
          </p>
          <p xml:id="i-EtKdPQyuGhn5cLgGA2vhoz">
            Enligt 3 kap. 2 c § arbetsmiljölagen (1977:1160), AML, ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företags­hälsovård menas en oberoende expertresurs
            inom områdena arbetsmiljö och rehabilite­ring. Företagshälsovården
            ska särskilt arbeta för att förebygga och undanröja hälsorisker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa. Enligt 12 § Arbetsmiljöverkets föreskrift om systematiskt
            arbetsmiljöarbete (AFS 2001:1) ska arbetsgivaren anlita företagshälsovård
            eller motsvarande sakkunnig hjälp utifrån när kompetensen inom
            den egna verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företagshälsovård eller motsvarande sakkunnig hjälp anlitas ska
            den vara av tillräcklig omfattning och ha tillräcklig kompetens
            och tillräckliga resurser för detta arbete.
          </p>
          <p xml:id="i-2W69wJv1J5RkJtd5HP6RWr">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap. 2 c § AML – vara en oberoende expertresurs inom områdena
            arbetsmiljö och rehabilitering.
          </p>
          <p xml:id="i-4jYjNzwRRAsuKtEG4PvBNT">
            Arbetsmarknadens parter bör ha en central roll i arbetet med
            att säkerställa att alla arbetstagare får tillgång till en kvalitetssäkrad
            företagshälsovård.
          </p>
          <p xml:id="i-SeYtPmPoacmyovD8Xf5x1Z">
            Regeringen bör tillsätta en utredning med uppdrag att, i samverkan
            med arbets­marknadens parter, ta fram förslag på hur en lagstiftad,
            obligatorisk, effektiv, kvalitets­säkrad och branschkunnig företagshälsovård
            som omfattar alla arbetstagare kan skapas. Vänsterpartiets politik
            avseende företagshälsovård utvecklas ytterligare i motionen Arbetstid
            och arbetsmiljö 2019/20:1633.
          </p>
          <head xml:id="i-6QepPau2ribc3p66p67ksw" type="h2">
            4.2 Möjligheter till vite och sanktioner mot arbetsgivare
          </head>
          <p xml:id="i-GCEexCtUow5k2V9779BpUs">
            Den första juli 2018 trädde nya regler i kraft gällande arbetsgivarens
            ansvar för rehabilitering. Reglerna innebär att arbetsgivaren
            måste upprätta rehabiliteringsplaner för alla arbetstagare som
            haft en nedsatt arbetsförmåga under minst 60 dagar. Arbetsgivare
            som inte uppfyller sina skyldigheter och krav kan drabbas av sanktioner.
            Arbetsmiljöverket kan som tillsynsmyndighet besluta om ett föreläggande
            eller ett förbud mot den skyddsansvarige.
          </p>
          <p xml:id="i-EEj1Y3o7y66a1TeRPDMuAW">
            Det är i dagsläget för tidigt att avgöra vilken betydelse de
            nya reglerna har fått. Vänsterpartiet anser att effekterna av
            regeländringen och hur den påverkat arbets­givarnas incitament
            att hålla nere sjukskrivningstalen ska utvärderas när den varit
            i kraft i två år. En sådan utredning bör även se över andra sätt
            att öka arbetsgivarnas incitament att hålla nere sjukskrivningstalen
            genom ökade satsningar på förebyggande arbete och mer effektiv
            rehabilitering.
          </p>
          <p xml:id="i-M8EHSgWQSuJDjXgGmyhibS">
            Regeringen ska tillsätta en utredning som utvärderar de nya reglerna
            gällande arbetsgivarens ansvar för rehabilitering och incitament
            att säkerställa ett hälsosamt arbetsliv genom ökade satsningar
            på förebyggande arbete och mer effektiv rehabilitering. Detta
            bör riksdagen ställa sig bakom och ge regeringen till känna.
          </p>
          <head xml:id="i-TQnhn4GcvbYcvr9zWQNRn4" type="h1">
            5 Stärk och utveckla samordningsförbunden
          </head>
          <p xml:id="i-RszET8NuBZentwziewS8Ej">
            Sedan 2004 gäller lagen (2003:1210) om finansiell samordning
            av rehabiliteringsinsatser (Finsam). Genom lagen kan kommuner,
            regioner, Arbetsförmedlingen och Försäkrings­kassan samverka om
            rehabiliteringsinsatser i samordningsförbund. Målgruppen är enligt
            lagtexten ”individer som är i behov av samordnade rehabiliteringsinsatser”.
            Syftet är att ”dessa uppnår eller förbättrar sin förmåga att utföra
            förvärvsarbete”.
          </p>
          <p xml:id="i-HhcYuNQry4y42d91SrBfHH">
            I dag finns det 83 samordningsförbund i Sverige. 260 av landets
            290 kommuner är medlemmar i ett förbund. 2018 finansierades 1
            105 insatser av Finsammedel. Samordningsförbund bedriver enligt
            lag ingen egen individinriktad verksamhet utan finansierar samverkansinsatser
            som bedrivs via en eller flera av parterna. Samordnings­förbunden
            finansieras gemensamt av kommunen/kommunerna (25 procent), regionen
            (25 procent) och staten genom Försäkringskassan (50 procent).
            Modellen innebär att den part som bidrar med lägst belopp bestämmer
            förbundets budgetram. Staten har ökat sin tilldelning från 83
            mkr 2005 till 339 mkr 2019, vilket innebär att förbunden samman­tagna
            i dag disponerar drygt 670 mkr per år.
          </p>
          <p xml:id="i-DUqsudz1W4imRvmVf56YRw">
            Varje samordningsförbund har en egen förbundsordning som fastställs
            av fullmäk­tigeförsamlingarna, Arbetsförmedlingen och Försäkringskassan.
            Förbunden leds av en förbundsstyrelse där de fyra parterna ska
            vara representerade. I en del förbund där flera kommuner är medlemmar
            representeras dessa av en ledamot, i andra har alla kommuner en
            egen ledamot.
          </p>
          <p xml:id="i-5vihyVTcaVCKrGWn8fNZTj">
            Den 15 april 2014 beslutade socialförsäkringsutskottet att genomföra
            en uppföljning av samordningsförbundens verksamhet och resultat.
            Det resulterade i en omfattande rapport, Finsam – en uppföljning
            av finansiell samordning av rehabiliteringsinsatser (2014/15:RFR13).
            I rapporten konstateras bland annat att samordningsförbunden är
            överens om att de individinriktade insatserna överlag ger goda
            resultat – särskilt mot bakgrund av att målgruppen är en mycket
            utsatt grupp. I rapporten hänvisas också till en rapport av Nationella
            Nätverket för Samordningsförbund, NNS, där resultaten av 58 lokala
            utvärderingar sammanställts. Rapporten visar att insatserna är
            samhällsekono­miskt mycket lönsamma. Den genomsnittliga återbetalningstiden
            för alla utvärderade insatser är tolv månader på samhällsnivå.
          </p>
          <p xml:id="i-MoegatK2WisrBWnCPoDXFr">
            Resultaten från verksamheten i samordningsförbunden är goda;
            fler människor får ett bättre liv, fler kommer i arbete och försörjning.
            För att verksamheten med sam­ordnade insatser ska kunna utvecklas
            positivt och komma fler människor till del, behöver en del förändringar
            genomföras.
          </p>
          <p xml:id="i-LLZf9uPuVnvRn5CtZTLmYA">
            Målgruppen för samordningsförbundens insatser utgörs av personer
            som har behov av samordnande insatser från flera aktörer (kommuner,
            regioner, Arbetsförmedlingen och Försäkringskassan). Idag är det
            ca 30 000 individer som har insatser inom ramen för samordningsförbundens
            arbete. Men behovet av samordnade insatser är mycket större. I
            lagens förarbeten bedömdes målgruppen kunna uppgå till 300 000
            personer. Det finns en stor potential för samordningsförbunden
            att utöka sina insatser och nå betydligt fler personer. Det skulle
            kunna ge effekter på förbättrad hälsa, minskad sjukfrånvaro och
            att fler personer kunde komma i egen försörjning. Det är därför
            viktigt att verksamheten kan växa de närmaste åren och att ekonomiska
            medel för detta avsätts.
          </p>
          <p xml:id="i-T8nDS3HSaM9LxW7TRZhmT8">
            Behov av samordnade insatser finns hos människor i hela landet.
            Arbetsformen samordningsförbund behöver därför spridas till att
            omfatta hela Sverige. Vänsterpartiet menar att regeringen bör
            överväga om ytterligare insatser, inklusive ändrad lagstiftning,
            behövs för att nå målet.
          </p>
          <p xml:id="i-MSxGkTWtkwgkdERSzkhsBP">
            Regeringen bör återkomma med förslag för att säkerställa att
            fler får tillgång till samordningsförbundens insatser, och att
            samordningsförbundens insatser blir tillgängliga i alla landets
            kommuner. Detta bör riksdagen ställa sig bakom och ge regeringen
            till känna.
          </p>
          <p xml:id="i-oxct5V9vD6Knh5YRh8zju">
            Att människor har komplexa problem och har behov av samordnade
            insatser för att uppnå eller förbättra sin förmåga att utföra
            förvärvsarbete är inget tillfälligt eller över­gående. Ändå bedrivs
            alltför ofta insatser för dessa människor i form av projekt, vilket
            skapar osäkerhet, ryckighet och onödig administration. Verksamhet
            som innehåller samordnade insatser från Finsams parter behöver
            precis som andra välfärdsverk­samheter bedrivas permanent och
            långsiktigt. Projekt kan ha stort värde för att pröva nya metoder,
            jobba med nya målgrupper, involvera nya grupper av arbetsgivare
            eller för kompetensutveckling av arbetsmarknaden. Men de behöver
            utgå från en stabil, kompe­tent, finansierad verksamhet för målgruppen.
            Behovet av långsiktig finansiering lyfts också fram av Inspektionen
            för socialförsäkringen (ISF) i rapporten Samordnings­förbundens
            organisering och verksamhet (2019:1). Där konstateras bland annat
            att det kan vara svårt att få medlemmarna i ett förbund att ta
            över insatser när förbundets finansiering av verksamheten upphör,
            framförallt gällande de insatser som finns i gränslandet mellan
            parternas ordinarie uppdrag. ISF anser att det är viktigt att
            säker­ställa att det finns en långsiktig finansiering av framgångsrika
            projekt. Samtidigt måste förbunden förhålla sig till att de inte
            själva får bedriva insatser i egen regi. Detta beskrivs som en
            utmaning för förbunden och parterna.
          </p>
          <p xml:id="i-JFLLZSozWEucCPyHh8cZfV">
            För att verksamheten i samordningsförbunden ska fungera bra krävs
            att alla parter tar ansvar och bidrar i arbetet. Det är en utbredd
            uppfattning – vilket även ISF påpekar i rapporten – att de statliga
            myndigheternas vilja och förmåga att bidra med medarbetare i samverkan
            minskar. Det finns därför ett stort behov av att förtydliga samverkanskravet
            i myndigheternas instruktioner. Det är särskilt angeläget nu,
            i samband med förändringar av Arbetsförmedlingens organisation
            och uppdrag. Vänsterpartiet menar att det vore mycket olyckligt
            om myndigheternas ansvar för och engagemang i den viktiga och
            framgångsrika verksamhet som bedrivs inom ramen för Finsam skulle
            minska.
          </p>
          <p xml:id="i-AK7spGW311V4cPPReo2K8N">
            ISF konstaterar i sin rapport att det finns styrelseledamöter
            som upplever sin roll som ledamot otydlig. Vissa ledamöter ser
            sig som företrädare för sin myndighet snarare än för samordningsförbundet.
            Men styrelseledamöterna ska inte tillvarata intressen hos den
            medlem som utsett dem. Deras uppgift är att bedriva verksamheten
            på ett sådant sätt att syftet med den finansiella samordningen
            uppnås. Parterna bör inte försöka styra förbunden genom sina styrelseledamöter.
            Detta bör regeringen tydliggöra i reglerings­breven till Arbetsförmedlingen
            respektive Försäkringskassan eller på annat lämpligt sätt.
          </p>
          <p xml:id="i-XsUZqs67JafWQ2bEZYF8qh">
            Vänsterpartiet menar att samordningsförbunden utgör en bra och
            effektiv form för att bedriva rehabilitering från sjukskrivning
            och att verksamheten bör kunna stärkas ytterligare.
          </p>
          <p xml:id="i-RbCUSmaYU5pcoZoCqajERZ">
            Regeringen bör återkomma med förslag om tydliga samverkansuppdrag,
            långsiktiga former för samordnade insatser och tydligare styrning
            av samverkansförbunden enligt ovan. Detta bör riksdagen ställa
            sig bakom och ge regeringen till känna.
          </p>
          <head xml:id="i-WB8JTwzDEUBQDBSkk88ZJw" type="h1">
            6 Försäkringskassans ansvar
          </head>
          <p xml:id="i-TvtM8WZSzfvSNByoptqxC6">
            Vänsterpartiet anser att Försäkringskassan ska återgå till en
            mer aktiv handläggning och erbjuda personer inom sjukskrivningsprocessen
            möten med handläggare för att meddela beslut och beslutsgrunder.
            Myndighetens samordningsansvar måste också stärkas.
          </p>
          <head xml:id="i-ExvgamyxoD14PLZuH6T5fJ" type="h2">
            6.1 Ändra Försäkringskassans samordningsansvar till en samordningsskyldighet
          </head>
          <p xml:id="i-CUMgL7uoFj3U4rpjAUwYbr">
            Ett av de återkommande problem med sjukförsäkringsprocessen som
            beskrivits i media är att sjukskrivna hamnar mellan stolarna då
            de anses arbetsföra av Försäkringskassan, men inte tas emot av
            Arbetsförmedlingen som gör en annan bedömning. Försäkrings­kassan
            är den naturliga aktören för samordning av sjukskrivningsprocessen
            och ansvaret ligger därför på myndigheten. För att underlätta
            den sjukskrivnes återgång i arbete organiserar Försäkringskassan
            möten där den sjukskrivne, Försäkringskassan och en arbetsgivare,
            samt i vissa fall vårdgivare, träffas. Arbetsförmedlingen är en
            viktig aktör när den enskilde saknar arbete. Dessa så kallade
            avstämningsmöten har en avgörande betydelse för rehabiliteringen
            av den som är sjukskriven. Mellan 2014 och 2018 halverades antalet
            sådana avstämningsmöten, vilket har mött kritik från såväl regeringen
            som fackförbundet ST och LO.
          </p>
          <p xml:id="i-VagDm9cHyKdxzGB4chqSb8">
            Mot denna bakgrund menar Vänsterpartiet att Försäkringskassans
            ansvar för samordningen bör stärkas och formuleras om till en
            samverkansskyldighet. Skyldig­heten ska inkludera att Försäkringskassan
            blir skyldig att kalla Arbetsförmedlingen, arbetsgivaren, den
            försäkrade, den behandlande läkaren och den fackliga organisationen
            till ett övergångsmöte innan eventuellt beslut om att dra in den
            enskildes sjukpenning fattas. För att sjukpenningen ska dras in
            bör det också säkerställas att Arbetsförmed­lingen tar emot individen
            och att det finns ett samförstånd mellan Försäkringskassan och
            Arbetsförmedlingen kring kommande steg.
          </p>
          <p xml:id="i-J9JnxC9e9AVLaLiC1TJGDh">
            Regeringen ska återkomma med förslag om att ändra Försäkringskassans
            samord­ningsansvar till en samordningsskyldighet enligt ovan.
            Detta bör riksdagen ställa sig bakom och ge regeringen till känna.
          </p>
          <head xml:id="i-YDjosaf48iPKYjp7UjrpsW" type="h2">
            6.2 Försäkringskassans samverkan med hälso- och sjukvården
          </head>
          <p xml:id="i-E745QREnxwC1Hh1Pc154Kq">
            Den politiska styrningen av Försäkringskassan mot minskade antal
            sjukskrivningar har lett till spänningar mellan Försäkringskassan
            och läkarkåren. I juni 2017 gav regeringen Försäkringskassan i
            uppdrag att kartlägga omfattningen av begärda kompletteringar
            av läkarintyg då den sjukskrivnes arbetsförmåga ska bedömas. Syftet
            var att få ökad klar­het i den pågående diskussionen mellan Försäkringskassan
            och hälso- och sjukvården om kvaliteten i läkarintyg – en diskussion
            som präglas av ett misstroende dem emellan. Försäkringskassan
            har redovisat uppdraget och arbetar vidare med frågan.
          </p>
          <p xml:id="i-L1XkwEugw7CEdZNnHgMWzZ">
            Vänsterpartiet välkomnar regeringens initiativ, men mer behöver
            uppenbarligen göras eftersom grundproblemet finns kvar. Läkare
            vittnar om att Försäkringskassan ifrågasätter sjukintyg från vården
            på oklara och märkliga grunder och anställda på Försäkringskassan
            att deras roll blivit att leta fel i läkarintygen i myndighetens
            jakt på sänkta sjuktal.
          </p>
          <p xml:id="i-AnerqimVgUjH41rQwiuAHm">
            Idag tycks Försäkringskassans verksamhet inte styras av människors
            behov av trygghet, eller deras arbetsförmåga, utan av mål om hur
            många människor som ska tillåtas vara sjukskrivna. Spänningarna
            mellan Försäkringskassan och läkarkåren beror i grunden på att
            de har motstridiga mål i sin verksamhet, med resultatet att den
            enskilde drabbas. Det finns ett politiskt tryck på Försäkringskassan
            att hålla nere sjuktalen, samtidigt som patienter ofta förväntar
            sig att läkarna ska sjukskriva dem när de är sjuka och arbetsoförmögna.
            De motstridiga målen leder till att Försäkringskassan ofta inte
            alls tar kontakt med den behandlande läkaren i samband med att
            frågan om en eventuell sjukskrivning ska avgöras.
          </p>
          <p xml:id="i-XYTo34pNCJccWRnEDoWr3P">
            ISF har granskat Försäkringskassans bedömningar vid tidsgränserna
            90 dagar respektive 180 dagar och landar i slutsatsen att två
            tredjedelar av de granskade bedöm­ningar som Försäkringskassan
            gör inte håller tillräcklig kvalitet vid 90 dagar. En tre­djedel
            håller inte tillräcklig kvalitet vid 180 dagar. Bristerna handlar
            framför allt om att Försäkringskassan i dialog med arbetsgivaren
            inte ser till att arbetsanpassa arbetsplatsen.
          </p>
          <p xml:id="i-TcAYbmdPqyg6M7o7GSeyrS">
            Vänsterpartiet menar att Försäkringskassan måste återgå till
            att göra bättre utred­ningar av den försäkrades tillstånd och
            involvera fler relevanta aktörer i processen. Läkarintyg ska väga
            tyngre och en bättre dialog behövs generellt mellan Försäkrings­kassan
            och hälso- och sjukvården. Regeringen ska återkomma med förslag
            om förtyd­ligade riktlinjer för Försäkringskassan enligt ovan.
            Detta bör regeringen ställa sig bakom och ge regeringen till känna.
          </p>
          <head xml:id="i-QMRPVdxizeuTxHJyF16C6L" type="h1">
            7 Stärkta ekonomiska villkor
          </head>
          <p xml:id="i-9VDE2npPq1YP7uYnGhGvws">
            Den ekonomiska standarden är betydligt lägre för gruppen med
            sjuk- och aktivitets­ersättning än för befolkningen i stort. Många
            människor tvingas ut i fattigdom och har svårt att klara sin ekonomi.
            Ett vanligt förekommande mått på ekonomisk utsatthet är låg ekonomisk
            standard – en inkomststandard understigande 60 procent av median­inkomsten
            i samhället. Omkring 130 000 av de personer som har sjuk- och
            aktivitets­ersättning beräknas ha en så låg ekonomisk standard
            att de anses vara ekonomiskt utsatta.
          </p>
          <p xml:id="i-XHAfktweqdaaNx9gs33zsu">
            Drygt hälften (52 procent) av alla personer med sjuk- och aktivitetsersättning
            är ensamstående vilket är en faktor som i sig bidrar till att
            gruppen sammantaget har en svårare ekonomisk situation än den
            övriga befolkningen.
          </p>
          <p xml:id="i-44aTkrAUoU7Uhu3Ji3k2cf">
            Därför har Vänsterpartiet i budgetsamarbetet med regeringen under
            2014–2018 prioriterat att förbättra situationen för människor
            som har låga inkomster och små ekonomiska marginaler. Flera reformer
            av sjuk- och aktivitetsersättningen har genomförts. Den s.k. antagandeinkomsten
            har höjts från 64 till 64,7 procent för dem som har inkomstrelaterad
            ersättning. Även garantinivån för hel sjuk- och aktivitets­ersättning
            har höjts med 187 kronor per individ och månad.
          </p>
          <p xml:id="i-671Lymg5b2P4UjFFGGW7tL">
            Vidare har Vänsterpartiet under föregående mandatperiod drivit
            igenom ett jämlikhetspaket riktat till särskilt ekonomiskt utsatta
            grupper. Paketet omfattar både en höjning av garantiersättningen
            och en skattesänkning för alla med sjuk- och aktivitets­ersättning
            för motsvarande 2,6 miljarder kronor, och kommer att göra skillnad
            för många människor. Dessa förbättringar av ekonomin innebär dessutom
            ett steg mot en mer likformig och rättvis inkomstbeskattning.
          </p>
          <p xml:id="i-9wcZ2PwKeLeUsrwR2KyQjb">
            Vänsterpartiets uppfattning är att lika skatt ska betalas vid
            lika inkomst, oavsett varifrån inkomsten kommer. Socialförsäkringarna
            bör också i högre grad indexeras i takt med löneutvecklingen –
            det är en fråga om jämlikhet. Vänsterpartiet vill se ett mer jämlikt
            samhälle, där klyftorna minskar. Med nuvarande system ser vi ständigt
            växande klyftor mellan de som arbetar och pensionärer samt sjukskrivna.
            Utifrån dessa principer vill vi se över ersättningarna i socialförsäkringssystemet
            i sin helhet. Nedan presenterar vi förslag avseende ersättningarna
            i sjukförsäkringen.
          </p>
          <p xml:id="i-TVSyFTNsxK7A7EuUeLTDg">
            Allmän löneavgift räknas i dagligt tal till de sociala avgifterna,
            men i både ekono­misk och rättslig mening är den en skatt. Den
            allmänna löneavgiften infördes 1995 och uppgick då till 1,5 procent
            av bruttolönen. Under senare år har löneavgiften använts i allmänt
            budgetförstärkande syfte och uppgår år 2019 till 11,62 procent
            av lönesumman. Sedan 2003 har sjukförsäkringsavgiften, räknat
            som andel av lönesumman, minskat från 11,8 procent till 4,35 procent
            till 2017 till följd av de stränga regelverken och den strikta
            tillämpningen av dem som beskrivs i denna motion. I sammanhanget
            bör det framhållas att sjukförsäkringsavgiften är ett löneutrymme
            som löntagarna avstått från mot att i utbyte via det allmänna
            få ett inkomstskydd vid sjukskrivning. Vänsterpartiet menar att
            det skifte som har skett och lett till en urholkning av socialförsäkringen
            och särskilt sjukförsäkringen är en central förklaring bakom den
            växande ojämlikheten. Detta skifte behöver synliggöras och debatteras
            för att öka kunskapen om hur systemet faktiskt fungerar idag.
            Arbetsgivaravgiften bör ligga kvar på samma nivå som idag, men
            en större del av den bör användas till sitt ursprungliga syfte,
            att finansiera socialförsäkringarna.
          </p>
          <head xml:id="i-CEVxMcyAafochTYbmeuhgH" type="h2">
            7.1 Höj ersättningsnivåerna
          </head>
          <p xml:id="i-3GoqM2w4EneBsyag8abe3P">
            Vänsterpartiet anser att inkomstbortfallsprincipen i sjukförsäkringen
            måste stärkas. Idag har omkring 40 procent av de sjukförsäkrade
            inkomster över inkomsttaket i försäk­ringen. 1992 hade endast
            14 procent av männen och två procent av kvinnorna en inkomst över
            taket. Ersättningsnivåerna måste höjas och det bör ske stegvis.
            Vänsterpartiet föreslår som första steg ett förstärkt grundskydd
            i sjuk- och aktivitetsersättningen.
          </p>
          <head xml:id="i-2TEen9LPxn5vAestAJPUCU" type="h3">
            7.1.1 Höjda garantinivåer i sjukersättningen
          </head>
          <p xml:id="i-1pBsrR1U4URKktVFfuNm8">
            De som lever med sjuk- och aktivitetsersättning har betydligt
            lägre ekonomisk standard än befolkningen i stort. Många människor
            tvingas ut i fattigdom och har svårt att klara sin ekonomi, enbart
            på grund av att de blir sjuka. Lägst inkomster har de som får
            garanti- eller aktivitetsersättning då deras ersättningsnivåer
            inte baseras på tidigare inkomst. Detta vill Vänsterpartiet ändra
            på genom att höja garantinivåerna i sjuk- och aktivitetsersättningen
            med 0,3 prisbasbelopp. De kommunala skatteintäkterna beräknas
            öka med 600 miljoner kronor per år för 2020 och 2021 samt 500
            miljoner kronor för 2022 till följd av förslaget. Förslaget innebär
            en höjning från 9 804 kronor per månad till 10 966 kronor per
            månad för den som har maximal garantiersättning.
          </p>
          <p xml:id="i-Mffe4TUpEyvgBpU5F65DG3">
            Garantinivåerna i sjuk- och aktivitetsersättningen ska höjas
            med 0,3 prisbasbelopp, i enlighet med bilaga 1 Föreslagna ändringar
            i socialförsäkringsbalken. Detta bör riksdagen besluta.
          </p>
          <p xml:id="i-uffF2LuamgGirPTgWkJnG">
            Vänsterpartiets förslag för höjda garantinivåer i sjuk- och aktivitetsersättningen
            utvecklas i vår budgetmotion för 2020.
          </p>
          <head xml:id="i-VwNDc72noKxwE7pJXzZJAW" type="h3">
            7.1.2 Höjt bostadstillägg
          </head>
          <p xml:id="i-FRv1VXoJmvTAhzY8CDw5KD">
            I proposition 2018/19:134 Förbättrat grundskydd för pensionärer
            föreslår regeringen bland annat en höjning av bostadskostnadstaket
            i bostadstillägget för pensionärer från dagens 5 600 kronor per
            månad till 7 000 kronor per månad för den som är ogift och 3 500
            för den som är gift.
          </p>
          <p xml:id="i-83wTjTGVnh3hF8PRCgJQzv">
            Personer med sjuk- och aktivitetsersättning har också rätt till
            bostadstillägg. Om bostadskostnadstaket i bostadstillägget för
            pensionärer höjs utan att några justeringar görs inom sjuk- och
            aktivitetsersättningen får de som lever på sjuk- och aktivitets­ersättning
            jämförelsevis sämre möjligheter att efterfråga bostäder med god
            standard och tillgänglighet. Vänsterpartiet menar att det vore
            en olycklig utveckling.
          </p>
          <p xml:id="i-K26XDBFPVS57t9yyHXJ4b">
            Regeringen bör undersöka möjligheten att höja bostadskostnadstaket
            i bostads­tillägget för sjuk- och aktivitetsersättningen. Detta
            bör riksdagen ställa sig bakom och ge regeringen till känna.
          </p>
          <head xml:id="i-WsVt7sdPBDFgKBHwg1WqPZ" type="h1">
            8 Inför en särskild åldersfaktor i sjukförsäkringen
          </head>
          <p xml:id="i-WoFcsbwVJ5E6DX5bn4v32M">
            I dagens system tvingas de som inte klarar av att arbeta de sista
            åren före pensionen att ta ut sin pension i förtid, vilket kan
            leda till en väldigt låg pension. Det drabbar fram­förallt arbetare
            med slitsamma yrken. För att komma åt detta problem vill Vänsterpartiet
            införa en möjlighet att avsluta sitt arbetsliv tidigare, utan
            att pensionen påverkas negativt. Vi menar att det bör införas
            en särskild åldersfaktor i sjukersättningssystemet, som skulle
            innebära att många slipper ta ut inkomstpensionen i förtid och
            att kravet på omställning förändras vid 61 års ålder. Den försäkrade
            kommer då endast att prövas mot arbete inom ramen för det yrke
            denne har, inte mot hela arbetsmarknaden som i dag. Vi vill också
            att den som inte kan jobba fram till pension ska ha möjlighet
            att få sjuker­sättning upp till 67 års ålder.
          </p>
          <p xml:id="i-78MpriHRq9WeCGz822fr3w">
            Om samtliga av de ca 1 400 personer som tog ut 100 procent av
            sin allmänna pension före 65 års ålder på grund av att de inte
            längre fick sjukpenning eller sjukersättning under 2017 skulle
            erhålla sjukpenning eller sjukersättning skulle kostnaden för
            förslaget första året uppgå till cirka 300 miljoner kronor. Beroende
            på hur tidigt personerna går i pension kommer det efter ett antal
            år vara flera åldersgrupper som parallellt uppbär sjukpenning
            istället för ålderspension, varför kostnaderna kommer att vara
            högre. Kostnaden för att höja åldersgränsen för sjukersättning
            till 67 år uppgår till ca 2,3 miljarder kronor per år, utifrån
            antagandet att de ca 20 000 personer som lämnar sjukersättningen
            årligen skulle fortsätta uppbära sjukersättning. År två tillkommer
            ytterligare en åldersgrupp, varför utbetalningarna nästintill
            dubbleras per år det följande året. Dock minskar regelbundet antalet
            personer som uppbär sjukersättning och fyller 65 år, varför kostnaderna
            förväntas minska från år till år därefter. Vänsterpartiets förslag
            för införandet av en särskild åldersfaktor i sjukförsäkringen
            utvecklas i Vänsterpartiets budgetmotion för 2020.
          </p>
          <head xml:id="i-CfqGthC2UQjpPmQFBAu2oJ" type="h1">
            Bilaga 1 Föreslagna ändringar i socialförsäkringsbalken
          </head>
          <head xml:id="i-JDz7eUUWn691yGqBftaeEi" type="h1">
            Socialförsäkringsbalken
          </head>
          <head xml:id="i-SZA1twx37Y7UBdf5ZKXWkE" type="h1">
            35 kap. Sjukersättning och aktivitetsersättning i form av garantiersättning
          </head>
          <p xml:id="i-4FvXGfMDSp3U3NBqVgCz31">
            18 § Garantinivån för hel sjukersättning från och med den månad
            då den försäkrade fyller 30 år motsvarar för år räknat 2,83 prisbasbelopp.
            Lag (2017:1306).
          </p>
          <p xml:id="i-12LLSarJ4cofw9CVmUmusm">
            19 § Garantinivån för hel sjukersättning till och med månaden
            före den månad då den försäkrade fyller 30 år samt för hel aktivitetsersättning
            motsvarar för år räknat
          </p>
          <head xml:id="i-BJ1rX6SEiYbddZjrkbUfv2" type="h1">
            – 2,53 prisbasbelopp till och med månaden före den månad då den
            försäkrade fyller 21 år,
          </head>
          <p xml:id="i-Nu1m6CfbECMybkJDLVymhS">
            – 2,58 prisbasbelopp från och med den månad då den försäkrade
            fyller 21 år till och med månaden före den månad då han eller
            hon fyller 23 år,
          </p>
          <p xml:id="i-4sWtcSKu94qZZhXisgVbEp">
            – 2,63 prisbasbelopp från och med den månad då den försäkrade
            fyller 23 år till och med månaden före den månad då han eller
            hon fyller 25 år,
          </p>
          <p xml:id="i-5oFALnbdnS88xitKAiJDhg">
            – 2,68 prisbasbelopp från och med den månad då den försäkrade
            fyller 25 år till och med månaden före den månad då han eller
            hon fyller 27 år,
          </p>
          <p xml:id="i-XxmNbmnt9UtEDir2TMq1Zq">
            – 2,73 prisbasbelopp från och med den månad då den försäkrade
            fyller 27 år till och med månaden före den månad då han eller
            hon fyller 29 år, samt
          </p>
          <p xml:id="i-VVzcM9F31PnYAUqUUoxagt">
            – 2,78 prisbasbelopp från och med den månad då den försäkrade
            fyller 29 år till och med månaden före den månad då han eller
            hon fyller 30 år. Lag (2017:1306).
          </p>
        </div>
        <div xml:id="i-X1PszudzfJbHfpwCt1CaqK" type="motSignatures">
          <list xml:id="i-TcgFPq2Nbpzqce3AukMswX">
            <item xml:id="i-3GEoCwdqCVHfDnXYWxMSuf" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-AyqDR9NEqACQuw3X7iCNde" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-YbDr9aL8yDwDWjart73EZ6" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-17RAnGZdZ6QPmeQuUju6nA" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-9USGC7pYSRmaZ8yDTA9kzK" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-MwQni7uWJrGsopjLHn8kG4" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-WyN7zC5pCnTFRVV6PFt67n" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-UYurLT1ZxZo1LbSGhGX67X" who="i-DthTyR9U9R8S6NVcPNcNQA">
              Ida Gabrielsson (V)
            </item>
          </list>
        </div>
      </div>
    </body>
  </text>
</TEI>
