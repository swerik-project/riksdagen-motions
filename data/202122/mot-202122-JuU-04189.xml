<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-JuU-04189">
  <teiHeader>
    <fileDesc>
      <titleStmt>
        <title>Tydliga reaktioner mot brott</title>
        <author corresp="i-V4PGuKUAKzYUXWKqj2bLeL">av Andreas Carlson m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4189 av Andreas Carlson m.fl. (KD)</title>
          <idno type="rdwebb">H9024189</idno>
          <rs type="number">4189</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H9024189/text</ref>
          <ref type="dokument_url_html">http://data.riksdagen.se/dokument/H9024189</ref>
          <ref type="dokumentstatus_url_xml">http://data.riksdagen.se/dokumentstatus/H9024189</ref>
          <ref type="docx">http://data.riksdagen.se/fil/1E14E529-7511-4D1B-BF73-781600722854</ref>
          <ref type="pdf">http://data.riksdagen.se/fil/3CB517E7-B885-4030-B9D9-1391C49E1D72</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-SgLSQ3phK7HUZecEbLumwe</idno>
            <name>Ingemar Kihlström</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-6umT1k53jwZ9Rr9pvYUNWh</idno>
            <name>Lars Adaktusson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-4BTx6VbUNJDqLqfkYqjnsE</idno>
            <name>Tuve Skånberg</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-JLXuQC8Bjt8suyRFj6kC3h</idno>
            <name>Gudrun Brunegård</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-6cMpWsTV5T8YwuX2Q1FAjv" type="signed"/>
        <correspContext corresp="i-6cMpWsTV5T8YwuX2Q1FAjv">
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-SgLSQ3phK7HUZecEbLumwe"/>
          <note type="signatory" corresp="i-6umT1k53jwZ9Rr9pvYUNWh"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-4BTx6VbUNJDqLqfkYqjnsE"/>
          <note type="signatory" corresp="i-JLXuQC8Bjt8suyRFj6kC3h"/>
        </correspContext>
        <correspAction xml:id="i-W254ymkhpq9SZnHaAGNeJG" type="submitted">
          <date when="2021-10-05"/>
          <time when="18:09:23"/>
        </correspAction>
        <correspAction xml:id="i-TaH1fLkWJCMJqgoE1xrHY3" type="reviewed">
          <date when="2021-10-06"/>
          <time when="13:04:06"/>
        </correspAction>
        <correspAction xml:id="i-VfsMefY7xoVU41HxCZEXQU" type="referred">
          <date when="2021-10-14"/>
        </correspAction>
        <correspAction xml:id="i-56yty5mkPK1jAJtyZpg4s2" type="assigned">
          <date when="2022-08-24"/>
          <time when="11:33:03"/>
        </correspAction>
        <correspContext corresp="i-56yty5mkPK1jAJtyZpg4s2">
          <ref type="assignedTo">Justitieutskottet</ref>
        </correspContext>
        <correspAction xml:id="i-VrG6u81R2hTgGTadeeBrtW" type="behandlas_i"/>
        <correspContext corresp="i-VrG6u81R2hTgGTadeeBrtW">
          <ref type="uppgift">2021/22:SkU1</ref>
          <ref type="ref_dok_id">H901SkU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SkU1</ref>
          <ref type="ref_dok_titel">Utgiftsområde 3 Skatt, tull och exekution</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KFsKQD4g58GL6QDPvqraVR" type="behandlas_i"/>
        <correspContext corresp="i-KFsKQD4g58GL6QDPvqraVR">
          <ref type="uppgift">2021/22:JuU24</ref>
          <ref type="ref_dok_id">H901JuU24</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU24</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FZSEgvVuaT59QXyhAnFaAw" type="behandlas_i"/>
        <correspContext corresp="i-FZSEgvVuaT59QXyhAnFaAw">
          <ref type="uppgift">2021/22:KU13</ref>
          <ref type="ref_dok_id">H901KU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU13</ref>
          <ref type="ref_dok_titel">Föreningsfrihet och terroristorganisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-45N4MqQPmw6NjQAtKwAgr3" type="behandlas_i"/>
        <correspContext corresp="i-45N4MqQPmw6NjQAtKwAgr3">
          <ref type="uppgift">2021/22:KU28</ref>
          <ref type="ref_dok_id">H901KU28</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU28</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-46ymjqsi7EtaxT6hRkbYpS" type="behandlas_i"/>
        <correspContext corresp="i-46ymjqsi7EtaxT6hRkbYpS">
          <ref type="uppgift">2021/22:JuU10</ref>
          <ref type="ref_dok_id">H901JuU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU10</ref>
          <ref type="ref_dok_titel">Skärpta straff för grova trafikbrott</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Wwjbu7Ww2uF8j3aXB3A9Yf" type="behandlas_i"/>
        <correspContext corresp="i-Wwjbu7Ww2uF8j3aXB3A9Yf">
          <ref type="uppgift">2021/22:JuU25</ref>
          <ref type="ref_dok_id">H901JuU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU25</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MPVvkVuhF6wi1TRfcfE9xQ" type="behandlas_i"/>
        <correspContext corresp="i-MPVvkVuhF6wi1TRfcfE9xQ">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NQUKBeeMamjrqoUBZMa5La" type="behandlas_i"/>
        <correspContext corresp="i-NQUKBeeMamjrqoUBZMa5La">
          <ref type="uppgift">2021/22:JuU17</ref>
          <ref type="ref_dok_id">H901JuU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU17</ref>
          <ref type="ref_dok_titel">Ett särskilt brott för hedersförtryck</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GRPWLrT5Gr6JFh4cwfcDjK" type="behandlas_i"/>
        <correspContext corresp="i-GRPWLrT5Gr6JFh4cwfcDjK">
          <ref type="uppgift">2021/22:SfU20</ref>
          <ref type="ref_dok_id">H901SfU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU20</ref>
          <ref type="ref_dok_titel">Migration, asylpolitik och anhöriginvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3qEttjBQAV1SodgHzy2GYT" type="behandlas_i"/>
        <correspContext corresp="i-3qEttjBQAV1SodgHzy2GYT">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GPHo6AqZGAMQLnKBPkexj9" type="behandlas_i"/>
        <correspContext corresp="i-GPHo6AqZGAMQLnKBPkexj9">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GZj5jPKJ4Y5DgGnskVyBt9" type="behandlas_i"/>
        <correspContext corresp="i-GZj5jPKJ4Y5DgGnskVyBt9">
          <ref type="uppgift">2021/22:JuU28</ref>
          <ref type="ref_dok_id">H901JuU28</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU28</ref>
          <ref type="ref_dok_titel">Vapenfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7Zr3XCyMzH5Bgb8a8GaNCE" type="behandlas_i"/>
        <correspContext corresp="i-7Zr3XCyMzH5Bgb8a8GaNCE">
          <ref type="uppgift">2021/22:JuU27</ref>
          <ref type="ref_dok_id">H901JuU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU27</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AySDZSgtt4bY2G5MRYopJg" type="behandlas_i"/>
        <correspContext corresp="i-AySDZSgtt4bY2G5MRYopJg">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6ppgReAAwtTQQXWvMUYj3Y" type="behandlas_i"/>
        <correspContext corresp="i-6ppgReAAwtTQQXWvMUYj3Y">
          <ref type="uppgift">2021/22:FöU7</ref>
          <ref type="ref_dok_id">H901FöU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NYZ8DT5QoDeY2DoMinSj1J" type="behandlas_i"/>
        <correspContext corresp="i-NYZ8DT5QoDeY2DoMinSj1J">
          <ref type="uppgift">2021/22:JuU40</ref>
          <ref type="ref_dok_id">H901JuU40</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU40</ref>
          <ref type="ref_dok_titel">Ett modernare straffrättsligt skydd mot hemfridsbrott och olaga intrång</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Lw8PhTu9ajCW9PYeJeQFW2" type="behandlas_i"/>
        <correspContext corresp="i-Lw8PhTu9ajCW9PYeJeQFW2">
          <ref type="uppgift">2021/22:JuU35</ref>
          <ref type="ref_dok_id">H901JuU35</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU35</ref>
          <ref type="ref_dok_titel">En stärkt rättsprocess och en ökad lagföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4WugYN6ZBpTThqKaUe79G6" type="behandlas_i"/>
        <correspContext corresp="i-4WugYN6ZBpTThqKaUe79G6">
          <ref type="uppgift">2021/22:SfU28</ref>
          <ref type="ref_dok_id">H901SfU28</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SfU28</ref>
          <ref type="ref_dok_titel">Utvisning på grund av brott - ett skärpt regelverk</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Kn3AntGgGePR7zPNNDmQEd" type="motHeader">
        <div xml:id="i-BAzrperJunsmVGCfiJrw58" type="motTitle">
          Motion till riksdagen 2021/22:4189 av Andreas Carlson m.fl. (KD)
          Tydliga reaktioner mot brott
        </div>
      </div>
      <div xml:id="i-4zu1XeJcCNBWGRUxnHkKbB" type="motBody">
        <div xml:id="i-9sZNAzWUeaZ1JWn4EbKsC7" type="motProposal" subtype="förslag">
          <head xml:id="i-SvhCHaKLzDkyVGnmF4iwHQ">
            Förslag till riksdagsbeslut
          </head>
          <list xml:id="i-2zCHkyku1EvQ1KYKXfQ33V" style="ol">
            <item xml:id="i-WqA9wo7XsF6tywRqtZvzUZ">
              Riksdagen ställer sig bakom det som anförs i motionen om strafflindring
              och villkorlig frigivning och tillkännager detta för regeringen.
            </item>
            <item xml:id="i-Pi3FuJpVi2S1vDqpSejgho">
              Riksdagen ställer sig bakom det som anförs i motionen om mängdrabatt
              och tillkännager detta för regeringen.
            </item>
            <item xml:id="i-FhXmwndG8V38shva2VWPX6">
              Riksdagen ställer sig bakom det som anförs i motionen om asperationsprincipen
              och tillkännager detta för regeringen.
            </item>
            <item xml:id="i-C27bf5QVkahxUmTb4vDE4M">
              Riksdagen ställer sig bakom det som anförs i motionen om slopad
              straffrabatt för unga över 18 år och tillkännager detta för regeringen.
            </item>
            <item xml:id="i-Ufj6rJPshqsqsa5qVsb8NN">
              Riksdagen ställer sig bakom det som anförs i motionen om reformerad
              straffrabatt för den som är under 18 år, och detta tillkännager
              riksdagen för regeringen.
            </item>
            <item xml:id="i-EUQMrff8cQj6cF8zS5irCf">
              Riksdagen ställer sig bakom det som anförs i motionen om väsentligt
              skärpta straff för brott begångna av kriminella nätverk och tillkännager
              detta för regeringen.
            </item>
            <item xml:id="i-KFqV6BwBfe6H47sRQK4u2Y">
              Riksdagen ställer sig bakom det som anförs i motionen om ett
              förbud mot kriminell organisering och tillkännager detta för regeringen.
            </item>
            <item xml:id="i-KXwn729F5BpawVYK7Htsxq">
              Riksdagen ställer sig bakom det som anförs i motionen om skärpta
              straff för narkotikabrott och tillkännager detta för regeringen.
            </item>
            <item xml:id="i-NJ71vdstMXH5ggZpijPiH8">
              Riksdagen ställer sig bakom det som anförs i motionen om skärpta
              straff för vapenbrott av normalgraden och tillkännager detta för
              regeringen.
            </item>
            <item xml:id="i-WG5vk5qy4tjS9ErRk42pk">
              Riksdagen ställer sig bakom det som anförs i motionen om grovt
              vapenbrott och tillkännager detta för regeringen.
            </item>
            <item xml:id="i-2zaeEHPetwfN7bod1VWM77">
              Riksdagen ställer sig bakom det som anförs i motionen om synnerligen
              grovt vapenbrott och tillkännager detta för regeringen.
            </item>
            <item xml:id="i-DPR2JAMRhNhQsbeZAUfwWr">
              Riksdagen ställer sig bakom det som anförs i motionen om tipspengar
              för den som tipsar om vapen, och detta tillkännager riksdagen
              för regeringen.
            </item>
            <item xml:id="i-V6Ahk1N5kRUcbSL5jThQg8">
              Riksdagen ställer sig bakom det som anförs i motionen om Tullverkets
              direktåtkomst till tillstånd för explosiva varor och tillkännager
              detta för regeringen.
            </item>
            <item xml:id="i-UThDFoySsKRS1zsARkhaf4">
              Riksdagen ställer sig bakom det som anförs i motionen om utökad
              tillståndsplikt för explosiva varor och tillkännager detta för
              regeringen.
            </item>
            <item xml:id="i-U4CAR6AtPTps9YnFnm6nDj">
              Riksdagen ställer sig bakom det som anförs i motionen om en uppdelning
              mellan legala och illegala vapen i lagen och tillkännager detta
              för regeringen.
            </item>
            <item xml:id="i-CkJ1cTYUxEJMs399x8ecoZ">
              Riksdagen ställer sig bakom det som anförs i motionen om hedersbrott
              och tillkännager detta för regeringen.
            </item>
            <item xml:id="i-EU7tL669zVaSrvQHVa6cit">
              Riksdagen ställer sig bakom det som anförs i motionen om åtgärder
              mot trakasserier och brott på internet och tillkännager detta
              för regeringen.
            </item>
            <item xml:id="i-DWdeFCGKZ9cQwiVWqYk1Z9">
              Riksdagen ställer sig bakom det som anförs i motionen om en utredning
              om ett generellt straffsanktionerat skydd mot kränkningar på nätet
              och tillkännager detta för regeringen.
            </item>
            <item xml:id="i-NbAKCHRmKnZUUyfm7iyCE3">
              Riksdagen ställer sig bakom det som anförs i motionen om skärpta
              straff för sexualbrott och tillkännager detta för regeringen.
            </item>
            <item xml:id="i-w79WM18D6vAhDXqo5KEBV">
              Riksdagen ställer sig bakom det som anförs i motionen om ett
              uppdrag till Integritetsskyddsmyndigheten och tillkännager detta
              för regeringen.
            </item>
            <item xml:id="i-NwstGkKZrBLbFD3Cdm5iGm">
              Riksdagen ställer sig bakom det som anförs i motionen om sexualbrott
              och asylansökan och tillkännager detta för regeringen.
            </item>
            <item xml:id="i-EkYwtpqq6vD6U1NYvwZ7jn">
              Riksdagen ställer sig bakom det som anförs i motionen om köp
              av sexuell handling av barn och tillkännager detta för regeringen.
            </item>
            <item xml:id="i-UXf1DNGXZn2GKgn1RUUAUU">
              Riksdagen ställer sig bakom det som anförs i motionen om barnpornografibrott
              och tillkännager detta för regeringen.
            </item>
            <item xml:id="i-9gS4LxG6fT2wiiwcqpURxH">
              Riksdagen ställer sig bakom det som anförs i motionen om människohandel
              och tillkännager detta för regeringen.
            </item>
            <item xml:id="i-2kmpJBxFwouzQYEKj2p6xP">
              Riksdagen ställer sig bakom det som anförs i motionen om skärpt
              straff för människosmuggling och tillkännager detta för regeringen.
            </item>
            <item xml:id="i-EVQTLbaWbbdoL4q81bi33s">
              Riksdagen ställer sig bakom det som anförs i motionen om avskaffad
              preskriptionstid för mord och tillkännager detta för regeringen.
            </item>
            <item xml:id="i-AcfqKM7eug19QHP8uoRXQH">
              Riksdagen ställer sig bakom det som anförs i motionen om grov
              stöld och tillkännager detta för regeringen.
            </item>
            <item xml:id="i-5txgLvuVaugViXLiGSc8Tp">
              Riksdagen ställer sig bakom det som anförs i motionen om rattfylleri
              och grovt rattfylleri och tillkännager detta för regeringen.
            </item>
            <item xml:id="i-HunWEn2dwz1YcJ8yBDN56C">
              Riksdagen ställer sig bakom det som anförs i motionen om grov
              olovlig körning och tillkännager detta för regeringen.
            </item>
            <item xml:id="i-MejM93D3ekdobCS6WcaBo">
              Riksdagen ställer sig bakom det som anförs i motionen om grov
              trafikbrottslighet och tillkännager detta för regeringen.
            </item>
            <item xml:id="i-L1o6Z45Ldkjz62WiHPLCAd">
              Riksdagen ställer sig bakom det som anförs i motionen om eftersupning
              och tillkännager detta för regeringen.
            </item>
            <item xml:id="i-Sz6Lm63B268AxHDsncKB4L">
              Riksdagen ställer sig bakom det som anförs i motionen om att
              utvisning ska komma i fråga oftare och tillkännager detta för
              regeringen.
            </item>
            <item xml:id="i-UA9voTGMGSUidMRYfjD247">
              Riksdagen ställer sig bakom det som anförs i motionen om synnerliga
              skäl för utvisning för den som vistats i Sverige längre än fyra
              år, och detta tillkännager riksdagen för regeringen.
            </item>
            <item xml:id="i-7XgrMsEjf3sjvHfEZupVwW">
              Riksdagen ställer sig bakom det som anförs i motionen om utvisning
              till andra EU-länder och tillkännager detta för regeringen.
            </item>
            <item xml:id="i-8bNLLgYGzeUo7Y673mSs5h">
              Riksdagen ställer sig bakom det som anförs i motionen om att
              byta namn på barnpornografibrottet till dokumenterade sexuella
              övergrepp på barn och tillkännager detta för regeringen.
            </item>
            <item xml:id="i-CexxJeenVqq5SjD4egjqtx">
              Riksdagen ställer sig bakom det som anförs i motionen om villkorlig
              frigivning och tillkännager detta för regeringen.
            </item>
            <item xml:id="i-58sb8aASnst5NSCiuMFgzb">
              Riksdagen ställer sig bakom det som anförs i motionen om häktning
              och tillkännager detta för regeringen.
            </item>
            <item xml:id="i-Q96or5CU5R7GUC8goxLFHd">
              Riksdagen ställer sig bakom det som anförs i motionen om försvårande
              omständigheter och tillkännager detta för regeringen.
            </item>
            <item xml:id="i-V1M6JQGYjT2axZHHnHTAuZ">
              Riksdagen ställer sig bakom det som anförs i motionen om försök
              till ringa stöld och tillkännager detta för regeringen.
            </item>
            <item xml:id="i-E3nvraCz59Fi2RKwGmcG4Q">
              Riksdagen ställer sig bakom det som anförs i motionen om hindrande
              av rättvisa och tillkännager detta för regeringen.
            </item>
            <item xml:id="i-5p7xhhRp9pDhbBmnnhjXha">
              Riksdagen ställer sig bakom det som anförs i motionen om skärpt
              straff för mened och tillkännager detta för regeringen.
            </item>
            <item xml:id="i-QNGrp8vdpY9k9Jtqm6A5cX">
              Riksdagen ställer sig bakom det som anförs i motionen om kameraövervakning
              och tillkännager detta för regeringen.
            </item>
            <item xml:id="i-ULjFTeKk37z8ZiV16njMZ1">
              Riksdagen ställer sig bakom det som anförs i motionen om presumtion
              mot fängelse och tillkännager detta för regeringen.
            </item>
            <item xml:id="i-VeADw8vC1k2pejH6cAzwcH">
              Riksdagen ställer sig bakom det som anförs i motionen om attacker
              mot vitala samhällsfunktioner och tillkännager detta för regeringen.
            </item>
            <item xml:id="i-Mzi9brHbDwLEi9mPYLLzWH">
              Riksdagen ställer sig bakom det som anförs i motionen om säkerheten
              på sjukhus och tillkännager detta för regeringen.
            </item>
            <item xml:id="i-YDcqirhXu2EwAvg13WZ9P9">
              Riksdagen ställer sig bakom det som anförs i motionen om brott
              begångna av djurrättsaktivister och tillkännager detta för regeringen.
            </item>
            <item xml:id="i-N9pbmwTpcmw8TZVLAZopJ2">
              Riksdagen ställer sig bakom det som anförs i motionen om att
              knyta övervakningsbeslut till person och tillkännager detta för
              regeringen.
            </item>
            <item xml:id="i-QZq3DjLeMCVxyBGTEwb4U1">
              Riksdagen ställer sig bakom det som anförs i motionen om att
              hemlig dataavläsning ska beviljas om åtgärden är av särskild vikt
              och tillkännager detta för regeringen.
            </item>
            <item xml:id="i-Ebc46gYje37TwQoKm9ji6W">
              Riksdagen ställer sig bakom det som anförs i motionen om platskrav
              och tillkännager detta för regeringen.
            </item>
            <item xml:id="i-ErpHvJe2nazaqXkDDauGAp">
              Riksdagen ställer sig bakom det som anförs i motionen om tillträdestillstånd
              och tillkännager detta för regeringen.
            </item>
            <item xml:id="i-Ah5hbzywvtbTquV6dH8AH6">
              Riksdagen ställer sig bakom det som anförs i motionen om socialtjänsten
              och tillkännager detta för regeringen.
            </item>
            <item xml:id="i-HDsuhvzUKrKbWQE2dSJexL">
              Riksdagen ställer sig bakom det som anförs i motionen om underlättade
              sekretessregler och tillkännager detta för regeringen.
            </item>
            <item xml:id="i-QyFcWPB4SJgFWU4jQ4DaMR">
              Riksdagen ställer sig bakom det som anförs i motionen om samarbetet
              mellan skola, socialtjänst, polis och fritid och tillkännager
              detta för regeringen.
            </item>
          </list>
        </div>
        <div xml:id="i-XeWKzXvQia5vsjAWyUaGYX" type="motContent">
          <head xml:id="i-Ff53N1WavpUEYVMKCStekB" type="h1">
            Motivering
          </head>
          <p xml:id="i-HqCKFuFb8jde3E4j9fV8RG">
            Sverige ska vara ett tryggt land att leva i, oavsett om man bor
            på landsbygden, i en stad eller i en förort. En av statens viktigaste
            uppgifter är att genom ett väl fungerande rättsväsen ge medborgarna
            trygghet.
          </p>
          <p xml:id="i-Jsr5fouiZbJ4UEqJx7pgsH">
            Ett fungerande rättssamhälle förutsätter att de som bryter mot
            lagen lagförs och straffas. Det är viktigt för att skydda laglydiga,
            ge brottsoffer upprättelse och för att upprätthålla ett signalsystem
            om vad som är rätt och fel, men också för att ge förbrytaren möjlighet
            att sona sitt brott. Människan är en moralisk varelse som hela
            tiden har ansvar att förhålla sig till vad som är rätt och fel.
            Den som har tagit sitt straff har sonat sitt brott och har med
            det återupprättats och fått en ny chans att återinträda i samhället
            som en ansvarstagande person. Straff är därför ett nödvändigt
            inslag i rättsskipningen. Tiden då straffet avtjänas ska användas
            på ett meningsfullt sätt genom insatser som möjliggör ett liv
            utan brottslighet.
          </p>
          <p xml:id="i-5FuQeVK6fLWvg56f2xe6B9">
            Att tidigt reagera mot, och bryta, kriminellt beteende är av
            största vikt för att förebygga brott och att ungdomar hamnar i
            brottsliga aktiviteter. För att lyckas med detta behövs en politik
            med ett helhetsperspektiv på barn och ungdomar. Det behövs en
            stödjande familjepolitik, en bra skola, satsningar på ungas uppväxtmiljö
            och en offensiv kriminalpolitik.
          </p>
          <p xml:id="i-M26gBbv3KbyWPg9HTYYjno">
            Brott kränker människors frihet, liv, hälsa och rätt till sin
            egendom. Därför kan vi aldrig tolerera brottslighet. Men det finns
            inget enkelt svar på hur vi skapar ett tryggare samhälle. Genom
            att stå upp för varandra och säga ifrån när vi ser att någon blir
            illa behandlad eller när ett brott begås stärker vi sammanhållningen
            och markerar rätt och fel. Det behöver också finnas framtidstro
            i alla delar av samhället. Hopp om att kunna skapa ett bättre
            liv. Utsikter att få ett jobb. En övertygelse om att det är bättre
            att vara en del av samhället än att välja ett liv vid sidan om.
            En förvissning om att när människor mår dåligt så finns det ett
            skyddsnät och medmänniskor som fångar upp och hjälper. Och en
            vetskap om att när det begås ett brott kommer samhället och det
            offentliga att reagera snabbt och tydligt, såväl för att bistå
            brottsoffret som för att utreda gärningen.
          </p>
          <p xml:id="i-GAERK7N4JDJNP6fWLKhBYv">
            Kristdemokraternas fokus under senare år har varit att skärpa
            straffen för en rad olika brott med fokus på grova våldsbrott.
            Avsikten är att ge brottsoffer upprättelse, skydda laglydiga medborgare
            från brottslingar och straffa personer som begår brott. För att
            de allvarligaste brotten ska straffas hårdare vill vi höja minimistraffen
            för ett antal brott. Riksdagen har också gjort tillkännagivanden
            till regeringen på en rad områden för att ge tydligare reaktioner
            mot brott. Det handlar exempelvis om att utöka kriminaliseringen
            för brott som begås inom ramen för människohandel och koppleri,
            narkotikabrott, dråp, grov misshandel, grovt rån och grov utpressning.
            Den tekniska utvecklingen går fort och öppnar för helt nya typer
            av kriminalitet. Det blir allt lättare att begå brott som drabbar
            många och som innebär stora problem för småföretagare och enskilda.
            I takt med att näthandeln ökat har också riskerna för att någon
            kapar din identitet ökat. Systematisk brottslighet av detta slag
            kan i förlängningen leda till försämrad konkurrenskraft för företagen,
            färre jobb och lägre tillväxt.
          </p>
          <head xml:id="i-NoVzCvWWkwraP2W4DgD9Sw" type="h1">
            Skärpta straff för seriebrott
          </head>
          <p xml:id="i-2AxmYCoRzwRpGGXt8DtkMH">
            Skillnaden mellan att begå ett brott eller många liknande brott
            är för liten i dag och behöver öka. Det ska ske genom skärpta
            straff för seriebrott. Riksdagen tillkännagav 2014/15 för regeringen
            att minska straffrabatten vid flerfaldig brottslighet. Påslaget
            i straff när en person döms för flera brott samtidigt blir lägre
            än varje brott enskilt skulle ge. Domstolarna bör ha en strängare
            syn på detta. Ett nyligen uppmärksammat fall gäller en serie våldtäkter
            mot barn, över 100 till antalet, som en man utsatte en flicka
            för. Riksåklagaren ansåg fallet så allvarligt att hon drev det
            till Högsta domstolen och fick prövningstillstånd, då hon menade
            att brotten var så pass allvarliga att lagen strängaste straff,
            14 års fängelse, borde vara aktuellt för mannen som var dömd till
            nio års fängelse i hovrätten. HD höjde straffet till 12 års fängelse,
            och utnyttjade alltså inte hela straffskalan. Kristdemokraterna
            ställer sig liksom riksåklagaren tveksam till att påföljdsbedömningen
            inte utnyttjade hela straffskalan. Detta är ett exempel av många
            på när asperationsprincipen får orimliga följder. Vi anser att
            den bör ses över, med syfte att få domstolarna att använda hela
            straffskalan i större utsträckning.
          </p>
          <head xml:id="i-AMvNXgcvbDSWgkbyAGk7aT" type="h1">
            Förändrade regler om strafflindring
          </head>
          <p xml:id="i-QhevvM6YSGo8mzXMhEyA69">
            Det finns behov av att se över de förmildrande omständigheter
            vid straffmätning som omnämns i 29 kap. 5 § brottsbalken. Svenska
            domare har att göra en helhetsbedömning av försvårande och förmildrande
            omständigheter när ett brott har begåtts, men på vilka grunder
            en sådan helhetsbedömning ska göras är dock en moralisk fråga
            som vi politiker inte kan förhålla oss likgiltiga till.
          </p>
          <p xml:id="i-76jrQkYj5GPyRoGgjwvto6">
            Det är inte moraliskt rätt att det vid straffmätningen beaktas
            som en förmildrande omständighet, och därmed kan leda till lägre
            straff, att gärningsmannen riskerar att förlora jobbet på grund
            av brottet, att han skadat sig fysiskt till följd av detsamma
            eller att brottsoffret av någon anledning dröjt med att anmäla
            brottet. Det är direkt stötande.
          </p>
          <p xml:id="i-XFschtD7LUbfVzjyw52rfg">
            Det finns därför skäl att se över omständigheterna när straffsatsen
            ska bestämmas och strafflängden lindras. Kristdemokraterna anser
            därför att en bred översyn av de förmildrande omständigheterna
            och de strafflindriande bestämmelserna behöver göras. Idag är
            de ingångarna i lagen alldeles för många. De ska dessutom tas
            hänsyn till i den så kallade presumtionen mot fängelse. Det finns
            betydligt fler skäl att lindra ett straff än att skärpa det, en
            ordning som vi inte anser är rimlig. Det ska fortsatt naturligtvis
            finnas skäl till att lindra ett straff för den som inkommer med
            väsentlig information för att brottet klaras upp, exempelvis inom
            ett kronvittnessystem eller för den som skulle drabbas särskilt
            negativ av en fängelsevistelse, så att det allvarligt påverkar
            dennes möjlighet till rehabilitering. Detta ska inte inverka på
            brottsoffrets upprättelse eller samhällets behov av skydd genom
            inkapacitering.
          </p>
          <p xml:id="i-Bx8z5HXWfPwkcdwA1BYG6g">
            Nuvarande ordning leder dessutom till en allt för restriktiv
            tillämpning i strid med lagstiftarens ambitioner. Detta bör ges
            regeringen tillkänna.
          </p>
          <p xml:id="i-QoBjF3UoN9qmL1iDaL3G63">
            Mängdrabatt och återfall
          </p>
          <p xml:id="i-4oWPUXyH5UpKZyCEn1vi1A">
            Den som begår flera brott i Sverige idag tjänar på det. Vi har
            nämligen mängdrabatt. Det finns flera skäl till det. Skulle varje
            brott prövas separat skulle det kosta i både tid och pengar. Det
            finns också en rättviseaspekt i påföljdsbedömningen. En person
            som begått flera mindre allvarliga brott skulle dömas till högre
            straff än en person som begått ett betydligt allvarligare brott.
            Det skulle sända olyckliga signaler om vilket samhället prioriterar
            högst och kunna skada det allmänna rättsmedvetandet. Dock är mängdrabatten
            förenad med stora problem. En ganska liten del av befolkningen
            står för en stor del av brottsligheten. Samhället skulle besparas
            mycket lidande om dessa personer kunde sitta i fängelse under
            längre tid och därmed vara inkapaciterade. De begår både många
            brott och återfaller. Dessvärre kan det dröja länge innan en återfallsförbrytare
            döms till fängelse. I flera fall kan villkorliga domar och skyddstillsyn
            staplas på varandra, inte minst om brotten personer begår är av
            olika art. Detta är en ohållbar ordning, liksom det är ohållbart
            att tungt kriminella som begår flera med varandra sammankopplade
            brott får rabatt. Kristdemokraterna vill därför kraftigt begränsa
            mängdrabatten och se till att återfallsförbrytare döms till fängelse
            istället för annan påföljd i högre utsträckning om de redan har
            tidigare domar. Kristdemokraterna anser att sådana förändrade
            regler måste kunna innebär att en gärningsman döms till högre
            straff än det högsta straffet för ett av brotten.
          </p>
          <head xml:id="i-3tJGgKFZzY5aS11jnJYR32" type="h2">
            Avskaffa ungdomsrabattsrabatten
          </head>
          <p xml:id="i-NZucTsgrad6yRuWfXk1T8p">
            I december 2018 presenterades SOU 2018:85 Slopad straffrabatt
            för unga myndiga för regeringen. Den har sedan varit ute på en
            remissrunda som presenterades 15 februari 2019. Regeringen har
            dessutom varit ute i debatten och sagt att den ska avskaffas.
            Ändå har inget hänt. Det var först i samband med de så kallade
            gängsamtalen mellan regeringen, dess stödpartier, Kristdemokraterna
            och Moderaterna som regeringen öppnade upp för att förändra ungdomsrabatten.
            Tyvärr är det förslag som de ämnar lägga fram alldeles för tunt
            och en bidragande orsak till att Kristdemokraterna lämnade samtalen.
            Regeringens dåvarande förslag innebär att ungdomsreduktionen endast
            ska avskaffas för den som upprepade gånger begår grova brott.
            I praktiken innebär det max någon procent av alla som lagförs
            och får ungdomsrabatt. Regeringens har sedermera ändrat sig och
            föreslagit att vid alla brott med ett minimistraff på ett års
            fängelse ska straffreduktionen slopas. Detta innebär dock att
            en mängd brott, t ex övergrepp i rättssak som är mycket vanligt
            bland kriminella nätverk, faller utanför mallen. Kristdemokraterna
            vill se att ungdomsrabatten avskaffas för personer mellan 18 och
            21 år.
          </p>
          <p xml:id="i-ChFgE9qJAtLA5w3CzoZLad">
            Men dessvärre räcker inte detta mot bakgrund av den brottsutveckling
            vi nu ser. Allt yngre personer begår och döms för allt grövre
            brott, även mord. Detta gäller även personer under 18 år. Det
            skarpaste som döms ut för dessa är fyra års sluten ungdomsvård.
            Det är inget som avskräcker. Tvärtom blir det ett sätt för kriminella
            nätverk att leja ut grova brott på barn. Åker de fast spelar det
            knappt någon roll. Efter ett par år är de ute igen med en förnyad
            och högre kriminell status. Det är av yttersta vikt att personer
            under 18 år som begår grova kan dömas till kännbara straff. Utredningen
            om slopas straffreduktion för unga innehåller också förslag för
            att kunna ha en betydligt skarpare trappa, där ungdomsrabatten
            för den över 15 trappas av snabbare mot fullt straffvärde. Personer
            som begår grova brott måste låsas in under lång tid. Kristdemokraterna
            anser att straffrabatten för den under 18 behöver reformeras kraftigt.
          </p>
          <head xml:id="i-7v9fzQ1mawvBGvNMLrtSda" type="h1">
            Skärpta straff för gängkriminella
          </head>
          <p xml:id="i-Ego4dijbtmQsKsF1ZbKZEv">
            Kristdemokraterna anser att den som begår brott inom ramen för
            organiserad brottslighet måste få betydligt skärpta straff. I
            vår omvärld finns det många framgångsrika exempel på detta. I
            Danmark finns möjligheten att utdöma dubbla straff för den som
            begår brott inom ramen för organiserad kriminalitet. I USA finns
            systemet med RICO-lagarna som varit avgörande för att komma åt
            den grova organiserade brottsligheten med betydligt skärpta straff.
            Den innebär också att det är möjligt att ledarfigurer som tjänar
            på underordnades brottslighet kan dömas om den är inom ramen för
            pågående kriminell organisering. Detta har inte minst varit framgångsrikt
            för att kunna sätta dit maffian. En försvårande omständighet gällande
            organiserad brottslighet finns redan idag i brottsbalken. Vi menar
            emellertid att den är långt ifrån tillräcklig. Straffen för organiserad
            brottslighet måste skärpas väsentligt. Detta bör ges regeringen
            tillkänna.
          </p>
          <p xml:id="i-P5Ve9gMRVQM5S52cYMzgnX">
            Kristdemokraterna anser att det ska vara möjligt att förbjuda
            kriminell organisering. Detta behöver utredas noggrant då det
            kräver en grundlagsändring. Vi menar dock att en sådan är befogad
            då den grova organiserade brottsligheten får ett allt starkare
            grepp om samhället. Detta är något vi drivit under lång tid, liksom
            ett förbud mot medlemskap i terrororganisationer. Den organiserade
            brottsligheten kan inte tillåtas växa i organisationsgrad. De
            måste upplösas och de som ingår i dessa straffas. Detta bör ges
            regeringen tillkänna.
          </p>
          <head xml:id="i-Pnrt9FWjZPVreVi7g3AQwY" type="h1">
            Skärpta straff för narkotikabrott
          </head>
          <p xml:id="i-5ud4DY4N6wNkH5zvgvZMbC">
            2011 ändrade Högsta domstolen praxis för påföljden för narkotikabrott.
            Innan den förändrade praxisen dömdes mellan 30 och 60 personer
            om året till fängelse i åtta år eller mer för narkotikabrott.
            2018 var siffran bara tre, enligt TV4 som kartlagt detta. Det
            innebär att personer som handhar narkotika i stor skala får kortare
            fängelsestraff och därmed tillbringar mer tid i samhället, där
            de kan fortsätta att handha narkotika. Narkotika den enskilt viktigaste
            inkomstkällan för de kriminella nätverk som ligger bakom det ökade
            skjutvapenvåldet. Tillgång på narkotika driver också konsumtion.
            Den som säljer narkotika behöver få kännbara straff, därför bör
            straffen för narkotikabrott skärptas. Detta bör ges regeringen
            tillkänna. Regeringen har nyligen fått en utredning, SOU 2021:68,
            om bland annat narkotikabrott som nu är ute på remiss. Utredningen
            tillsattes, vilket framgår av direktiven, mot bakgrund av flertalet
            tillkännagivanden som riksdagen riktat mot regeringen. Utredningen
            föreslår således straffskärpningar för bland annat narkotikabrott.
            Efter att remissinstansernas synpunkter tagits om hand bör förslagen
            genomföras med nödvändiga justeringar. Kristdemokraterna anser
            emellertid att även straffskalorna för grovt och synnerligen grovt
            narkotikabrott bör höjas.
          </p>
          <head xml:id="i-QkQ7fqDsPgu1dcmJoWb6VN" type="h1">
            Skärpta straff för vapenbrott
          </head>
          <p xml:id="i-JEwBzHksYKZYdrni6C8k9J">
            Sverige ligger i Europatoppen vad gäller dödsskjutningar. Utvecklingen
            i vårt land saknar motstycke. Detta borde, tyvärr, inte komma
            som en överraskning. Det har skett över 1 000 skottlossningar
            i Sverige sedan 2018. 150 personer har dött och 400 skadats. Ett
            50-tal har varit helt utomstående till de kriminella konflikterna.
            Tillgången på skjutvapen är naturligtvis avgörande för denna utveckling.
            Därför är det av yttersta vikt att drastiskt minska tillgången
            på skjutvapen i kriminella kretsar.
          </p>
          <p xml:id="i-P8eUmNDn52idKxQxi5m5t">
            Antalet anmälda vapenbrott har ökat från 4 800 år 2010 till 7
            400 år 2019. Andelen mord som sker med skjutvapen har fördubblats
            sedan 2010, från 21 procent till 39 procent. Samtidigt har uppklarningen
            av vapenbrott sjunkit från 42 till 29 procent. Förra året skadades
            117 personer och 47 dödades i dödsskjutningar enligt Polisen.
            Kristdemokraterna föreslår därför nu ett antal åtgärder för att
            hindra vapentillgången och pressa tillbaka dödsskjutningarna.
          </p>
          <p xml:id="i-KSNwHkE4mWFniDq6FUhWb4">
            Regeringen har genomfört en viktig straffskärpning för vapenbrott,
            när minimistraffet höjdes till två års fängelse. Inte bara höjde
            det straffet, det innebar också obligatorisk häktning. Det är
            dock uppenbart att detta inte räckt. Genomsnittstraffet för ett
            grovt vapenbrott var 2020 två år och en månad, vilket innebär
            att en dömd kan vara fri efter ett år och fyra månader. Då finns
            gänget, narkotikan, vapnen och konflikten kvar. Vi menar att straffet
            måste höjas väsentligt för att Polisen ska få arbetsro efter att
            kriminella gripit med vapen.
          </p>
          <p xml:id="i-X4hchXLkm4ZTf3mU8tPppj">
            Vi vill därför höja minimistraffet för grovt vapenbrott från
            två till fem års fängelse. Maxstraffet ska uppgå till tio års
            fängelse, istället för dagens fem. Straffet för synnerligen grovt
            vapenbrott ska vara mellan tio och arton års fängelse. Detta bör
            ges regeringen tillkänna.
          </p>
          <p xml:id="i-M9ieYscrkFqQ7onyxZNkp5">
            Straffet för vapenbrott av normalgraden bör höjas till mellan
            ett och sex års fängelse. För ringa brott kvarstår böter i straffskalan
            men maxstraffet höjs till två års fängelse. Detta är motiverat
            eftersom de synnerligen grova vapenbrotten handlar om sådana som
            är särskilt farliga eller om det handlar om exempelvis försäljning
            av en stor mängd vapen. Förslaget innebär att de som handhar vapen
            kommer få mycket långa fängelsestraff. Vi vill samtidigt se en
            uppdelning i lagen mellan illegala vapen och legala vapen, så
            som för jägare och sportskyttar. Det bör ges regeringen tillkänna.
          </p>
          <head xml:id="i-W3vV2KU541vF8ooZEq5dtT" type="h2">
            Utred möjligheten för tipspengar för illegala vapen
          </head>
          <p xml:id="i-ArntrHbgt6LhKiMbCZTdKF">
            Vapentillgången i Sverige är stor. De åtgärder vi hittills presenterat
            kommer bidra till att minska den. Men mer behöver göras. Därför
            anser vi att den nuvarande modellen med tipspengar bör utvecklas
            så att polisen kan betala ut tipspengar till den som tipsar om
            var ett vapen finns om detta leder till ett beslag. En sådan möjlighet
            finns i Danmark där Polisen kan betala ut uppemot 50 000 kronor
            om ett tips leder till ett beslag. Det bör införas även i Sverige.
          </p>
          <head xml:id="i-LFxearKKmrTWfgsuLPJNnT" type="h2">
            Skarpare åtgärder mot explosiva varor
          </head>
          <p xml:id="i-T3ayGax6jUTG2JxtCCq8iY">
            I dag måste Tullverket ta kontakt med handläggare på Myndigheten
            för samhällsskydd och beredskap när de behöver kontrollera huruvida
            ett företag har korrekta tillstånd för exempelvis import eller
            export av explosiva varor. Tullverket har i återrapportering av
            regeringsuppdrag (Ju2019/03980/PO) påpekat detta och påpekat att
            det inte är tillfredsställande. För att effektivt kunna sköta
            sitt arbete behöver de direktåtkomst till vilka som har tillstånd
            att hantera explosiva varor. Detta bör ges regeringen till känna.
          </p>
          <p xml:id="i-P567JKv5RU6KKZohemtkoi">
            Försvarets materielverk påpekar i sitt remissvar på Ds 2020:17
            att tillståndsplikten för explosiva varor borde vidgas till att
            även omfatta tändapparater för sprängningsarbeten, tjärstubin,
            och att det bör krävas tillstånd eller licens för att tillverka
            tändapparater – regler som liknar de för vapenhantering. Kristdemokraterna
            delar den uppfattningen och anser att regeringen snarast ska återkomma
            med lagstiftning som åtgärdar problemet.
          </p>
          <head xml:id="i-L5dC9popKLtApSKEEUXQYS" type="h1">
            Särreglera hedersbrott
          </head>
          <p xml:id="i-XVaJKmkuwmVYRVjXEuzuRM">
            Hederskulturer som vuxit fram där framför allt kvinnor får sina
            liv begränsade av fundamentalister är inte förenliga med ett fritt
            och demokratiskt samhälle. Kvinnor som hålls tillbaka och kontrolleras
            i hederns namn kommer inte att kunna leva ut i sin fulla potential.
            Hedersbrott hämmar därför en god samhällsgemenskap och samhällsutveckling
            men framför allt är detta ett brott mot kvinnors rättigheter.
          </p>
          <p xml:id="i-Js9gjohaeNHCp3UzyaDnik">
            Hedersrelaterade brott utgör grova kränkningar av mänskliga rättigheter
            och brott mot internationell lagstiftning (FN:s kvinnokonvention).
            Enligt en Brå-rapport (Rapport 2012:1 Polisens utredningar av
            hedersrelaterat våld) är de vanligaste brottstyperna olaga hot
            och misshandel. Direkta dödshot har uttalats i tre fjärdedelar
            av de ärenden där olaga hot förekommer. Förutom att bli utsatta
            för misshandel och olaga hot blir dessa kvinnor också kontrollerade
            och kränkta på andra sätt, både av gärningsmännen och av andra
            personer i kvinnornas närhet. Förtrycket innebär ofta kontroll
            av sociala kontakter, kvinnan tillåts inte klä sig eller sminka
            sig som hon vill, hennes datoranvändande kontrolleras osv. Många
            får inte umgås med pojkar och män.
          </p>
          <p xml:id="i-QQtMFvzESst23sDZET8hBX">
            Hedersrelaterad brottslighet är brott riktade mot någon, ofta
            en släkting, som, enligt gärningsmannens och övriga släktens eller
            gruppens uppfattning, riskerar att vanära eller ha vanärat gärningsmannens,
            släktens eller gruppens heder. Syftet med brottsligheten är att
            förhindra att hedern skadas eller förloras, alternativt att reparera
            eller återställa den skadade eller förlorade hedern.
          </p>
          <p xml:id="i-TGXKZDsTZwJpgBCVFHoNWi">
            Förekomsten av dessa brott hamnar ofta utanför brottsstatistiken
            alternativt i spridda brottskategorier och mörkertalet är utbrett.
            Kristdemokraterna vill därför att en lagstiftning införs som särreglerar
            hedersbrott i brottsbalken. Med en sådan skulle vi få en tydligare
            bild av problemets storlek och därefter kunna sätta in nödvändiga
            åtgärder.
          </p>
          <head xml:id="i-asuWQdw5AsbBdgiZ75nbb" type="h1">
            Trygghet och jämställdhet för unga
          </head>
          <p xml:id="i-LcPuov4cjTC14pL64v2riK">
            Enligt Unicefs kartläggning har coronapandemin gjort att barn
            och unga i större utsträckning söker sig till nätet och därmed
            har risken ökat att de blir utsatta för kränkningar och andra
            brott på internet. På liknande sätt svarade 16 procent i en undersökning
            gjord av Friends tillsammans med Flaire 2020 att kränkningarna
            på nätet har ökat under pandemin. Det finns exempelvis tendenser
            och tecken på att mobbning med rasistiska förtecken har ökat under
            samma period.
          </p>
          <p xml:id="i-NmCAHG3vZxi7f9aokA5PfZ">
            Även innan coronapandemin var ett faktum var utvecklingen med
            kränkningar på nätet ett växande problem. I undersökningen Unga
            och medier 2019, gjord av Statens medieråd, konstaterades att
            barn och unga som uppger att de har utsatts för mobbning och hot
            på nätet ökar sedan tidigare år.
          </p>
          <p xml:id="i-9nWoLCgi9BnDQfrshFsBZn">
            Under 2019 genomförde även Novus en undersökning på uppdrag av
            Friends för att undersöka kränkningar bland unga som spelar någon
            typ av digitala spel. Denna visar att 30 procent har blivit utsatta
            för något slags kränkning när de spelar. 53 procent har svarat
            att de skämtar eller kommenterar andra spelare på ett sätt som
            inte känns bra.
          </p>
          <p xml:id="i-H5s9dEuKu96xdcr8dGBB5X">
            Det finns stora skillnader i hur flickor och pojkar använder
            internet. Flickor tycks vara mer utsatta för sexuella risker på
            nätet och är överrepresenterade både som offer och som förövare
            vid nätmobbning.
          </p>
          <p xml:id="i-2THsdPZGJLMZQKr11uqUUa">
            Nätmobbningen mot barn och unga måste stoppas. En viktig del
            i det arbetet är att vuxna i allmänhet och föräldrar i synnerhet
            blir mer närvarande i barns liv. Vuxnas roll att förmedla vad
            som är acceptabelt beteende både i verkliga livet och på nätet
            är grund-läggande. Barn och unga måste förstå att digitala skändningsord
            gör lika ont som de som uttalas.
          </p>
          <p xml:id="i-KXUoProAG1uUk2GEJmr95E">
            Hat och hot på nätet drabbar dock fler än unga. Det drabbar journalister,
            opinionsbildare och politiker. Många är berättelserna om journalister
            och bloggare som möts av stormar av hat och hot. Inte minst kvinnliga
            journalister och bloggare, och inte minst när ämnet rör flyktingar
            eller jämställdhet.
          </p>
          <p xml:id="i-H969NVr9Hm2LCY5FibNKvU">
            Alla kränkningar på nätet utgör inte brottslighet men en del
            gör det. Det kan handla om kränkande fotografering, olaga hot,
            förtal, ofredande eller hets mot folkgrupp.
          </p>
          <p xml:id="i-4c1avVyj5JRN339otNqcJa">
            Att bevisa brott begångna på internet kan vara svårt. Det visar
            Brås rapport 2015:6 Polisanmälda hot och kränkningar mot enskilda
            personer via internet. Det krävs ofta att information lämnas ut
            från det företag som tillhandahåller den internettjänst eller
            den webbsida där kränkningen har ägt rum för att man ska kunna
            identifiera en okänd gärningsperson. Det handlar om inloggningsinformation
            i form av så kallade ip-nummer. I rapporten lyfts det fram som
            ett stort problem att få ut de inloggningsuppgifter som krävs
            för att kunna spåra okända gärningspersoner. Det gäller i synnerhet
            för internettjänster som tillhandahålls av företag som befinner
            sig utanför Sverige. Processen kring en internationell rättshjälpsbegäran
            är både tidskrävande och omständlig. Vidare finns det svårigheter
            att kunna styrka brottet i ärenden där en misstänkt person har
            identifierats. Det har att göra med att brott inte har kunnat
            styrkas i vissa fall men problemen kan också bero på bristande
            it-kompetens hos polis och åklagare. Om dagens lagstiftning är
            tandlös måste en skärpning ske så att åtal för grova kränkningar
            på internet väcks och det finns en möjlighet till skadestånd.
            Det är först när hotet om att upptäckas och fällas blir en realitet
            som lagen kan få en förebyggande effekt. Kristdemokraterna tog
            under Alliansregeringen fram direktiven till vad som senare blev
            regeringens proposition Ett starkt straffrättsligt skydd för den
            personliga integriteten (2016/17:222), där straffbestämmelserna
            om olaga hot, ofredande och förolämpning förtydligas och moderniseras.
            Lagändringarna innebär också nya bestämmelser om kränkande fotografering,
            en fråga som Kristdemokraterna har drivit tidigare. Men vi menar
            också att dessa åtgärder inte är tillräckliga.
          </p>
          <p xml:id="i-V2ED4ArqwRHB7qWRfvcWcS">
            Regeringen bör även ge Integritetsskyddsmyndigheten i uppdrag
            att utveckla ett kvalitetsverktyg för sajter med hög integritetsstandard
            samt överväga att ta fram ett kvalitetsverktyg för internettjänster
            i relation till den personliga integriteten, likt truste.com,
            som innebär en märkning av sajter med hög integritetsstandard.
            Detta skulle vara ett sätt att belöna de sajter och tjänster som
            arbetar medvetet mot kränkningar på nätet. Kristdemokraterna ökar
            också anslaget till Integritetsskyddsmyndigheten med 2 miljoner
            kronor på UO1 för att stärka arbetet mot exempelvis näthat. Dessutom
            vill Kristdemokraterna införa en specialenhet inom polisen som
            arbetar mot näthat och nättrakasserier och höja kompetensen inom
            polisen inom detta område. Kristdemokraterna anser att förtalsbrottet
            behöver förtydligas när det är grovt och exempelvis bilder sprids
            så att många kan se. Straffansvaret behöver utvidgas för den som
            tillhandahåller en tjänst för att skicka och dela bilder och meddelanden
            och rätten till brottsskadeersättning utvidgas.
          </p>
          <p xml:id="i-UZuU8EabKtspUq7k7HB3rp">
            Regeringen har jobbat alldeles för saktfärdigt med dessa förslag.
            Tusentals ungdomar och i synnerhet flickor, kvinnor, journalister
            och offentliga personer utsätts just nu ständigt för kränkningar
            och hot på nätet som hade varit helt oacceptabla i andra sammanhang.
            Detta bör ges regeringen tillkänna.
          </p>
          <head xml:id="i-UQgq9DDAbjp4LeZ2Tc3Sqb" type="h2">
            Barn som upplever våld i hemmet
          </head>
          <p xml:id="i-FYtDbbsbx8xoX7ESrVPmW6">
            Kristdemokraterna har ett barnperspektiv på all vår politik.
            Att använda våld mot annan för att skada ett barn är en särskilt
            grym handling. Men vi är skeptiska till straffskalorna som är
            relativt låga, särskilt som de kan komma att konsumeras av ”mängdrabatten”
            om en förälder döms för både misshandel och för att ett barn bevittnat
            den samma. Därför vill vi se en uppföljande utredning om straff­skalorna
            gett avsedd effekt eller om de behöver justeras uppåt. Vi delar
            också kritiken som Barnombudsmannen, Bris och Rädda barnen framförde
            på proposition 2020/21:170 Barn som bevittnar brott, nämligen
            att barnen måste bevittna våld, det räcker inte med upplevelse.
            Som en av remissinstanserna skriver kan barn uppleva efterspelet
            av en misshandel i hemmet utan att ha bevittnat själva akten,
            i form av blåmärken hos en förälder eller ett syskon, se spår
            av blod eller förstörd inredning. Det är förstås en komplex fråga
            hur en sådan lagstiftning skulle utformas. Även detta behöver
            utredas. Det ska ges regeringen till känna. Vi anser också att
            barnens rätt till ombud bör förstärkas och tycker att den utredning
            av barnahus som föreslås borde varit genomförd för länge sedan.
          </p>
          <head xml:id="i-6PyMtuUPYBGGS5TUFwVujP" type="h1">
            Straffen för brott mot person
          </head>
          <p xml:id="i-8bqbLDZU9Xx3qnCrzCLbmM">
            Straffen för brott mot person ska i högre grad grunda sig på
            den brottsliga handlingens straffvärde snarare än brottslingens
            ålder. Sett ur brottsoffrets perspektiv är straffet i viss mån
            ett mått på hur allvarligt samhället ser på den kränkning som
            man blivit utsatt för. Straffets storlek har därför betydelse
            för offrets känsla av upprättelse. Därför bör straffen i högre
            utsträckning än idag grunda sig på den brottsliga handlingens
            straffvärde. Detta har tillkännagetts till regeringen som dock
            inte har agerat i frågan.
          </p>
          <head xml:id="i-Tvy3RZzwHsryeb7pYPFMDZ" type="h1">
            Skärpta straff för sexualbrott
          </head>
          <p xml:id="i-EKNrWmnK5jyjqAA4vkfwVe">
            Antalet anmälda sexualbrott har ökat kraftfullt de senaste tio
            åren. 2008 anmäldes 17 000 sexualbrott, varav 6 500 våldtäkter
            och 7 700 sexuella ofredanden. 2020 hade den siffran ökat till
            25 00 sexualbrott varav 9 360 våldtäkter och 10 000 sexuella ofredanden.
            Uppklarningsfrekvensen för dessa brott ligger samtidigt på endast
            20 procent. Enligt den senaste Nationella trygghetsundersökningen
            uppger 5,6 procent av alla svenskar att de utsatts för sexualbrott.
            Det är en ökning med 200 procent sedan 2014. Sexualbrotten drabbar
            främst kvinnor. 9,4 procent av alla kvinnor blev utsatta för ett
            sexualbrott 2019, i gruppen 20-24 var den siffran över 19 procent.
            Drygt 20 procent av alla kvinnor oroar sig för att bli utsatt
            för sexualbrott och 38 procent av alla kvinnor känner sig otrygga
            om de går ut i det egna bostadsområdet sent på kvällen. Samhällets
            reaktion mot sexualbrott måste vara entydig och kraftfull. Sexualbrott
            är en grov kränkning av den personliga integriteten. Därför menar
            vi att minimistraffet för våldtäkt ska höjas från två till tre
            års fängelse.
          </p>
          <p xml:id="i-RZ4kRGUhWNwXKvhM96sE6J">
            Den 1 juni 2021 lämnades utredningen SOU 2021:43 Ett förstärkt
            skydd mot sexuella kränkningar till regeringen där det bland annat
            föreslås att straffet för våldtäkt ska höjas till tre års fängelse.
            Utredningen har remitterats, men återfinns inte på regeringens
            propositionsförteckning. Kristdemokraterna anser att regeringen
            bör återkomma snarast möjligt med en proposition för skärpta straff
            för sexualbrott.
          </p>
          <p xml:id="i-73qzSWnGPcfSMPMwFFmnH8">
            Dessutom anser Kristdemokraterna att utvisning bör komma ifråga
            oftare för personer som söker asyl i Sverige som begår sexualbrott.
            Dessa bör få avslag på asylansökan och snabb avvisning ur landet.
            För personer med uppehållstillstånd bör utvisning också bli en
            betydligt vanligare rättsverkan. När verkställighetshinder finns
            ska utvisning genomföras när dessa inte längre finns.
          </p>
          <p xml:id="i-BEoNuPSzBNbJUdASHjWzZa">
            Människor som söker skydd i vårt land, som välkomnats hit och
            får ta del av våra resurser för sitt uppehälle, ska veta att även
            om kvinnor i Sverige klär sig på annat sätt, rör sig i samhället
            utan manligt sällskap, går på konserter och kanske dricker alkohol,
            så är de inte legitima mål för sexuella angrepp. Detta bör ges
            regeringen tillkänna.
          </p>
          <head xml:id="i-KwEPZW9hP5q4eJnDgPVWv2" type="h1">
            Skärpta straff för köp av sexuell handling av barn
          </head>
          <p xml:id="i-KNmCUkap5hDAeBvUrJPPYX">
            Regeringen överlämnade förra året proposition 2018/19:157 Straffrättsliga
            åtgärder mot utnyttjande av barn genom köp av sexuell handling,
            som grundar sig på ett tillkännagivande från bland annat Kristdemokraterna.
            Kristdemokraterna välkomnar därför regeringens proposition. Det
            är angeläget att namnet på brottet ändras för att i lagtext klargöra
            skillnaden på när en sexuell handling köps av en vuxen respektive
            av ett barn. Att betona att det är ett utnyttjande av barnet som
            sker genom köpet av sexuell handling är viktigt. Likaså instämmer
            vi i regeringens bedömning att böter bör utgå ur straffskalan.
            Vi delar emellertid inte regeringens bedömning att straffminimum
            ska var fängelse i 14 dagar. Kristdemokraterna vill därför att
            minimistraffet för utnyttjande av barn genom köp av sexuell handling
            höjs till sex månaders fängelse. Detta är också vad riksdagens
            tillkännagett för regeringen i betänkandet 2017/18:JuU29. Det
            tillkännagavs återigen för regeringen i riksdagens betänkande
            2019/20:JuU7, mot bakgrund i Kristdemokraternas motion 2019/20:317
            med anledning av proposition 2018/19:157. Vi förväntar oss att
            regeringen snarast tillgodoser detta.
          </p>
          <head xml:id="i-AZiq77z37MUfQHKKtMiCV7" type="h1">
            Skärpta straff för barnpornografibrott
          </head>
          <p xml:id="i-UJtrr1CkR7Fj1WcvvdaaXK">
            Idag faller barnpornografibrottet under brott mot allmän ordning.
            Det är främst av formella skäl. Den som laddar ner en övergreppsfilm
            gör sig inte skyldig till ett direkt övergrepp på en specifik
            individ i svensk lags mening, men all typ av kontakt med barnpornografi
            är olaglig. Av lagtekniska skäl har lagen då hamnat under brott
            mot allmän ordning i stället för under sexualbrott. Om brottet
            flyttades från brott mot allmän ordning till sexualbrott i brottsbalken
            och betraktades som ett sexualbrott skulle också de utsatta barnen
            bli målsägare med möjlighet till målsägarbiträden. Möjligen skulle
            det också leda till att polisen prioriterade annorlunda. I Norge
            döms 20 gånger fler personer och där är barnpornografi ett sexualbrott,
            inte ett brott mot allmän ordning. Kristdemokraterna vill därför
            att flytta barnpornografibrottet till brottsbalken 6 kap sexualbrott.
            Detta bör ges regeringen tillkänna.
          </p>
          <p xml:id="i-GPC4s1GsyjKcX1BhrZ5qpn">
            Polisen upplever att barnpornografibrotten blir grövre samtidigt
            som beviskraven ökar. Kristdemokraterna vill att rekvisiten för
            barnpornografibrott ses över. Antalet filer som innehas blir avgörande
            och i vissa fall har så många som 200 000 filer krävts för att
            brottet ska anses grovt. Men man kan ha enskilda filer på flera
            timmar på grova övergrepp, men då är brottet inte grovt eftersom
            det bara rör sig om en fil. Ett rekvisit i lagstiftning för grovt
            brott är just mängden filer. Detta borde ändras. Ett förslag är
            att antalet bildrutor skulle göra brottet grovt, vilket torde
            innebära att alla filmer – som innehåller tusentals bildrutor
            – automatiskt anses grova. Grovheten i materialet, inte mängden,
            bör också spela en större roll. Detta bör ges regeringen tillkänna.
          </p>
          <p xml:id="i-CWZSaj1MxCLqSwwuxMXmo8">
            En stor utmaning i arbetet mot sexuell exploatering är att övergreppens
            allvar ofta förminskas. Pornografi har en koppling till underhållning
            och kan antyda en delaktighet från barnets sida. Skulle man ändra
            benämningen skulle man tydliggöra för förövaren, barnet och samhället
            att det här är ett sexualbrott. 2016 kom flera stora internationella
            organisationer som FN, Ecpat och Europol överens om benämningen
            ”dokumenterade sexuella övergrepp på barn”. Denna bör gälla även
            i Sverige. Detta bör ges regeringen tillkänna.
          </p>
          <p xml:id="i-8kAfp5By367CF3UjUxCtvP">
            Regeringen överlämnade i januari 2020 proposition 2019/20:69
            Barnpornografibrottet och preskription av brott mot barn till
            riksdagen. Propositionen höjer minimistraffet för grovt barnpornografibrott
            till ett års fängelse, avskaffar preskriptionstiden för vissa
            brott mot barn och bestämmer att även oaktsamhet ska kunna vara
            straffbart när barn skildras i pornografisk bild. Kristdemokraterna
            stödjer dessa lagförändringar. Emellertid är det långt ifrån tillräckligt.
            Idag döms en överväldigande majoritet av de som döms till barnpornografibrott
            till böter. Endast 20 av 119 dömdes förra året till fängelse.
            Det är inte acceptabelt. Den som befattar sig med barnpornografi
            begår ett mycket allvarligt brott. Kristdemokraterna vill höja
            minimistraffet till sex månaders fängelse och slopa böter i straffskalan.
            Detta bör ges regeringen tillkänna.
          </p>
          <p xml:id="i-R6HXRkoB9v2bouvFnkzLoa">
            Vi också vill höja maxstraffet för grovt barnpornografibrott
            till 10 års fängelse, samma maxstraff som för grov våldtäkt mot
            barn. Detta bör ges regeringen tillkänna.
          </p>
          <head xml:id="i-5THoimcRA8WrSrxzVwx4pu" type="h1">
            Skärp straffet för människohandel
          </head>
          <p xml:id="i-T7bcQVAi2PvAGapidLxb83">
            Människohandel är ett brott som bedrivs med internationell organisering.
            Därför behövs internationella svar på hur det bäst bekämpas. 2019
            upptäckte Migrationsverket 481 fall av människohandel i Sverige,
            en ökning med 100 fall från året innan. Av dessa var nästan 100
            minderåriga. Ökningen är tyvärr stabil, och oroväckande. 2014
            upptäckte bara 111 fall. En del av förklaring är att svenska myndigheter
            blivit bättre på att samverka och att Migrationsverket blivit
            bättre på att upptäcka fallen. Ökning är ändock oroväckande. Många
            förknippar människohandel med handel för sexuella ändamål, och
            det står för drygt 200 av fallen. Nästan lika många, 179, handlar
            om personer som blir utnyttjade som arbetskraft. Hälften av den
            människohandel som sker inom EU sker från ett EU-land till ett
            annat. Bakom siffrorna finns högst sannolikt ett mycket högt mörkertal.
            Exploateringen av människor som handelsvara måste få ett slut.
            Kristdemokraterna menar att ett viktigt steg för det är att straffen
            för människohandel skärps. Detta bör ges regeringen tillkänna.
          </p>
          <head xml:id="i-MryS9Sxp38G3npyUHwDhg4" type="h1">
            Skärp straffet för människosmuggling
          </head>
          <p xml:id="i-RDuyYHRx56uWaV9tpyPv2a">
            Idag finns flertalet kriminella nätverk som hjälper människor
            att ta sig olagligen till Sverige. De ägnar sig åt organiserad
            människosmuggling. Polisen har själva beskrivit att det finns
            ett 40-tal nätverk som ägnar sig åt detta. De straffas inte i
            tillräcklig omfattning. Detta regleras i utlänningslagen och straffet
            för att organisera människosmuggling är fängelse i högst två år.
            Samtidigt är det något som gynnar den internationella organiserade
            brottsligheten. Sverige behöver agera, inte minst inom EU och
            dess gränsskyddsbyrå Frontex, för att stoppa detta, men det behöver
            också prioriteras på hemmaplan. Sverige ska inte vara ett land
            som människosmugglare kan utnyttja. Kristdemokraterna anser att
            straffet för människosmuggling bör skärpas.
          </p>
          <head xml:id="i-HopbYvUjBXaLsgVoUFtApY" type="h1">
            Avskaffa preskriptionstiden för mord
          </head>
          <p xml:id="i-JLsMafMETLySDfG1UGzGRy">
            Livstids fängelse bör i betydligt större utsträckning än i dag
            komma i fråga. Detta är en förändring som inte minst är viktig
            givet det ökande antalet mord med skjutvapen som sker i kriminella
            miljöer. Den som begår sådana handlingar har med stor sannolikhet
            en gedigen kriminell karriär både bakom och framför sig. Att få
            bort dessa från gatan och den brottsliga banan är högst önskvärt.
            Vi menar att brott som är begångna i gängmiljö ska medföra väsentligt
            skärpta straff. Danmarks gängbestämmelse där brott som begåtts
            i gängkriminalitet ger dubbelt straffvärde bör tjäna som exempel.
          </p>
          <p xml:id="i-S6TzCSBXczdKPa5sH4AfNn">
            Preskriptionstiden för mord är avskaffad, bortsett från gruppen
            unga under 21 år. Brottsbalkens 35:e kapitel andra paragrafen
            andra stycket säger att bl.a. mord begånget av en person innan
            denne fyllde 21 ska omfattas av preskriptionstiden. Denna preskriptionsrabatt
            bör avskaffas. Det är helt orimligt att ett så allvarligt brott
            som mord preskriberas efter 15 år om gärningsmannen är mellan
            18 och 21 år vid tillfället för mordet. Detta bör ges regeringen
            till känna.
          </p>
          <head xml:id="i-Qj8QHB9Z8EvmvmqYsoaFYx" type="h1">
            Höj straffet för inbrott och grov stöld
          </head>
          <p xml:id="i-14XDS26tnRDUZYyCQa8rLY">
            Stöldbrott måste bekämpas på ett effektivare sätt än idag. När
            en person väl lagförs och döms för ett eller flera brott måste
            straffen fånga upp brottens allvar. Bakom varje outrett bostadsinbrott
            finns brottsoffer som både drabbats av en integritetskränkning
            genom brottet och sedan av ett rättsväsende som inte upplevs reagera.
          </p>
          <p xml:id="i-249GCHctL4kem6Y9DoDhJf">
            Stölder av bildelar, båtmotorer, jordbruksmaskiner och andra
            stöldbrott åsamkar individer och företag stor skada och bidrar
            till ökad otrygghet i samhället. För att fler stöldbrott ska bedömas
            som grova har vi föreslagit att straffbestämmelserna om grov stöld
            respektive grovt häleri förtydligas så att det klart framgår att
            systematiska inslag utgör sådana omständigheter som särskilt ska
            beaktas vid bedömningen av om brottet är grovt. Några förändringar
            har nyligen genomförts. Vi anser emellertid att det inte är tillräckligt.
            För att med större kraft kunna bekämpa även andra grova stölder
            än bostadsinbrott har vi föreslagit att lägsta straffet för grov
            stöld höjs från sex månaders fängelse till ett års fängelse. Kristdemokraterna
            anser att minimistraffet för grov stöld ska vara ett års fängelse.
            Detta bör ges regeringen tillkänna.
          </p>
          <head xml:id="i-DLsx3EQzhw3HJQcfvx7M9B" type="h1">
            Rattfylleri, trafikbrottslighet och eftersupning
          </head>
          <p xml:id="i-B8ADZx7xT2b4eU4rc6mRKD">
            I dag är straffet för rattfylleri böter eller fängelse i högst
            sex månader och för grovt rattfylleri fängelse i högst två år.
            Vi anser att straffet är för lågt i jämförelse med både den risk
            och de konsekvenser alkoholpåverkade personer medför och orsakar
            i trafiken, och därför bör straffet för rattfylleri samt grovt
            rattfylleri skärpas. Alkolås eller annan teknik som förhindrar
            rattfylleri bör också bli obligatoriskt i alla nya bilar i Sverige.
          </p>
          <p xml:id="i-ENFSRpHSTFhpZFVcG63DAo">
            SVT granskade i april 2019 vilken påföljd som oftast dömdes ut
            för rattfylleri. Det visade sig att knappt en promille av de som
            dömdes för rattfylleri dömdes till fängelse. Bland de som dömdes
            för grovt rattfylleri slapp ungefär hälften fängelse. Granskningen
            föranleddes av att en återfallsförbrytare – både i rattfylleri
            och andra brott – kört ihjäl en 14-årig flicka i Mellansverige.
            Han hade inget körkort och bilen hade körförbud. Han dömdes till
            skyddstillsyn för en misshandel bara två månader innan flickan
            kördes ihjäl, men fick skyddstillsyn. Hade han dömts till fängelse
            hade det inte hänt. Kristdemokraterna anser att detta är ett talade
            exempel på svensk rätt fokuserar för mycket på gärningsmannen
            och för lite på upprättelsen av brottsoffret. Det är också exempel
            på att det finns alldeles för många sätt att slippa fängelse på,
            vilka vi tar nämner på flera andra ställen i motionen.
          </p>
          <p xml:id="i-ST5wkscf2Ly1hBkXfXkLqC">
            Kristdemokraterna har också länge drivit frågan om ett förbud
            mot eftersupning som innebär att det inte är tillåtet att dricka
            alkohol de första sex timmarna efter en trafikolycka. I dag är
            det nämligen möjligt för rattfyllerister att gå fria när de hävdat
            att de druckit efter och inte före en bilolycka, eftersom det
            inte har varit möjligt att bevisa när föraren intagit alkohol.
            Riksdagspartierna har varit eniga i frågan om ett införande av
            förbud mot eftersupning, men regeringen har valt att gå på samma
            linje som den utredning som utrett frågan, att det inte är ett
            brott i sig att dölja sitt brott. Kristdemokraterna är mycket
            kritiska till regeringens slutsats och anser att människor som
            utsätter sina medtrafikanter för fara ska stoppas och inte komma
            undan på grund av ett kryphål i lagen. Vi anser därför att ett
            förbud mot eftersupning bör införas. Detta bör ges regeringen
            tillkänna.
          </p>
          <p xml:id="i-75QDbHGMod893RmJHTkGuR">
            I oktober 2019 kom Ds 2019:22 Ett stärkt straffrättsligt skydd
            mot upprepad trafikbrottslighet och en utvärdering av den nedre
            promillegränsen för sjöfylleri. I den föreslås ett par åtgärder
            som vore bra för att skräpa straffen för trafikbrott. Utredningen
            konstaterar att antalet trafikbrott ökar, att det är mycket vanligt
            med återfall och att många förövare begår flera brott samtidigt.
            De skriver rakt ut att många är vanebrottslingar och att de ägnar
            sig åt lagtrots. Därtill att trafikbrottlighet ofta sker med stor
            fara för tredje man, som inte kan skydda sig nämnvärt. Påföljden
            för trafikbrott blir oftast böter. Upprepade brott leder sällan
            till straffskärpning. För att nyansera straffskalorna vill utredningen
            höja straffmaximum för grov olovlig körning och rattfylleri till
            ett års fängelse och för grovt rattfylleri till tre års fängelse.
            Dessutom föreslås att nytt brott införs, grov trafikbrottslighet,
            med straff på mellan sex månaders fängelse och fem års fängelse.
            Grov trafikbrottslighet ska den som begår flera olika trafikbrott
            som ett led i en vanemässig och hänsynslös brottslighet dömas
            till. Kristdemokraterna står bakom dessa förslag i utredning och
            anser att de bör införas. Detta bör ges regeringen tillkänna.
          </p>
          <head xml:id="i-UXwrRjRsYc3MjCWd19bF9F" type="h1">
            Utvisning i högre utsträckning vid brott
          </head>
          <p xml:id="i-6UvPqKV75r5mQSocFp4xHF">
            I en uppmärksammad dom i april 2019 meddelande en oenig Högsta
            domstol att en man inte utvisas efter en våldtäkt. Mannen dömdes
            till två års fängelse för våldtäkt. Det är ett högt straff, 75
            procent av alla som döms i Sverige får mindre än ett års fängelse.
            Den våldtäktsdömde mannen har inget arbete i Sverige, ingen familj
            och ingen egen bostad. Dock hade han varit här i mer än fyra år,
            vilket innebär att det krävs synnerliga skäl om han ska utvisas.
            När de synnerliga skälen blir så omfattande som i den här domen
            är det uppenbart att reglerna behöver förändras. Sverige ska ha
            nolltolerans mot brottslingar. Utvisning bör också komma ifråga
            om personen är medborgare i ett EU-land. Att utvisa en person
            till ett EU-land är betydligt svårare än att utvisa en person
            till ett land utanför EU på grund av praxis från EU-domstolen
            och rörlighetsdirektivet. Detta är ett problem, inte minst som
            att det torde vara betydligt enklare att verkställa en utvisning
            till EU-land, jämfört med många länder utanför EU. Det är också
            ett problem eftersom inte minst många av de inbrottsstölder som
            begås i Sverige begås av brottsnätverk med säte i andra EU-länder.
            Att vanebrottslingar inte ska vara välkomna i Sverige är en självklar
            utgångspunkt för Kristdemokraterna.
          </p>
          <p xml:id="i-J58i2uBK5v3FuzXQCaCKG7">
            Idag krävs att utvisning sker av hänsyn till allmän ordning och
            säkerhet och att den utvisade utgör ett verkligt, faktiskt och
            tillräckligt allvarligt hot mot ett grundläggande samhällsintresse.
            Det måste bli enklare att utvisa utlänningar. Kristdemokraterna
            vill se utvisning när en person döms till sex månaders fängelse
            eller mer. Även återfallsförbrytare bör komma ifråga för utvisning,
            även om de enskilda brotten inte ger mer än sex månaders fängelse.
            Kristdemokraterna anser att det är önskvärt att det svenska samhället
            är tydligare mot lagöverträdare i allmänhet. Därför anser vi att
            straffen bör skärpas för ett antal olika brott och att utvisning
            ska utdömas i fler fall än i dagsläget. När en utländsk medborgare
            begått brott med ett straffvärde på minst sex månader bör utvisning
            gälla i större utsträckning. Detsamma borde gälla för återfallsbrottslingar.
            Detta innebär inte att vi ska utvisa personer med flyktingstatus
            eller personer som inte kan utvisas med hänsyn till säkerhetsläget
            i det aktuella landet ett så kallat verkställighetshinder. Men
            då ska utvisningen genomföras när verkställighetshindret inte
            längre finns. Detta bör ges regeringen tillkänna. Ett annat problem
            är att utvisning tas i beaktande vid bestämmande av påföljd. Om
            utvisning finns med i domen mildras påföljden. I praktiken får
            detta till följd att om en utvisning inte kan verkställas så är
            personen i fråga dels på fri fot i Sverige och dels tidigare än
            om utvisning inte skulle ha varit med i domen. Detta är helt orimligt.
            En utredning, SOU 2021:61 Utvisning på grund av brott - ett skärpt
            regelverk, lämnades till regeringen den 30 juni 2021. Förslagen
            i den överensstämmer väl med Kristdemokraternas politik och bör
            genomföras.
          </p>
          <head xml:id="i-SDajCaCb8R64bgQSjdjBYa" type="h1">
            Villkorlig frigivning
          </head>
          <p xml:id="i-9qXCZ8a1P2TZWeeVj9QHNq">
            Kristdemokraterna menar att personer som inte sköter sig i fängelse
            inte heller ska kunna friges villkorligt utan först efter att
            hela den utdömda strafftiden löpt ut. Det skapar drivkrafter att
            följa de regler som finns, att delta i behandlingsprogram och
            att ta de drogtester som man ombeds att ta.
          </p>
          <p xml:id="i-DA87HzSrAGauj3pW4KrXEp">
            Idag finns möjligheter att skjuta upp en del av den villkorliga
            frigivningen. I verkligheten sker dock ytterst sparsamt. Förra
            året fattades bara 401 beslut om uppskjuten frigivning. I genomsnitt
            sköts frigivningen upp med mellan 31 och 33 dagar under de senaste
            tre åren. Samtidigt beslutades över 31 000 fall av misskötsamhet
            2020. 5 300 enskilda klienter fick beslut om misskötsamt, enligt
            Kriminalvård och statistik 2020.
          </p>
          <p xml:id="i-ByzS1EMJM5xZqpJ3Gmd824">
            Därtill bör förändringar övervägas när det gäller möjligheten
            till villkorligt medgiven frihet. Det är inte rimligt att de som
            återfallit i likartad brottslighet och på nytt döms till fängelse
            per automatik friges villkorligt. Återfallsförbrytare bör avtjäna
            en tid i fängelset som helt och hållet motsvarar straffvärdet
            för det eller de nya brott hon eller han dömts för. Tiden i anstalt
            bör dock följas av en tidsperiod då den intagne ges möjlighet
            att återanpassa sig till ett liv i frihet. Vi anser att den villkorliga
            frigivning vid 2/3 av straffet borde utgå och ersättas med regler
            som medger villkorlig frigivning först vid ¾ av straffet. Villkorlig
            frigivning bör föregås av en farlighetsbedömning.
          </p>
          <head xml:id="i-W2LMTspTbj8Juq4ewnJ1qz" type="h1">
            Förenkla reglerna för häktning
          </head>
          <p xml:id="i-KsoCg1LAfuptQWeKc2AK13">
            Reglerna för häktning gör det svårt för svenskt rättsväsende
            att hindra personer från att begå upprepad brottslighet. Eftersom
            reglerna gör gällande att det krävs att det både finns ett års
            fängelse i straffskalan för den misstänka och att det ska föreligga
            återfallsrisk, rymningsrisk eller risk att den misstänkte stör
            utredningen blir det i flera fall svårt att häkta vissa personer.
            Inte minst blir det problematiskt för personer som misstänkts
            för flertalet småbrott under en och samma dag eftersom de inte
            kan häktas. Ett slags rekord slogs möjligen i januari 2019 då
            en inbrottstjuv greps 12 minuter efter frisläppandet. SVT har
            rapporterat om en inbrottsvåg i Örebro som kunnat förhindras om
            en man inte släppts fri. Kristdemokraterna menar att häktningsreglerna
            inte är ändamålsenliga. Fler personer bör kunna häktas i Sverige.
            Samtidigt bör det göras satsningar på att hålla tiden mellan häktning
            och rättegång så kort som möjligt. Ingen ska häktas längre än
            nödvändigt. Ett exempel på hur häktningsreglerna kan göras mer
            ändamålsenliga är om och-kravet i dagens regler tas bort. Då skulle
            en person kunna häktas om det antingen finns ett års fängelse
            i straffskalan eller om det bedöms finns återfallsrisk, flyktrisk
            eller kollusionsrisk. Dessutom bör en helhetsbedömning gällande
            tidigare brottslighet göras när återfallsrisken bedöms. Dessutom
            bör reglerna för obligatorisk häktning sänkas från två års fängelse
            till ett års fängelse.
          </p>
          <head xml:id="i-3BZVU5N7cyYrmoKbu62VZW" type="h1">
            Ett ökat fokus på försvårande omständigheter
          </head>
          <p xml:id="i-8m1bMC3fAzHZnc3QyrRAuX">
            Brottsbalken innehåller både försvårande omständigheter som ska
            beaktas vid straffmätning och förmildrande omständigheter. De
            förmildrande omständigheterna är betydligt fler än de försvårande.
            Enligt Kristdemokraternas synsätt är detta fel. Därför har vi
            tidigare föreslagit att antalet straffrabatter ska skäras ned
            betänkligt och stramas upp. Det finns förvisso ett flertal anledningar
            till att mildra straffmätning, men minst lika många skäl till
            att döma ut hårdare straff. De försvårande omständigheterna bör
            användas i större utsträckning i svenska domstolar. Detta bör
            ges regeringen tillkänna.
          </p>
          <head xml:id="i-WteE6w6KaY9NktW4ki5WTg" type="h1">
            Kriminalisera försök till ringa stöld
          </head>
          <p xml:id="i-V5xFANJrdbkbwHbd58g9RW">
            Idag är inte försök till ringa stöld straffbart, vilket innebär
            att om exempelvis en butikstjuv blir upptäckt av personalen, men
            släpper sitt byte på väg ut från affären och därför inte genomfört
            en ringa stöld, så går det inte att åtala denne för försök till
            ringa stöld. Svagheten i denna lagstiftning innebär ett problem
            i trygghetsarbete i exempelvis matbutiker. Därför anser Kristdemokraterna
            att vi bör kriminalisera försök till ringa stöld. Detta bör ges
            regeringen tillkänna.
          </p>
          <head xml:id="i-TyTrhSrjLcCePtY75AbaMD" type="h1">
            Förbjud hindrande av rättvisa
          </head>
          <p xml:id="i-6jqegGmD2Qk5WaemD9x5KU">
            I samband med morden på Vår krog och bar i Göteborg 2015 har
            en person gett falskt alibi till en av de som sedermera dömdes
            till livstid fängelse. Hon uppgav att hon var med gärningsmannen
            vid Göteborgsoperan. Rätten slår fast att hon ljuger, men frikänner
            eftersom det inte är straffbart att ljuga i polisförhör som inte
            sker under ed. Om en brottsling inte görs oåtkomlig för polisen,
            är det heller inte straffbart att skydda denne så som lagen är
            utformad idag.
          </p>
          <p xml:id="i-BrrY8UdDfehsCeBgG1h7u2">
            Riksåklagaren anser att det idag finns lagstöd för att detta
            ska vara olagligt redan genom gällande lagstiftning och har drivit
            fallet till HD. En sådan tolkning är inte orimlig givet lagens
            utformning, men tingsrätt, hovrätt och HD har gått på den tilltalades
            linje och i en prejudicerande dom slagit fast att det inte är
            olagligt att lämna falska alibin för brottslingar i polisförhör
            som inte sker under ed.
          </p>
          <p xml:id="i-SGM46xSPnSwqbcs4vhyi69">
            Detta kan komma att skapa incitament för kriminella att hindra
            rättsväsendets gång genom att efter fällande dom skicka fram falska
            vittnen som stör utredningen och i värsta fall bidrar till att
            en dömd person blir friad på falska grunder. Kristdemokraterna
            menar att detta måste åtgärdas. Men det krävs mer än att bara
            förbjuda någon att ge falskt alibi på ett liknande sätt som i
            Vår krog &amp; bar-fallet. Att ge falska uppgifter lämnas av personer
            som inte är misstänkta för brott är ett stort problem. Det bör
            tillsättas en övergripande utredning om hur hindrande av rättvisans
            gång kan stoppas, som kan komplettera lagstiftningen kring falsk
            tillvitelse, skyddande av brottsling, mened med mera. Vidare bör
            mened bestraffas hårdare än idag. Mened är ett mycket allvarligt
            brott som kan få stora och allvarliga konsekvenser. Straffskärpningar
            bör i första hand ske vad gäller minimistraffet.
          </p>
          <head xml:id="i-EnhnPPXgwe2d9paRPi3yfP" type="h1">
            Utred presumtionen mot fängelse
          </head>
          <p xml:id="i-2uXk54BzvFMFg1hv12YuZ7">
            I brottsbalken 30 kapitel finns den så kallade presumtionen mot
            fängelse som är en bärande princip för straffmätningen i Sverige.
            Där står att rätten ska fästa särskilt avseende vid omständigheter
            som talar för annan påföljd än fängelse. Dessutom ska rätten beakta
            de strafflindrande omständigheterna som står i 29 kapitlet 5 §.
            Beroende på straffvärde, art och tidigare brottslighet kan rätten
            frångå detta. Kristdemokraterna menar att detta leder till flera
            problematiska domar där personer som återfaller i brott ändå döms
            till lindrigare domar än fängelse. Det innebär inte att vi menar
            att alla som begått ett brott ska dömas till fängelse. Det är
            varken önskvärt ur socialt, preventivt eller finansiellt hänseende.
            Alla förtjänar en chans att ändra sig. Men det svenska påföljdssystemet
            är anpassat efter en annan verklighet än den rådande. Vi menar
            att det är nödvändigt med en genomgripande utredning kring hur
            presumtionen mot fängelse ska användas. Exempelvis skulle rätten
            kunna ta de försvårande omständigheterna i 29 kapitlet 2 § i beaktande
            liksom de förmildrande. Betoningen på att ”särskilt beakta” omständigheter
            som talar för annat än fängelse måste ses över, om detta får rimliga
            konsekvenser.
          </p>
          <head xml:id="i-K9yfLVo2YvHizGY1azGCtb" type="h1">
            Attacker på vitala samhällsfunktioner
          </head>
          <p xml:id="i-Jj48d5CDnwK3B1cKqsDwTz">
            Under mer än ett decennium har en ny tid av brottslighet etablerat
            sig i Sverige. Det är brott mot utryckningsfordon som brandkår,
            polis och ambulanser. Det är attacker mot kollektivtrafiken och
            det är attacker mot socialtjänsten och sjukhus. Polisen skriver
            i sin rapport Utsatta områden – Social ordning, kriminell struktur
            och utmaningar för polisen att exempelvis hemtjänstpersonal och
            socialtjänsten utsätts för trakasserier. Det gäller både hot mot
            enskilda handläggare och skadegörelse på byggnader. I december
            2016 evakuerades socialkontoret i Mönsterås efter att en familj
            vänt sig emot ett beslut och hotade hela personalen allvarligt.
            I Salem hotade en man i juni att söka upp en socialsekreterare
            i dennes hem. I Örnsköldsvik ska en man ha hotat fyra socialsekreterare
            och en förvaltare. Hoten ska ha tagit sig formen av rena dödshot,
            mannen hotade med mordbrand och dödsskjutningar. I Dalsland har
            liknande hot skett och en man åtalades 2017 för att ha dödshotat
            en socialsekreterare.
          </p>
          <p xml:id="i-RgUBzRCCpwMfWLBeSDpN6R">
            I september 2017 upprättade Stockholmspolisen en särskild händelse
            efter att en anhörig till en polis blivit utsatt för ett kidnappningsförsök.
            Enligt en rapport från Polisförbundet upplever 7 av 10 poliser
            att utsattheten för hot och våld ökat de senaste två åren. Kriminella
            som grips hotar polisen genom att berätta att de vet var de bor
            och känner deras familjemedlemmar. Detta måste samhället reagera
            skarpt på. När en polis hotas, hotas rättsstaten. De måste fredas.
          </p>
          <p xml:id="i-Mu4swAigWbmX4S3zrBit3R">
            Angreppen på de vitala samhällsfunktionerna stannar dock inte
            vid vare sig socialtjänsten eller polisen. Hot mot vårdpersonal
            ökar på sjukhus i flera större städer runt om i Sverige. Det visar
            en kartläggning som SVT Nyheter har gjort.
          </p>
          <p xml:id="i-U9Ah4VofvqkjpfZBr5KgoB">
            Undersökningen visar att det inte bara är i de tre storstäderna
            Stockholm, Göteborg och Malmö som de hotfulla situationerna ökar.
            Även på sjukhus i Norrköping, Borås, Västerås och Uppsala ökar
            problemen. I Uppsala vittnar en akutsjuksköterska om att det kan
            komma gäng om 50 personer som kallar personalen för könsord och
            dödshotar dem. Hoten är så vanligt förekommande att personal inte
            ens alltid tar det på allvar. Så långt har normaliseringen av
            hotfullt beteende gått på våra sjukhus.
          </p>
          <p xml:id="i-No7MAae97LPmMMwuqS3p7g">
            I Malmö berättar personalen på Skånes universitetssjukhus att
            de har hotats till livet i situationer som rör gängrelaterat våld.
            Problemen inträffar bland annat när anhöriga och vänner till den
            skadade samlas i väntrummen.
          </p>
          <p xml:id="i-68195EoiZR2BUYqiXAYwBw">
            Hot och våld inom vård och omsorg leder till psykiska, fysiska
            och ekonomiska konsekvenser för den drabbade, arbetsplatsen och
            samhället. Både vårdtagare och anställda kan uppleva oro för att
            utsättas för våld i vården. Det är både ett allvarligt vårdproblem
            och ett arbetsmiljöproblem.
          </p>
          <p xml:id="i-NJZcWvJBL4kYPc69eMNtfR">
            Tidningen Chef och ledarskap rapporterade i augusti 2019 om hur
            4 av 10 rektorer har utsatts för våld. En tillsynsrapport från
            Arbetsmiljöverket konstaterar att 9 av 10 grund- och gymnasieskolor
            brister i sitt förebyggande arbetsmiljöarbete, bland annat gällande
            utbildning i hur de ska hantera säkerhetssituationer som kan leda
            till hot och våld. Fackförbundet DIK har rapporterat om den allt
            sämre arbetsmiljön för landets bibliotekarier, en institution
            som inte minst har ett viktig i det kompensatoriska arbetet för
            att nå ut med litteratur till unga som inte har det med sig hemifrån.
            Social oro, som syftar på bråk, onykterhet och aggressivitet mot
            personal eller besökare förekommer på 81 procent av de svenska
            biblioteken. Droghandel förekommer nu öppet.
          </p>
          <p xml:id="i-KXmZSubu44Ly3wExWy5gC2">
            Det som sker i Sverige i dag är dessvärre en logisk fortsättning
            på vad som pågått länge. Det har börjat i socialt utsatta områden
            med vandalisering i området, fortsatt med stenkastning mot kollektivtrafik,
            polis och senare fortsatt mot brandkår och sjukvårdspersonal.
            Den våldsspiralen har nu tagit sig in på sjukhusen.
          </p>
          <p xml:id="i-SZmgJeFg7JJ9yurz3ApVTS">
            Sammantaget bidrar allt detta till ett samlat angrepp mot vitala
            samhällsfunktioner som allvarligt bryter ned grundläggande normer
            i samhället. Kan inte ett socialtjänstkontor eller sjukhus vara
            fredat från angrepp finns det snart inga platser i samhället som
            är det. Det är extra allvarligt när angrepp drabbar de som försöker
            rädda liv, en grundläggande uppgift för staten. När det gäller
            organiserade angrepp mot personer som är anställda inom vitala
            funktioner bör straffen skärpas, särskilt när angreppen är organiserade.
            Brott mot vitala samhällsfunktioner bör vara en särskild straffskärpningsgrund.
            Detta har tillkännagetts för regeringen som ännu inte återkommit
            med en proposition. Det är anmärkningsvärt att regeringen inte
            vill markera mot denna systemhotande brottslighet.
          </p>
          <p xml:id="i-QiKsea2V13qQC5XCJnbwUc">
            Det krävs kraftiga åtgärder för att komma till rätta med problemen.
            Sjukvårdspersonal har naturligtvis erfarenhet av att hantera komplicerade
            patienter och bråk uppstår i ansträngda situationer. Men det är
            en sak att ha en besvärlig patient och en helt annan att hantera
            stora grupper med människor som antingen vill skada en patient
            eller personalen. Därför behövs fler åtgärder som stärker tryggheten
            för patienter och personal samt att polisen har förutsättningar
            att förhindra ordningsstörningar. Obehöriga som tar sig in på
            sjukhus, är med och stör ordningen, hotar personal och försvårar
            vård måste lättare kunna avvisas från platsen. De måste också
            kunna portas från att besöka sjukhus än för uppsökande av vård.
            Detta bör ges regeringen tillkänna.
          </p>
          <head xml:id="i-8p4HHhQkuGuzoECUg39ky4" type="h1">
            Brott begångna av djurrättsaktivister
          </head>
          <p xml:id="i-Bo7wnbToGH2SsEcFsAVQ18">
            Det är mycket oroande att jägare, lantbrukare och djurproducerande
            verksamheter blir hotade och trakasserade av aktivister. Jägare
            som efter myndighetsbeslut bedriver skyddsjakt eller genomför
            eftersök på polisens uppdrag och utför ett viktigt samhällsuppdrag.
            Angrepp på jägarna som utför dessa uppgifter bör därför betraktas
            som en försvårande omständighet som leder till hårdare straff.
            Även lantbrukare och djurproducerande näringsidkare trakasseras
            av djurrättsaktivister på ett otillbörligt sätt. Det handlar om
            allt från skadegörelse, ofredande och olaga intrång till hot och
            misshandel, där det bakomliggande motivet utgörs av en våldsbejakande
            extremistisk djurrättsaktivism. Polisen behöver ta dessa brott
            på allvar som den våldsamma politiska extremism som det är. Det
            behövs ett riktat polisarbete med speciella grupper inriktade
            på ideologiskt motiverad brottslighet. På 1990-talet fanns en
            specialgrupp inom polisen som särskilt arbetade med ideologisk
            djurrättsmotiverad brottslighet. Därigenom kunde man få en bättre
            inblick i de grupper som stod för brottsligheten. Med tanke på
            att Centrum för våldsbejakande extremism nu också har klassat
            djurrättsaktivism som en egen form av extremism frikopplad från
            vänsterextremism bör detta leda till att brott begångna av dessa
            extremister tas på betydligt större allvar och att de bör anses
            som en försvårande omständighet vid straffmätning.
          </p>
          <head xml:id="i-A5xEKFCXGRDz4mF9EqBdp8" type="h1">
            Förenkla hemlig dataavläsning
          </head>
          <p xml:id="i-TDXhHZNzW6ac5eR5QP6SJx">
            Regeringen har nyligen lämnat två propositioner om hemlig dataavläsning
            och hemlig avlyssning. Kristdemokraterna välkomnar förändringen
            men är kritiska till att regeringen missat väsentliga delar.
          </p>
          <p xml:id="i-PqW27uPQwnCXkW7Snc9GA6">
            Kristdemokraterna vill att rättsväsendet får ändamålsenliga tvångsmedel
            för att beivra brott, och stödjer därför en förenkling av möjligheten
            att avlyssna anonyma kontantkort. Svenskt rättsväsende ska inte
            bakbindas av att lagstiftningen ligger efter den tekniska utvecklingen.
            Vi anser dock att avlyssningsbeslut inte ska bindas till person
            i stället för telefonnummer, adress eller viss elektronisk kommunikationsutrustning.
          </p>
          <p xml:id="i-VP5UpbrYNSsNNgaQNiDMgW">
            Denna bedömning delas också av de myndigheter som faktiskt ska
            använda lagstiftningen, nämligen Polismyndigheten, Tullverket
            och Säkerhetspolisen. Kristdemokraterna anser att lagen bör utformas
            så att beslut om hemlig avlyssning, liksom andra beslut om övervakning,
            exempelvis hemlig dataavläsning, ska knytas till personen som
            ska bevakas. Detta bör ges regeringen till känna.
          </p>
          <p xml:id="i-J4FFZw4y7rnv5pdKNssM8B">
            Kristdemokraterna vill se att rättsväsendet får ändamålsenliga
            tvångsmedel för att beivra brott och stöder därför att regeringen
            utvidgar möjligheten att avlyssna personer som är misstänkta för
            allvarlig brottslighet.
          </p>
          <p xml:id="i-F4PAibFDJ8W2a1YafGRmTH">
            Polismyndigheten och Säkerhetspolisen förordar att hemlig dataavläsning
            ska beviljas om åtgärden är av särskild vikt för att förebygga,
            förhindra eller upptäcka sådan brottslig verksamhet som anges
            i inhämtningslagen. Regeringen anser att detta endast ska beviljas
            om åtgärden är av synnerlig vikt, vilket är ett högre krav än
            inhämtningslagens krav på exempelvis masttömning för att lokalisera
            mobiltelefoner som har funnits inom ett område. Kristdemokraterna
            anser inte att det finns någon anledning att ställa högre krav
            för hemlig dataavläsning än för avlyssning av elektronisk kommunikation
            utan delar Säkerhetspolisens och Polismyndighetens bedömning att
            HDA är en ny metod som verkställer beslutade tvångsmedel med ny
            teknik som inte går att komma åt med nuvarande lagstiftning. Därför
            behövs inte ett skarpare krav för hemlig dataavläsning än vad
            som föreskrivs i inhämtningslagen. Detta bör ges regeringen tillkänna.
          </p>
          <p xml:id="i-FBdbUL1CpkSerHzmfCARN2">
            Det platskrav som regeringen föreslår ska gälla kommer att komplicera
            användningen av hemlig dataavläsning för rättsvårdande myndigheter.
            Kristdemokraterna delar bl.a. Polismyndighetens och Tullverkets
            invändningar i de remissvar som inkommit och som förespråkar att
            tvångsmedlen knyts till person i stället för till plats. Kriminella
            nätverk är ofta mycket medvetna om vilka begränsningar som finns
            för polisens tvångsmedel och utnyttjar dessa begränsningar till
            max. Om exempelvis en möteslokal byts i sista sekund blir det
            mycket svårt för rättsvårdande myndigheter att få en hemlig kameraövervakning
            till stånd.
          </p>
          <p xml:id="i-QfcG7Xo84dPbpuB5RXPLAo">
            Flera remissinstanser påpekar också problemet med att få ett
            tillträdestillstånd godkänt av domstol i tid, i de fall där en
            misstänkt lämnar ifrån sig exempelvis en mobiltelefon under en
            begränsad tid eller på en för allmänheten tillgänglig plats, t.ex.
            ett omklädningsrum. Fönstret att handla kan vara kort och bli
            omöjligt att utnyttja om tillstånd ska ges av en domstol. Remissinstanserna
            föreslår i stället att åklagare ska få fatta beslutet, en uppfattning
            som Kristdemokraterna delar. Åklagarmyndigheten menar exempelvis
            att ett beslut om tillträdestillstånd ska innebära ett generellt
            tillträde till vissa typer av platser som annars skyddas mot intrång,
            t.ex. fordon och allmänna förvaringsutrymmen, men inte sådana
            platser som lagen föreslår har ett absolut förbud. Säkerhetspolisen
            är i sin tur oroliga för att tillståndet kan få en för snäv tolkning.
            Reglerna bör förändras på ett sätt som tar hänsyn till de invändningar
            som Åklagarmyndigheten, Säkerhetspolisen och Polismyndigheten
            har. Detta bör ges regeringen tillkänna.
          </p>
          <head xml:id="i-8R5F1uAVpcCjRtktRAvPsC" type="h1">
            Sociala insatser mot gängkriminalitet
          </head>
          <p xml:id="i-44REDiaMdSuWhrZriZJwa3">
            I de 34 punkter som regeringen presenterade mot gängkriminaliteten
            fanns ett par punkter som gällde sociala insatser. Dessa hade
            gemensamt att de var för svaga, otydliga och inte tidsatta. Det
            var en av anledningarna till att Kristdemokraterna lämnade gängsamtalen.
            Att bara tala om samordning och långsiktiga insatser utan att
            ha en idé kring hur detta ska göras eller vad det ska uppnå är
            inte seriöst. Kristdemokraterna har en annan idé och presenterar
            därför ett miljardpaket på sociala insatser mot gängkriminalitet.
          </p>
          <p xml:id="i-JHxrwaGhr9uUXoki2Pd55x">
            För att bekämpa gängkriminaliteten krävs stora satsningar på
            hela rättsväsendet, ökade befogenheter för polisen och insatser
            som gör att fler vittnar. Men för att knäcka gängkriminaliteten
            behövs satsningar på det förebyggande och sociala arbetet.
          </p>
          <head xml:id="i-PQrUWzqoHDRBDng5yLJ17y" type="h2">
            Socialtjänsten
          </head>
          <p xml:id="i-V7CT9TML7S9jkMujZAMK44">
            Människor som senare i livet begår brott visar ofta upp tidiga
            varningstecken. De har ofta kontakt med socialtjänsten i tidig
            ålder. De måste fångas upp innan det gått för långt och de gått
            in på brottets bana. Därför behöver socialtjänsten stärkas.
          </p>
          <p xml:id="i-JxQ89Qpmturxc3yDZ5rKQr">
            I dag finns dock uppenbara brister som hög personalomsättning,
            brist på socialsekreterare och ökad arbetsbelastning. Medarbetarna
            inom socialtjänsten behöver bättre stöd och resurser för att kunna
            utföra sitt arbete på bästa sätt. Det krävs också en samlad riktning
            på arbetet, med stöd från nationell nivå, såsom enhetliga modeller
            och metoder för det sociala arbetet med barn och unga. Dels för
            att säkerställa att evidensbaserade arbetssätt används, dels för
            att öka jämlikheten i landet. Ett stort fokus bör läggas på att
            utveckla kompetensen om barn med neuropsykiatrisk funktionsnedsättning,
            för att säkerställa att rätten till god och likvärdig vård mellan
            barn vars svårigheter beror på sociala grunder och barn vars svårigheter
            beror på neuropsykiatriska funktionshinder.
          </p>
          <p xml:id="i-XuR6mikMUD6VGsTxgeNCtH">
            Socialtjänsten behöver bli bättre på att identifiera barn som
            är i riskzonen och deras familjer så att åtgärder kan sättas in
            i ett tidigt skede. För att kunna bedriva ett effektivt arbete
            i dessa avseenden behöver socialtjänsten finnas tillgänglig dygnet
            runt.
          </p>
          <p xml:id="i-Ek5bJnJE13L697otgqgYBi">
            Både när det gäller att arbeta mot psykisk ohälsa och kriminalitet
            bland unga ligger ett stort ansvar på socialtjänstarbetarna. Exempelvis
            påverkar socialtjänsten domstolarnas påföljdsval och besitter
            därför stor makt för den unge och för hur samhället förebygger
            och motverkar ungdomsbrottslighet. Dock visar studier på att socialtjänstens
            roll i påföljdssystemet för unga många gånger leder till godtycke,
            oförutsägbarhet och bristande behandling. I en nyligen publicerad
            forskningsrapport pekar socialtjänstarbetare på en egen bristfällig
            kompetens i kombination med hög arbetsbelastning, och bristfällig
            kompetensutveckling. Det ser också väldigt olika ut i olika delar
            av landet.
          </p>
          <p xml:id="i-VD1SMG8oExxxFwjAfJ3eAE">
            Att socialtjänsten fungerar väl och sätter in rätt åtgärder är
            avgörande när det gäller barn som begår brott och barn som riskerar
            att dras in i kriminella miljöer. Därför satsar Kristdemokraterna
            240 miljoner kronor 2022 och 160 miljoner 2023 för stöd av socialtjänstens
            arbete med barn och unga. Satsningen ska gå till att genomföra
            kunskapshöjande insatser bland socialtjänstens personal och ta
            fram metodstöd för att säkerställa likvärdighet i tillämpningen
            av lagen. Insatsen för att öka kunskapen ska även kunna gå till
            personer som arbetar med personer med neuropsykiatrisk funktionsnedsättning.
            Vi anser också att det finns behov av att stärka socialsekreterarens
            kompetens och ansvar. Vi anslår medel till en nationell samordning
            och stöd av socialtjänstens arbete med barn och unga 10 miljoner
            kronor per år 2022-2024.
          </p>
          <p xml:id="i-J57qh6D8jkFGK9t8eq6crj">
            Statligt stöd för samverkan mellan skola, socialtjänst, polis
            och fritid
          </p>
          <p xml:id="i-JvAiHrqgEc3QHDiXZdUvag">
            SSPF är en samverkansmodell mellan skola, socialkontor, polis
            och fritid. Syftet är att förhindra att barn hamnar i eller fortsätter
            med kriminellt beteende och/eller drogmissbruk. Barn så unga som
            tio kan idag bli aktuella för insatser om de har missbruksproblem
            och/eller uppvisar ett kriminellt beteende. Det handlar om barn
            som vistas i riskmiljöer där missbruk och kriminalitet finns,
            barn som kommer hem efter att ha varit omhändertagna, barn för
            vilka tidigare insatser inte har fungerat och som tidigare nämnts
            barn som uppvisar missbruksproblem eller kriminellt beteende.
          </p>
          <p xml:id="i-YGq6aSDSucnkQWVtDBhQYt">
            Vi föreslår därför 100 miljoner årligen för att stimulera SSPF-samverkan
            på fler platser.
          </p>
          <head xml:id="i-SNe5yaHguyBQTsnBF2yxiF" type="h2">
            Reformera sekretesslagstiftningen
          </head>
          <p xml:id="i-UDR9fNJddWtGzk2vyZof6C">
            En avgörande faktor för ett effektivt förebyggande arbete är
            att de olika aktörerna som möter ungdomar i riskmiljö kan föra
            dialog och utbyta information om ungdomen. I dag tolkas sekretesslagstiftningen
            olika i olika kommuner. Kristdemokraterna vill reformera den nu
            gällande lagstiftningen i syfte att klargöra sekretessreglerna
            och förtydliga dem så att samarbetet underlättas. Oro för att
            göra fel får inte hindra olika myndigheter att göra allt som är
            möjligt för att få en ungdom att lämna, eller inte hamna i, kriminella
            miljöer. En ändrad sekretesslagstiftning skulle underlätta samverkan
            både vad gäller misstänkta kriminella och dessutom underlätta
            arbetet med barn som är brottsoffer inom ramen för barnahus.
          </p>
          <p xml:id="i-JN1PCn9KBfimR9DGJiaZdP">
            Idag är det tillåtet för socialtjänsten att bryta sekretessen
            om det föreligger brott med straffvärde minst fängelse ett år.
            Vi föreslår att skola och socialtjänst bör vara skyldiga att bryta
            myndighetssekretessen där det är motiverat i förebyggande syfte
            kring enskilda på polismans begäran, och vill tillsätta en utredning
            som möjliggör en sådan lagstiftning.
          </p>
          <head xml:id="i-XsEJ4XsY24iLPMLVukrt93" type="h2">
            Insatser för unga kriminella
          </head>
          <p xml:id="i-Q9m5UQ3PmLsSomnCaVX7Ut">
            KD/M-budgeten ökade anslagen till Kriminalvården och innehöll
            ett uppdrag till myndigheten att skapa en särskild enhet för unga
            gängmedlemmar. En sådan enhet skulle behöva utveckla det återfallsförebyggande
            arbetet och avhopparverksamheten. Innehållet i verkställigheten
            behöver också bli mer meningsfullt och innehålla tydliga utbildningsplaner.
            Utslussningen bör också förberedas tidigare. För att lyckas bättre
            med unga gängmedlemmar bör individanpassade program användas i
            högre utsträckning för att bryta det kriminella beteendet.
          </p>
          <p xml:id="i-8FWjm9aCrKMYshiLxNhfbt">
            De erfarenheter som Kriminalvården har och bygger upp på den
            föreslagna enheten kan ligga till grund för metodstöd inom andra
            aktörers arbete med unga kriminella i gängmiljö. En annan myndighet
            som arbetar med unga kriminella är Statens institutionsstyrelse,
            Sis. Det är en eftersatt och illa fungerande myndighet, som behöver
            bli bättre. Därför behövs en satsning på kompetens- och metodutveckling
            för arbete med unga gängkriminella.
          </p>
          <head xml:id="i-NTtiL6DV25PZE6N54Eozz9" type="h1">
            Föräldraskapsstöd
          </head>
          <p xml:id="i-HDL39tfoeRHfq8SdRtq6o2">
            Föräldraskapsstöd finns i drygt hälften av landets kommuner,
            men den siffran har minskat från 2017. Då erbjöd 62 procent av
            alla kommuner föräldraskapsstöd, idag är det 56 procent. Samtidigt
            vet vi att såväl generella som selektiva föräldrastödsprogram
            är en välfungerande åtgärd som betalar sig själv både på kort
            sikt och längre fram. Syftet med föräldraskapsstöd är att främja
            barns hälsa och utveckling. I och med att samhället förändras
            dyker nya utmaningar i föräldraskapet upp, vilket gör att även
            stödet till föräldrar behöver följa med i utvecklingen. Föräldraskapsstöd
            har särskilt stor nytta för barn som har ett utåtagerande beteende.
            Kan utåtagerande barn via ett selektivt föräldrastödsprogram hindras
            från att utveckla ett missbruk, en kriminell bana eller på annat
            sätt bli utåtagerande är mycket vunnet för barnet och samhället.
            Enligt Statens beredning för medicinsk utvärdering är exempel
            på utagerande beteende trots som inte är övergående, aggressivitet,
            att slåss, ljuga eller stjäla. För yngre barn leder utagerande
            beteende till konflikter med föräldrar, förskolepedagoger och
            kamrater. På längre sikt har barn med utagerande beteende högre
            risk för framtida negativa konsekvenser som antisocialt beteende,
            kriminalitet, missbruk, att de misslyckas i skolan och depression.
            Det är alla exempel på saker som är skadligt för individen själv,
            föräldrar, vänner och skolkamrater. Även samhället i stort och
            det offentliga kommer att lida om beteendet inte stävjas. Med
            selektiva föräldrastödsprogram så kan utveckling motas mycket
            tidigt för barnen.
          </p>
          <p xml:id="i-2mYUW3LrF7gzxScycis1zv">
            Enligt Folkhälsomyndigheten har fem procent av barnen i Sverige
            behov av föräldraskapsstöd och det finns cirka 1,2 miljoner barn
            mellan 4 och 14 i Sverige idag. Det är 60 000 barn som uppskattas
            leva i riskzon. Det kan jämföras med att Socialtjänstens siffror
            som säger att 27 300 barn fått en heldygninsats 2020. En överväldigande
            majoritet av dem är över 15 år. Hade de istället ingått i ett
            program för selektivt föräldraskapsstöd i tidig ålder hade problemen
            troligen kunnat minskas betydligt. Även det beteende som föranledde
            heldygnsinsatsen, oavsett om det är psykisk ohälsa, miss- eller
            riskbruk eller kriminalitet hade kunnat stävjas.
          </p>
          <p xml:id="i-12794XPtoc5xcpKjQPMAyu">
            I utsatta områden är det mycket angeläget att kunna erbjuda föräldrastödsprogram
            då utmaningarna i föräldraskapet kan vara stora.
          </p>
          <p xml:id="i-RL3WGMsWMuFP3WbC99sRxT">
            Föräldraskapsstödet är viktig del i Kristdemokraternas satsning
            för att förebygga brott. En viktig arena för att upptäcka att
            barn är på väg i fel riktning är skolan. Vi menar att föräldraskapsstödet
            ska kunna erbjudas i skolan, med alla relevanta myndigheter och
            civilsamhällesinsatser inkopplade. Kontakt med socialtjänsten
            kan vara stigmatiserande för många familjer, vilket kan göra att
            vissa familjer drar sig från möten med socialtjänsten. Emellanåt
            cirkulerar också myter om vad svensk socialtjänst har för befogenheter
            och hur de agerar mot barn och föräldrar. Svensk socialpolitik
            kan också hamna i konflikt med en annan syn på vem ansvar det
            är att barn får en god uppfostran. Denna konflikt är baserad på
            missförstånd, men leder icke desto mindre till att vissa familjer
            kan dra sig från kontakt med sociala myndigheter. Att förlägga
            föräldraskapsstöd i skolor kan bidra till att lindra den konflikter
            och göra så att viktiga sociala insatser kommer fler till del.
            Därmed inte sagt att socialtjänsten inte ska närvarande och ledande
            i arbetet med föräldraskapsstöd, vilket är alldeles självklart.
          </p>
          <p xml:id="i-E5Sf4rjrP4yBBGS3WvvR7u">
            Kristdemokraterna anser därför att insatserna för selektivt föräldraskapsstöd
            ska utökas kraftigt. Vi satsar därför 500 miljoner kronor på föräldraskapsstöd
            2022–2024.
          </p>
          <p xml:id="i-Pe31NqHiTxvgdad5FhVy7">
            Genom att erbjuda generella program inom ramen för skolans verksamhet
            i samarbete med socialtjänstens barn- och familjeteam eller motsvarande
            sänks trösklarna och förväntan på deltagande höjs. Förutom föräldrastödsprogram
            bör också stöd ges i hur barnets skolgång bäst kan stöttas. Via
            denna samverkan mellan förskola/skola, elevhälsa och socialtjänst
            kan också selektiva program erbjudas barn och föräldrar som skulle
            gagnas av dessa. Det generella föräldraskapsstödet ska erbjudas
            alla föräldrar två gånger under barnens uppväxt. Föräldrarna är
            de viktigaste personerna i ett barns liv. Det finns situationer
            då föräldrar upplever svårigheter i sitt föräldraskap eller har
            behov av stöd för att hantera nya situationer. Det offentliga
            ska inte ta över föräldrarnas roll. Däremot ska det offentliga
            erbjuda stöd och hjälp i föräldrarnas viktiga uppgift. Stöd till
            föräldrarna är också ett stöd till barnen. Kristdemokraterna har
            därför föreslagit att öka tillgången till föräldrautbildning genom
            att göra det obligatoriskt för kommunerna att erbjuda två föräldrastödsprogram
            under barnens uppväxt. För detta avsätter vi 176 miljoner 2022–2024.
          </p>
          <head xml:id="i-GM8vcQV1s89eDx7j246vDh" type="h1">
            En skola som ökar tryggheten och förebygger brott
          </head>
          <p xml:id="i-5dBVa2mjX6eQreEKo4VDZK">
            Den viktigaste brottsförebyggande åtgärden är en skola som levererar
            goda kunskapsresultat, men Skolverket ska dessutom ges i uppdrag
            att stödja skolorna att ta ett bredare samhällsansvar när det
            kommer till att förebygga brott. Skolverket ska få i uppdrag att
            ta fram stödjande underlag bl.a. med exempel på modeller för samverkan
            med andra myndigheter och ideella aktörer i arbetet för att förebygga
            brott. Skolverket får dessutom i uppdrag att arbeta för att fler
            skolor aktivt ska arbeta för att förebygga brott. Detta bör ex.
            kunna ske genom att samverkan med ideella organisationer och frivilliga
            sker kring mentorskapsprogram med syfte att fler elever ska få
            de vuxna förebilder som alltför ofta saknas i hemmet. Mentorskapsprogram
            kan både vara ett sätt att stärka integrationen, och att förebygga
            brottslighet. Skolornas brottsförebyggande arbete kan också ske
            i form av "blåljussatsningar". Syftet med den typen av satsningar
            ska vara att skapa förtroende mellan barn och blåljusmyndigheterna,
            så att barnen tidigt får förebilder i form av människor som bekämpar
            brott och räddar liv, istället för förebilder i form av gängkriminella
            som begår brott och släcker liv. Därför satsar Kristdemokraterna
            100 miljoner 2022-2024 på brottsförebyggande skola.
          </p>
          <head xml:id="i-BD9H1zCwUzQRKmc6CbxsNm" type="h2">
            Utbyggd läxhjälp
          </head>
          <p xml:id="i-7mxrkqD7EWnHhnwQVXFYgV">
            Att barn får läxhjälp utanför lektionstid kan hjälpa dem att
            bli behöriga till nationellt gymnasieprogram. Det kan också leda
            till att eleven får fler positiva förebilder, både vuxna och unga
            vuxna, som kan hjälpa denne på rätt riktning i livet, om sådana
            förebilder saknas på andra platser vilket tyvärr är en realitet
            för många barn i Sverige. Skolverket har delat ut pengar till
            läxhjälp, pengar som tyvärr har utnyttjats av extremistiska grupper
            för att dels tillskansa sig skattemedel men också för att kunna
            få kontakt med barn och kunna påverka dem. Det gäller bland annat
            salafistiska skolor som fått pengar i Malmö. Det är en ordning
            som är oacceptabel. Ett demokratikrav måste gälla alla de organisationer
            som får läxhjälpsstöd, så att svenska skattemedel inte kommer
            extremister till del. Det är särskilt viktigt när det gäller så
            pass samhällsviktig verksamhet som läxhjälp, där det dessutom
            är barn inblandade. Läxhjälp är ett viktigt för att se till att
            elever med sämre förutsättningar hemma erbjuds samma möjligheter
            till läxhjälp som andra kan få av sina föräldrar. Det finns flera
            orsaker till varför vissa har sämre möjligheter att göra sina
            läxor. Det kan röra sig om trångboddhet och därmed minskade möjligheter
            att få arbeta ostört hemma, eller oro i det egna hemmet. Det bör
            mötas på flera sätt, men en sak som skulle göra omedelbar skillnad
            är om det erbjöd en plats utanför hemmet där lugn och hjälp med
            skolarbetet möjliggörs. Kristdemokraterna vill se ett demokratikriterium
            för alla pengar som betalas ut av offentlig sektor, så att inga
            pengar går till extremistiska organisationer. Det är emellertid
            viktigt att höja anslagen till läxhjälp. Därför satsar Kristdemokraterna
            50 miljoner kronor mer än regeringen på läxhjälp 2022–2024.
          </p>
        </div>
        <div xml:id="i-MaZyeddhtVDoqWk6g96M3U" type="motSignatures">
          <list xml:id="i-FSuUuXmxzyY2pssfnBpeXp">
            <item xml:id="i-XugpmY91oGttesbczmHbLh">
              Andreas Carlson (KD)
            </item>
            <item xml:id="i-CV5YHF2wSq2m33GgudGoXR">
              Ingemar Kihlström (KD)
            </item>
            <item xml:id="i-CFPDRDuUCN5fFnVj6cWS7r">
              Lars Adaktusson (KD)
            </item>
            <item xml:id="i-53S1XaBd6qFmHHgz37VAW7">
              Mikael Oscarsson (KD)
            </item>
            <item xml:id="i-JfTef5CwdZhLj7kwPa4EiB">
              Tuve Skånberg (KD)
            </item>
            <item xml:id="i-LcFTThK9vpbHiMtL7vQQ3M">
              Gudrun Brunegård (KD)
            </item>
          </list>
        </div>
      </div>
    </body>
  </text>
</TEI>
