<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-TU-03753">
  <teiHeader>
    <fileDesc>
      <titleStmt>
        <title>Ett digitalt ledarskap för Sverige</title>
        <author corresp="i-5kLPqJYKuXdEi7mU2QqyGZ">av Maria Stockhaus m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3753 av Maria Stockhaus m.fl. (M)</title>
          <idno type="rdwebb">H9023753</idno>
          <rs type="number">3753</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H9023753/text</ref>
          <ref type="dokument_url_html">http://data.riksdagen.se/dokument/H9023753</ref>
          <ref type="dokumentstatus_url_xml">http://data.riksdagen.se/dokumentstatus/H9023753</ref>
          <ref type="docx">http://data.riksdagen.se/fil/04B806D2-8B00-4BDC-87BB-948555F017CC</ref>
          <ref type="pdf">http://data.riksdagen.se/fil/765D27CE-5F28-4350-8346-4E37598FE4D3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-5kLPqJYKuXdEi7mU2QqyGZ</idno>
            <name>Maria Stockhaus</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-GYDmDYBwvSBCyuntDBrarj</idno>
            <name>Viktor Wärnick</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-JDwxak6CMQTxb2x6338euT" type="signed"/>
        <correspContext corresp="i-JDwxak6CMQTxb2x6338euT">
          <note type="signatory" corresp="i-5kLPqJYKuXdEi7mU2QqyGZ"/>
          <note type="signatory" corresp="i-3Grh8TCtLTMtZdMgN1X5RJ"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-GYDmDYBwvSBCyuntDBrarj"/>
        </correspContext>
        <correspAction xml:id="i-HrvqcRK1E4tAw1TB84pNFh" type="submitted">
          <date when="2021-10-05"/>
          <time when="12:39:55"/>
        </correspAction>
        <correspAction xml:id="i-BV6g9FtG4E27CQobuDYyPN" type="reviewed">
          <date when="2021-10-05"/>
          <time when="16:52:57"/>
        </correspAction>
        <correspAction xml:id="i-T9Gwa6ZHtN7RYTggprx1jD" type="referred">
          <date when="2021-10-14"/>
        </correspAction>
        <correspAction xml:id="i-W4RamCKRFb6x4RALjH6eks" type="assigned">
          <date when="2022-11-07"/>
          <time when="17:28:44"/>
        </correspAction>
        <correspContext corresp="i-W4RamCKRFb6x4RALjH6eks">
          <ref type="assignedTo">Trafikutskottet</ref>
        </correspContext>
        <correspAction xml:id="i-T6bKvk5832N2DzqyjfC2KP" type="behandlas_i"/>
        <correspContext corresp="i-T6bKvk5832N2DzqyjfC2KP">
          <ref type="uppgift">2021/22:FöU1</ref>
          <ref type="ref_dok_id">H901FöU1</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DzbY23Gb873ntpaME6VxDE" type="behandlas_i"/>
        <correspContext corresp="i-DzbY23Gb873ntpaME6VxDE">
          <ref type="uppgift">2021/22:FöU10</ref>
          <ref type="ref_dok_id">H901FöU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU10</ref>
          <ref type="ref_dok_titel">Cybersäkerhetsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WPF8UCq8XSvHkpYCthfLH" type="behandlas_i"/>
        <correspContext corresp="i-WPF8UCq8XSvHkpYCthfLH">
          <ref type="uppgift">2021/22:TU6</ref>
          <ref type="ref_dok_id">H901TU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">TU6</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RCh2CzdTde76Gufk4cMdkX" type="behandlas_i"/>
        <correspContext corresp="i-RCh2CzdTde76Gufk4cMdkX">
          <ref type="uppgift">2021/22:KU27</ref>
          <ref type="ref_dok_id">H901KU27</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU27</ref>
          <ref type="ref_dok_titel">Offentlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HKBnJ4ErrZHiBcTaZvDBq5" type="behandlas_i"/>
        <correspContext corresp="i-HKBnJ4ErrZHiBcTaZvDBq5">
          <ref type="uppgift">2021/22:KrU4</ref>
          <ref type="ref_dok_id">H901KrU4</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU4</ref>
          <ref type="ref_dok_titel">Konstarterna och kulturskaparnas villkor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JhnDEALw2UPWu7dgNEQhdw" type="behandlas_i"/>
        <correspContext corresp="i-JhnDEALw2UPWu7dgNEQhdw">
          <ref type="uppgift">2021/22:NU16</ref>
          <ref type="ref_dok_id">H901NU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU16</ref>
          <ref type="ref_dok_titel">En förenklingspolitik för stärkt konkurrenskraft, tillväxt och innovationsförmåga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5zJSGjwR1GQwpzuinWRG1u" type="behandlas_i"/>
        <correspContext corresp="i-5zJSGjwR1GQwpzuinWRG1u">
          <ref type="uppgift">2021/22:FiU25</ref>
          <ref type="ref_dok_id">H901FiU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SS5d78Wf7NNLhFz2ZzXfSc" type="behandlas_i"/>
        <correspContext corresp="i-SS5d78Wf7NNLhFz2ZzXfSc">
          <ref type="uppgift">2021/22:NU12</ref>
          <ref type="ref_dok_id">H901NU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU12</ref>
          <ref type="ref_dok_titel">Näringspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ASBFvNXZxvqkWKQhaXyfB9" type="behandlas_i"/>
        <correspContext corresp="i-ASBFvNXZxvqkWKQhaXyfB9">
          <ref type="uppgift">2021/22:NU19</ref>
          <ref type="ref_dok_id">H901NU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU19</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4vM7pxneVG7kzjjWaEaAuJ" type="behandlas_i"/>
        <correspContext corresp="i-4vM7pxneVG7kzjjWaEaAuJ">
          <ref type="uppgift">2021/22:KU34</ref>
          <ref type="ref_dok_id">H901KU34</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU34</ref>
          <ref type="ref_dok_titel">Kommunala och regionala frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AAcmq2qLqrBdce7Z4GZjz4" type="behandlas_i"/>
        <correspContext corresp="i-AAcmq2qLqrBdce7Z4GZjz4">
          <ref type="uppgift">2021/22:KU28</ref>
          <ref type="ref_dok_id">H901KU28</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU28</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-TFAqvsVhYFK8EVnbCuiKg9" type="motHeader">
        <div xml:id="i-ALJ9heGF34NEqEDdWyGaJJ" type="motTitle">
          Motion till riksdagen 2021/22:3753 av Maria Stockhaus m.fl. (M)
          Ett digitalt ledarskap för Sverige
        </div>
      </div>
      <div xml:id="i-GvussC9dhaqM5Wsq1pm6wo" type="motBody">
        <div xml:id="i-4RCo21WiowQvYS7WJkBzUa" type="motProposal" subtype="förslag">
          <head xml:id="i-JzDb2W8hE2ek7hYmUQUNDz">
            Förslag till riksdagsbeslut
          </head>
          <list xml:id="i-JZuVqh1Wwncswn4JxFrhpN" style="ol">
            <item xml:id="i-W4f4LRRXFmLzu7ErZPGW5j">
              Riksdagen ställer sig bakom det som anförs i motionen om ett
              digitalt kompetenslyft för att stärka den digitala ledningen bland
              myndigheter och offentlig sektor och tillkännager detta för regeringen.
            </item>
            <item xml:id="i-ENMMaSsqxpfQd4AGAQFREm">
              Riksdagen ställer sig bakom det som anförs i motionen om att
              följa upp och utvärdera arbetet som utfördes av Expertgruppen
              för digitala investeringar och tillkännager detta för regeringen.
            </item>
            <item xml:id="i-8m7Pb9swsWG7NEuzSTjqQ">
              Riksdagen ställer sig bakom det som anförs i motionen om att
              Sverige ska vara ett land som leder utvecklingen inom digital
              teknik och bli en innovationshubb för nya digitala lösningar och
              tillkännager detta för regeringen.
            </item>
            <item xml:id="i-TGetPDbgbXTDb4PEVMnoSy">
              Riksdagen ställer sig bakom det som anförs i motionen om att
              ge biblioteken i uppdrag att stödja äldre och medborgare med lågt
              tekniskt kunnande i hur man använder ny teknik, och detta tillkännager
              riksdagen för regeringen.
            </item>
            <item xml:id="i-Ngt33sqJ87hBxr7DdRsiJD">
              Riksdagen ställer sig bakom det som anförs i motionen om att
              alla myndigheter och övrig offentlig förvaltning ska erbjuda digital
              post via en digital brevlåda till de medborgare som önskar det,
              och detta tillkännager riksdagen för regeringen.
            </item>
            <item xml:id="i-JkNAzAeEiHt29GPX2u5C52">
              Riksdagen ställer sig bakom det som anförs i motionen om att
              ge i uppdrag att kartlägga den efterfrågade kompetensen inom it
              och ställa upp en färdplan med mätbara mål för att öka andelen
              experter och tillkännager detta för regeringen.
            </item>
            <item xml:id="i-A1AAsei2FaQ58BDbjRbwWZ">
              Riksdagen ställer sig bakom det som anförs i motionen om att
              sätta upp tydliga och mätbara mål för bredbandsutbyggnaden och
              tillkännager detta för regeringen.
            </item>
            <item xml:id="i-NipF9D9Cx5riLwNTZ4WQLy">
              Riksdagen ställer sig bakom det som anförs i motionen om att
              göra nödvändiga justeringar i kommunallagen för att möjliggöra
              bredbandsutbyggnad över kommungränser där så är lämpligt och tillkännager
              detta för regeringen.
            </item>
            <item xml:id="i-V4QrH9dbEMjtC6g5osy3Zf">
              Riksdagen ställer sig bakom det som anförs i motionen om att
              tillgängliggöra statliga fibernät för marknaden och tillkännager
              detta för regeringen.
            </item>
            <item xml:id="i-RW2aX8BtqSngzKs5gQkfoY">
              Riksdagen ställer sig bakom det som anförs i motionen om att
              tillsätta en statlig utredning för att undersöka för- och nackdelar
              med nationell roaming och tillkännager detta för regeringen.
            </item>
            <item xml:id="i-M6cDUKNonAeY9FZj9KCsT3">
              Riksdagen ställer sig bakom det som anförs i motionen om att
              påbörja arbetet med 6G och tillkännager detta för regeringen.
            </item>
            <item xml:id="i-AMmEKX3FgzevcuW3cRNqxh">
              Riksdagen ställer sig bakom det som anförs i motionen om att
              regeringen bör ta ledningen för att på ett operativt sätt stödja
              myndigheternas säkerhetsarbete och tillkännager detta för regeringen.
            </item>
            <item xml:id="i-2CmJnXXtivVpPH64KSWS12">
              Riksdagen ställer sig bakom det som anförs i motionen om att
              snabba på utbyggnaden av det nationella cybersäkerhetscentret
              för att göra det mer operativt och tillkännager detta för regeringen.
            </item>
            <item xml:id="i-Mh94WzkMmY1X5dPaoEAc17">
              Riksdagen ställer sig bakom det som anförs i motionen om att
              införa ett fortbildningskrav inom informationssäkerhet för personer
              på ledande positioner i offentlig sektor och tillkännager detta
              för regeringen.
            </item>
            <item xml:id="i-CuQdBbLAVx5xyTBKncsAPs">
              Riksdagen ställer sig bakom det som anförs i motionen om att
              intensifiera arbetet med digitaliseringen av myndigheter och tillkännager
              detta för regeringen.
            </item>
            <item xml:id="i-G8oF4uo5bRQdan7ew4NCJH">
              Riksdagen ställer sig bakom det som anförs i motionen om att
              överväga att ge Myndigheten för digital förvaltning i uppgift
              att ta fram en långsiktig strategisk plan för den förvaltningsgemensamma
              digitala infrastrukturen och tillkännager detta för regeringen.
            </item>
            <item xml:id="i-GVkeb25JG2RtpwojPcg8AY">
              Riksdagen ställer sig bakom det som anförs i motionen om att
              överväga att ge Myndigheten för digital förvaltning en strategisk
              roll i bedömningen av vilka projekt som bör klassificeras som
              samhällsinvesteringar och tillkännager detta för regeringen.
            </item>
            <item xml:id="i-FSfoecFPUsosYaTVQ2EoeZ">
              Riksdagen ställer sig bakom det som anförs i motionen om att
              överväga ifall statliga myndigheter som överväger att samverka
              vid utveckling av en digital tjänst ska informera Myndigheten
              för digital förvaltning och tillkännager detta för regeringen.
            </item>
            <item xml:id="i-QQ8BYrtKdhtyat5Nrf6MV1">
              Riksdagen ställer sig bakom det som anförs i motionen om att
              överväga att ge Myndigheten för digital förvaltning i uppgift
              att ta fram ett förslag till investeringsplan i budgetunderlaget
              för den förvaltningsgemensamma digitala infrastrukturen och tillkännager
              detta för regeringen.
            </item>
            <item xml:id="i-DXtSmTkrZobL5JqRTrJhUu">
              Riksdagen ställer sig bakom det som anförs i motionen om att
              arbetet med öppna data ska intensifieras och tillkännager detta
              för regeringen.
            </item>
            <item xml:id="i-KsYBqRP1eH7gBDGaf96bSN">
              Riksdagen ställer sig bakom det som anförs i motionen om att
              anta ramverket inom International Open Data Charter (IODC) och
              tillkännager detta för regeringen.
            </item>
            <item xml:id="i-AiKjbrqRADPNJvq8BsoQLF">
              Riksdagen ställer sig bakom det som anförs i motionen om att
              genomföra nationell kraftsamling för statistiska data och tillkännager
              detta för regeringen.
            </item>
            <item xml:id="i-QrKQwprBiJUjjv15Y4yMaj">
              Riksdagen ställer sig bakom det som anförs i motionen om vikten
              av att sätta upp ett tydligt och mätbart mål för att Sverige ska
              klättra i internationella index vad gäller öppna data och tillkännager
              detta för regeringen.
            </item>
            <item xml:id="i-YX53hYrdAH3HzF5VfjMF7U">
              Riksdagen ställer sig bakom det som anförs i motionen om att
              främja handel med fria dataflöden i EU och internationellt och
              tillkännager detta för regeringen.
            </item>
            <item xml:id="i-DbtmpAXMjeCDAng84f151Z">
              Riksdagen ställer sig bakom det som anförs i motionen om att
              ge relevanta myndigheter i uppdrag att ta fram kurser och utbildningsmaterial
              för små och medelstora företag att utnyttja data och dataanalys
              och tillkännager detta för regeringen.
            </item>
            <item xml:id="i-6ZtLQuiTpDVRmdKMd5pNFL">
              Riksdagen ställer sig bakom det som anförs i motionen om att
              utöka möjligheterna till testverksamheter genom regulatoriska
              sandlådor inom AI och tillkännager detta för regeringen.
            </item>
            <item xml:id="i-Nui7c7uH6tz1Ynz9scewov">
              Riksdagen ställer sig bakom det som anförs i motionen om att
              satsa på internationellt samarbete och kompetensrörlighet och
              tillkännager detta för regeringen.
            </item>
            <item xml:id="i-VweUcDhebRpg997VAyrUSv">
              Riksdagen ställer sig bakom det som anförs i motionen om att
              ge uppdrag till myndigheterna att använda AI där det bedöms möjligt
              och effektivt och tillkännager detta för regeringen.
            </item>
            <item xml:id="i-WEie97viyoMmP7oksc7KmQ">
              Riksdagen ställer sig bakom det som anförs i motionen om att
              ge Tillväxtverket i uppdrag att ta fram kurser och utbildningsmaterial
              i hur små och medelstora företag kan effektivisera sin verksamhet
              genom AI och tillkännager detta för regeringen.
            </item>
            <item xml:id="i-RnbRZEBTqEStu9NQhSNHpe">
              Riksdagen ställer sig bakom det som anförs i motionen om att
              inrätta en bred AI-kommission med ett nätverk av experter som
              ska utveckla offentlig förvaltning i användningen och utvecklingen
              av AI och tillkännager detta för regeringen.
            </item>
            <item xml:id="i-ASKkMtY1mJrd7jPPcXDKG9">
              Riksdagen ställer sig bakom det som anförs i motionen om att
              Integritetsskyddsmyndigheten vid sidan av integritetsfrågan också
              bör få ett tydligt uppdrag som möjliggörare av ny teknik och tillkännager
              detta för regeringen.
            </item>
            <item xml:id="i-S38q8wPsBaqJvzLF3AWx7g">
              Riksdagen ställer sig bakom det som anförs i motionen om en översyn
              av nationell lagstiftning i syfte att bejaka EU:s certifiering
              av molntjänster och tillkännager detta för regeringen.
            </item>
            <item xml:id="i-15LMoKLBfSKux1bEDY243t">
              Riksdagen ställer sig bakom det som anförs i motionen om att
              främja en europeisk digital inre marknad som underlättar för små
              och medelstora företag och tillkännager detta för regeringen.
            </item>
            <item xml:id="i-M2TPEKN9JToeAKjhSbZs5v">
              Riksdagen ställer sig bakom det som anförs i motionen om att
              Sverige ska vara en pådrivande part inom EU för att få till stånd
              förhandlingar för nya avtalslösningar som skyddar personuppgifter
              vid överföring till tredjeland i enlighet med GDPR:s bestämmelser
              och tillkännager detta för regeringen.
            </item>
          </list>
        </div>
        <div xml:id="i-6Rc1XogFZCMqKcHdu52svU" type="motContent">
          <head xml:id="i-X1oCEW7MhbRbE8CatV9rz9" type="h1">
            Motivering
          </head>
          <p xml:id="i-W7YryZ7RebRFRbwJh7s7Fo">
            Pandemin har påverkat samhällen över hela världen. Inget skede
            i modern tid har haft så radikala effekter på samhället under
            en så kort tidsperiod. Under mer eller mindre en natt gick hundratusentals
            människor i Sverige från att befinna sig fysiskt på ett kontor
            till att arbeta hemifrån. Sveriges digitala infrastruktur har
            visat sig tillräckligt robust för att klara dagens utmaningar
            men utvecklingen går fort, och det gäller att hänga med. Trots
            att vi lärt oss att hantera Zoom och Temas och allt fler skaffar
            sig en digital brevlåda finns det fortfarande mycket kvar att
            göra.
          </p>
          <p xml:id="i-A4sfJx6SxwJT1SNRfnbjcD">
            Runt om i världen och i våra samhällen ser vi effekter av digitaliseringen.
            Både det som leder till förbättringar och nya innovationer men
            också till utmaningar och rena hot. Digitaliseringen är ett globalt
            och gränslöst fenomen som påverkar individer, företag och stater
            i lika stor omfattning. Det krävs därför kunskap och insatta ledare
            som kan nyttja potentialen i digitaliseringen samtidigt som vi
            kan försvara oss mot nya hot som uppträder. Rätt använt kan digitaliseringen
            vara en av de största bidragsgivarna till att lösa de problem
            som både Sverige och alla andra länder brottas med i dag, som
            exempelvis klimatutmaningen, välfärden och energipolitiken. Genom
            digitala innovationer och smartare tekniska lösningar har vi potential
            att effektivisera våra resurser och öka vår globala konkurrenskraft.
            Myndigheten för digital förvaltning (Digg) menar exempelvis på
            att potentialen av ett fullständigt införande av nuvarande AI-teknik
            i svensk offentlig förvaltning beräknas uppgå till 140 miljarder
            kronor årligen. Det skulle frigöra resurser som i stället kan
            satsas på rättsväsendet, försvar eller våra offentliga åtaganden.
          </p>
          <p xml:id="i-UereEPkiVFfYc3MeFmSx2b">
            Moderaterna har länge påpekat vikten av en sammanhängande och
            väl utvecklad digitaliseringspolitik. Däremot har bristen på ledarskap
            och vision varit tydlig hos sittande regering. Vi vill nu stärka
            Sverige genom att visa ett tydligt ledarskap och satsa på utbildning,
            fortsätta bygga ut den digitala infrastrukturen, stärka vår digitala
            säkerhet, öka utbudet av offentliga öppna data och möjliggöra
            potentialen i AI. Sverige står sig fortfarande starkt som en it-nation
            men allt fler länder kommer snabbt ikapp.
          </p>
          <p xml:id="i-66YuAdSWAQKuK5uYCapMsn">
            Vi har klarat oss bra än så länge. Det tidigare exemplet med
            överflyttningen från fysiska till digitala möten kunde ske smärtfritt
            tack vare att vi har ett, i dagens mått mätt, väl utbyggt bredbands-
            och mobilnät, en teknikvana hos befolkningen och en stark kunskapsintensiv
            industri som redan i dag är integrerad med tekniska lösningar.
            Med det sagt är det långt ifrån perfekt. Sverige måste öka takten
            i digitaliseringen och inte känna oss nöjda med var vi är just
            nu. Redan 2017 antog regeringen en digitaliseringsstrategi men
            orden har varit för stora och handlingarna för små. Samtidigt
            ser vi hur konkurrensen hårdnar i omvärlden och hur digitala hot
            ökar i omfattning. Det krävs ett nytt digitalt ledarskap i Sverige
            och en ny politik som går från ord till handling, som tar konkurrens-
            och säkerhetsfrågorna på allvar.
          </p>
          <head xml:id="i-DihefFo2GmaZe8x6RJSMFt" type="h2">
            Digital ledning och utveckling
          </head>
          <p xml:id="i-2LKffP6vJD749Q3iAiwdei">
            När samhället förändras ställer det höga krav på ledarskap för
            att visa vägen och förklara de nya fenomen så att det vinner bred
            acceptans bland befolkningen. Under många år har digitaliseringen
            påverkat och förändrat våra samhällen. Covid-19 fungerar som en
            accelerator av samhällets digitala transformering där ingen i
            dag egentligen kan säga hur vi kommer att förändra våra vanor
            och dagliga liv när det akuta hotet från pandemin är över. Detta
            ställer tydliga krav på ett säkert och förtroendegivande ledarskap.
            Det handlar inte bara om att lösa de problem som vi ser i dag
            utan också våga lyfta blicken mot framtiden, samtidigt som vi
            ser till att de som inte har en lika stor användarvana av digitala
            redskap får den hjälp de behöver.
          </p>
          <p xml:id="i-HVGAwDwn5AzQzQtDzmv9oQ">
            Dagens politiska ledning är dessvärre för avvaktande i sitt ledarskap
            och har inte lyckats med att förklara en sammanhängande berättelse
            om hur ny teknik och innovativa lösningar skulle kunna vara en
            stor del av lösningen på flertalet av våra mest akuta problem.
            Medan näringslivet och expertmyndigheter tagit på sig ledartröjan
            i utvecklingen har den offentliga debatten inte hängt med och
            därav lämnat stora delar av samhället i ovisskap. Vi måste därför
            börja ställa mycket högre krav på alla inom en ledande befattning
            att visa ett gott omdöme gällande digitalt ledarskap. Det är exempelvis
            av yttersta vikt att den politiska ledningen förstår vad AI, cybersäkerhet
            och digitalisering är, att förstå grunderna för hur de fungerar
            och vad det kan och inte kan göra.
          </p>
          <head xml:id="i-N7gjpyyBi3GAVE3uf1xsXk" type="h3">
            Digitalt ledarskap
          </head>
          <p xml:id="i-PmBZGGn2UsGCP4h3Zkh7K3">
            Regeringens digitaliseringsråd har påpekat att den pågående digitaliseringen
            påverkar samhället i grunden och inverkar starkt på invanda strukturer
            och arbetssätt. Vi kan också med säkerhet säga att det digitala
            inslaget i våra liv kommer att öka med tiden. Det gör att individen,
            organisationer och samhället behöver bli bra på att lära och förstå
            digitaliseringens grund och hur den kan hjälpa oss på bästa sätt.
            Det är inte tekniken som beslutar om utvecklingen utan ansvaret
            ligger hos oss människor. Det är därför ett aktivt ledarskap blir
            viktigt – nationellt, regionalt, lokalt. Ett ledarskap som förstår
            såväl möjligheter som utmaningar med digitaliseringen och hur
            dessa påverkar nuvarande sammanhang men där det också finns ett
            tydligt ansvarstagande när exempelvis kriser uppstår. Flertalet
            studier, rapporter och experter pekar dock ut det digitala ledarskapet
            som en av de primära orsakerna till att digitaliseringen i Sverige
            tappar fart i utvecklingen. Vi lever på gamla meriter men saknar
            både kunskap och driv för hur vi ska nå den vision som vi gemensamt
            har ställt upp.
          </p>
          <p xml:id="i-Vg4YeYcFq1t9rYFW3H8fAL">
            Digitaliseringsrådet, som nu är avvecklat, konstaterade i likhet
            med många andra att ord måste gå till handling. De pekade på en
            hel del svagheter och en rad konkreta åtgärder ut för att stärka
            upp ledningen. All verksamhet påverkas av digitaliseringen och
            de strategiska frågorna behöver kunna hanteras av ledningsgrupper
            och hos beslutsfattare. Ledning och digitalt kunnande hänger därför
            ihop och berör bland annat utveckling, arbetssätt, kompetens,
            säkerhet, kommunikation, design, teknik, strategiskt inköp/upphandling
            och uppföljning. Moderaterna delar bilden från både digitaliseringsrådet,
            OECD och andra berörda experter att den digitala ledningen i Sverige
            är för dålig, särskilt inom Regeringskansliet, och förordar därför
            att regeringen bör ta till sig digitaliseringsrådets rekommendationer.
          </p>
          <p xml:id="i-GVwCW7i2uSqmWcym6xo9te">
            Frågan om ett effektivt ledarskap är däremot inte ny. För fyra
            år sedan presenterade Expertgruppen för digitala investeringar
            sitt betänkande (SOU2018:72) som hade haft i uppdrag att ge råd
            och stöd till 20 myndigheter gällande digitala investeringar.
            Syftet var att statliga myndigheter ska bli bättre på att genomföra
            verksamhetsutveckling och snabbare uppnå önskade resultat av politiska
            reformer eller förändrade uppgifter. Även om viss förbättring
            har skett bland svenska myndigheter kommer allt för många indikationer
            om att offentlig förvaltning inte utvecklas i den takt som vi
            önskar. Därför menar vi att regeringen bör göra en uppföljning
            av Expertgruppen för digitala investeringars arbete och utvärdera
            i vilken mån rekommendationerna har följts samt om nya åtgärder
            krävs.
          </p>
          <head xml:id="i-5PxfBcLvbea9Ep4Bdixqzn" type="h3">
            Ett nytt mål för digitaliseringspoltiken
          </head>
          <p xml:id="i-H9bcXrSta6gZ93c1RVqPQE">
            I digitaliseringsstrategin anges inriktningen för regeringens
            digitaliseringspolitik. Visionen är ett hållbart digitaliserat
            Sverige, och det övergripande målet är att Sverige ska vara bäst
            i världen på att använda digitaliseringens möjligheter. Moderaterna
            anser att ett väl utvecklat land som Sverige inte ska nöja sig
            med att ha en målsättning som enbart anger att vi ska bli bäst
            på att använda digitaliseringens möjligheter. I stället bör vi
            ange ett mål om att vi ska bli ett land som leder utvecklingen
            inom digital teknik och vara en innovationshubb för nya digitala
            lösningar. Målet bör även vara strukturerat på ett sådant sätt
            att det går att mäta och utvärdera.
          </p>
          <head xml:id="i-RUPbgC4Ju98sXpwpdwVqkj" type="h3">
            Slut det digitala utanförskapet
          </head>
          <p xml:id="i-H1Gt7Fji8h87RLUEf6dUWe">
            Den digitala utvecklingen ställer också höga krav på att medborgare
            utan god teknikvana blir inkluderade för att skiftet ska få en
            bred folklig acceptans. Som konstaterades i inledningen har pandemin
            gjort att många svenskar tagit personliga digitala språng. Pandemin
            har inneburit stora steg men mycket återstår att göra. Framför
            allt är det många äldre och socioekonomiskt svaga grupper som
            behöver hjälp med att börja använda digital teknik och som pandemin
            till trots inte gjort den här resan. Eftersom vi inte vill att
            klyftan mellan grupper ska öka och att ett ökande digitalt utanförskap
            ska utvecklas är det viktigt att vi tar till åtgärder. Moderaterna
            anser därför att biblioteken ska få i uppdrag att stödja äldre
            eller medborgare med lågt tekniskt kunnande i hur man använder
            ny teknik. Fler förslag för att minska det digitala utanförskapet
            skriver vi om i vår motion Riv hinder för digitalisering av hälso-
            och sjukvården samt socialtjänsten.
          </p>
          <head xml:id="i-RjifUGRYPrVuPVr4v2JTDs" type="h3">
            Utbildning i en digitaliserad värld
          </head>
          <p xml:id="i-16bm1ERtXWsRqZ2xy5Cr6t">
            Restriktioner till följd av covid-19 inom utbildningsväsendet
            gjorde att utbildning på gymnasiet och på våra universitet/högskolor
            fått bedrivas på distans. Det har länge varit tal om distansundervisning
            för att fler ska kunna komplettera sina kunskaper och effektivisera
            det livslånga lärandet. I och med covid-19 har vi haft en snabbomställning,
            och det verkar, i ett första skede, ha gått relativt bra. En noggrann
            utvärdering måste till för att avgöra hur distansundervisning
            har påverkat kvalitet och möjligheter för elever och studenter
            att lära sig nya kunskaper. Det är tydligt att digitaliseringen
            både har påverkat och påverkar vårt utbildningssystem och i förläggningen
            vår arbetsmarknad.
          </p>
          <p xml:id="i-BPYUpPUfQbKS8EkPWyTgSJ">
            Det har under ett antal år nu pågått en diskussion gällande vilka
            kvalifikationer som kommer att krävas på en mer digitaliserad
            arbetsmarknad som också lett till oro gällande andelen jobb som
            kommer att försvinna. Det är därför viktigt att komma ihåg att
            vid nya teknikskiften har alltid nya jobb skapats. Det visar både
            forskning och beprövad erfarenhet sedan tidigare. Vid större skiften
            handlar det däremot om allt längre ledtider för att samhället
            ska ställas om. Det har tagit mellan 30 och 40 år innan omställningen
            varit fullt ut genomförd. Det som har skett i och med digitaliseringen
            är dock att hastigheten i teknikskiftet har accelererat, en utbildning
            i unga år kan snabbt bli utdaterad – både vad gäller hur undervisningen
            kan bedrivas för att den ska förbättras och vilka typer av egenskaper
            som efterfrågas från arbetsmarknaden.
          </p>
          <head xml:id="i-iQc2Bz2Vg6N91BqEM1Tqz" type="h3">
            Digitala brevlådor
          </head>
          <p xml:id="i-7eEBVfpdoqdwb12kximeyi">
            Ett viktigt steg för att minska den digitala klyftan är att fler
            börjar använda digitala brevlådor. I Sverige har ungefär 50 procent
            av befolkningen en digital brevlåda, i kontrast till Danmarks
            80 procent. I dagsläget finns det fyra olika digitala brevlådor
            i Sverige: Kivra, Digimail, Eboks och den statliga Mina meddelanden.
            Myndigheter kan genom olika incitament stimulera människor och
            företag att använda digitala verktyg och brevlådor. Skatteverket
            har introducerat möjligheten att få skatteåterbäring redan i april
            för den som har en digital brevlåda. Den typen av incitament är
            utmärkt för att stimulera fler att välja den digitala brevlådan
            men utvecklingen skulle kunna gå ännu fortare. Moderaterna anser
            att alla myndigheter och övrig offentlig förvaltning ska erbjuda
            digital post via en digital brevlåda till de medborgare som önskar
            det.
          </p>
          <head xml:id="i-7suVE1aqGKeVMgXvj4bx6a" type="h3">
            Arbetsmarknad
          </head>
          <p xml:id="i-RTUDyZsTKj3qaTpuPgPYnS">
            Digitaliseringen av samhället har en omvälvande effekt på vår
            arbetsmarknad. Jobb kommer att försvinna och nya tillkomma, men
            framför allt kommer i princip samtliga arbeten att förändras.
            På ett övergripande plan driver digitaliseringen fram kostnadseffektiva
            lösningar som gör att vi kan få mer och bättre välfärd för varje
            investerad krona. Utvecklingen kan även bidra till att minska
            samhällets klimat- och miljöpåverkan, exempelvis genom att effektivisera
            vårt transportsystem.
          </p>
          <p xml:id="i-QJjFamM4UZXjVcu22Xwmtz">
            Digitaliseringen av samhället är med andra ord inte målet utan
            medlet för att Sverige även på sikt ska kunna vara en väl fungerande
            och konkurrenskraftig välfärdsstat i en alltmer globaliserad värld.
            Världen förändras däremot i en rasande takt. Den tekniska utvecklingen
            går svindlande snabbt, och det ställer krav på både samhället
            och oss som individer. För att Sverige ska fortsätta ha en hög
            sysselsättning är kompetensutveckling av avgörande betydelse.
            På morgondagens arbetsmarknad kommer jobben och våra arbetsuppgifter
            att se annorlunda ut än i dag. Därför behöver vi stärka möjligheterna
            för yrkesverksamma att utveckla sin kompetens och förbättra förutsättningarna
            för ett livslångt lärande.
          </p>
          <p xml:id="i-W8TNh1PwbwX82CVwncstpR">
            Det handlar om att främja strukturer som innebär att såväl arbetsgivare
            som arbetstagare ser värdet i att investera i kompetensutveckling
            på den egna arbetsplatsen och generellt. Det är nödvändigt för
            att Sverige inte ska riskera bli omsprunget av resten av världen
            och för att vi ska klara av att ställa om. Frågor om kompetensförsörjning
            och omställning kommer att ställas på sin spets i takt med en
            ökad digitalisering, och Sverige måste ta ett helhetsgrepp. En
            modell för ett gemensamt ansvar mellan staten och arbetsmarknadens
            parter behövs. Det kan handla om kostnader men också om regelförändringar,
            utbildningssystem och mycket annat.
          </p>
          <head xml:id="i-JqUdmXyqHLJnsVcMNVwZ9p" type="h3">
            Sverige behöver fler experter inom it
          </head>
          <p xml:id="i-S8MpjxEgWh7shJWG5VvNDd">
            Ytterligare en utmaning som Sverige måste ta tag i är avsaknaden
            av experter rörande digitalisering. Enligt it- och telekombolagen
            saknas i dag 77 000 personer inom it- och telekomområdet, och
            enligt SCB saknas det 30 000 ingenjörer. Efterfrågan på spetskompetens
            kommer bara att öka när hela världen ska ställa om sina samhällen.
            Det innebär att såväl världsledande företag som små nystartade
            företag inte enbart konkurrerar om den svenska kompetens som finns
            i landet, de konkurrerar även med alla andra företag på den globala
            marknaden som alla letar efter talang och spetskompetens.
          </p>
          <p xml:id="i-McLn6ybEDkxZAApDLFnXzq">
            En av Sveriges största fördelar är vårt humankapital och att
            befolkningen har en grundläggande god kompetens att hantera digitala
            verktyg men avsaknaden av expertis i världsklass innebär ett mer
            avgörande problem. De digitala innovationerna agerar inte i enlighet
            med hur världen förr var beskaffad. Exempelvis fanns det inom
            bilindustrin utrymme för konkurrens genom att olika företag kunde
            erbjuda olika produkter som genomförde samma tjänst. I dag är
            det så kallade superstars som leder världsutvecklingen, vilket
            innebär att den som först skapat en ny innovation snabbt kan få
            ett naturligt monopol på marknaden. Problemet är tydligt i hela
            Europa, och den stora utvecklingen sker framför allt i dag i USA
            och Asien som också lockar de bästa experterna. Sverige måste
            förstå den här utvecklingen och med kraft både ta tag i kompetensutvisningarna
            samt göra det mer attraktivt för experter att söka sig till Sverige.
          </p>
          <p xml:id="i-MdGmuzKsb4gZapLmyipXuo">
            Utländska arbetstagare har under de senaste åren tvingats lämna
            Sverige på grund av så kallade kompetensutvisningar, dvs. ofta
            rent bagatellartade fel som ligger långt tillbaka i tiden. Det
            är en orimlig ordning som försämrat Sveriges konkurrenskraft.
            Tyvärr pekar mycket på att skadorna av kompetensutvisningarna
            är större än vad som tidigare rapporterats. Bilden av Sverige
            som ett land med ett omodernt och överdrivet byråkratiskt regelverk
            kommer att ta tid att reparera. Trots vägledande domar från Migrationsöverdomstolen
            i december 2017 – de så kallade Luciadomarna – som innebär att
            myndigheterna har att göra en proportionalitetsbedömning och i
            större utsträckning beakta rättelse av mindre fel förekommer fortsatt
            kompetensutvisningar.
          </p>
          <p xml:id="i-S1nnZXxpzEAZWekwCz63oQ">
            Riksdagen har gjort flera tillkännagivanden med inriktningen
            att kompetens-utvisningarna ska få sitt slut. Detta har dock inte
            i tillräcklig utsträckning hörsammats av regeringen. I april 2020
            beslutade riksdagen att tillkännage för regeringen att den bör
            ändra direktiven till den pågående utredningen om arbetskraftsinvandringen
            (SOU 2021:5) så att utredningen får i uppdrag att lämna förslag
            så att så kallade kompetensutvisningar ska upphöra. Utredningen
            har nu också, tack vare riksdagens initiativ, i ett delbetänkande
            föreslagit ändringar i regelverket för att komma till rätta med
            problemet. Utredningen föreslog att ändringarna ska träda i kraft
            den 1 januari 2022, och det är angeläget att regeringen snarast
            lägger fram ett lagförslag till riksdagen.
          </p>
          <head xml:id="i-5ff5vmiVKximmc33W1Vdg4" type="h2">
            Digital infrastruktur
          </head>
          <p xml:id="i-SH1zzTE2YFJfrBqLpwdx6k">
            För att vi ska ta steget fullt ut och kunna nyttja de digitala
            möjligheterna är en väl utbyggd och modern digital infrastruktur
            avgörande. I omstartskommissionens kapitel om digitalisering summerar
            författaren Amy Loutfi de grundläggande förutsättningarna för
            digitalisering väl: ”Utan infrastruktur blir det svårt för människor
            och tjänster att vara uppkopplade, utan uppkoppling blir det svårt
            att dela data, och utan data blir det svårt att skapa AI”. Under
            lång tid har Sverige legat i framkant i denna sektor men de senaste
            10–15 åren har vi tappat fart.
          </p>
          <p xml:id="i-MFoXi5SYHJPvP2qeEdAPXF">
            Dock ska det påpekas att Sverige fortfarande har världens mest
            utbyggda bredband och bäst tillgänglighet enligt EU:s index för
            digital ekonomi och digitalt samhälle (DESI). Trots att Sverige
            ligger i täten när det gäller konnektivitet har vi en bra bit
            kvar vad gäller bredbandsutbyggnaden och täckningen i de kvarstående
            glesbefolkade områdena. I dag saknar fortfarande hälften av alla
            hushåll och företag på landsbygden snabbt bredband.
          </p>
          <p xml:id="i-UUtqqXQMBJNXdzaTHgYdj8">
            Samtidigt kan vi också se att vårt bredbandsmål haltar och blir
            svårt att nå. Både Sverige och EU har varit långsamma med att
            bygga ut 5G-nätet, vilket på sikt kan innebära konkurrensnackdelar.
            Det är därför avgörande att vi får fart på utbyggnaden av vår
            digitala infrastruktur.
          </p>
          <head xml:id="i-Gvz48St2ihNmv8dFxr4mkR" type="h3">
            Sätt upp tydliga mål för bredbandsutbyggnaden
          </head>
          <p xml:id="i-Hea2WwhtJjgDiBUjc1o663">
            Bredbandsmålet ser ut att bli svårt att nå. PTS gör bedömningen
            att det krävs åtskilliga miljarder i statligt tillskott, och utbyggnaden
            på landsbygden går oerhört långsamt fram. Var du bor i landet
            avgör också i vilken takt som utbyggnaden sker; i områden där
            lokala politiker och fiberföreningar driver frågan går utvecklingen
            framåt. De områden som saknar en eldsjäl hamnar än mer efter.
          </p>
          <p xml:id="i-6LwmzVi9UPp5PN5GKzcRHs">
            Moderaterna anser därför att regeringen bör ta fram tydligare
            nationella mål för bredbandsutbyggnaden, som i sin tur kan brytas
            ned på lokal nivå och användas för att försöka påskynda utbyggnaden.
          </p>
          <head xml:id="i-EyJ56RbDvyixBJVj81Q3LQ" type="h3">
            Lokaliseringsprincipen och statligt fibernät
          </head>
          <p xml:id="i-GSHdGfeisPddUZRG4QLsNX">
            På flera platser i landet har det uppmärksammats att kommunallagens
            lokaliseringsprincip sätter käppar i hjulet för de kommunala stadsnät
            som vill erbjuda fiberlösningar till de som bor på andra sidan
            av en kommungräns. Kommunala bolag får bara ha verksamhet i den
            egna kommunen enligt lokaliseringsprincipen. Om kommuner vill
            och tillåter bolag att bygga ut fiber över kommungränserna bör
            inte lagstiftningen försvåra för detta, eftersom fiberutbyggnad
            är en prioriterad fråga för samhället. Moderaterna anser att lokaliseringsprincipen
            inte ska stå i vägen för att bygga bredband över kommungränser
            i de fall då det är den samhällsekonomiskt bästa lösningen. För
            att lösa det och underlätta för alla att få tillgång till bredband
            vill vi göra nödvändiga justeringar i kommunallagen. Vi noterar
            dock att regeringen har tillsatt en utredning som ska titta på
            frågan, något som även SKR har välkomnat. Än så länge kan vi dock
            inte se att utredaren har presenterat något eller att något skarpt
            förslag ligger på bordet.
          </p>
          <p xml:id="i-L1goerMPnQe6KizMwpTUVS">
            För största möjliga samhällsnytta är det viktigt att främja konkurrens
            för att de mest effektiva lösningarna inom it-området ska uppnås.
            Det handlar om att göra en god avvägning mellan vilket ansvar
            den offentliga respektive den privata sektorn har. Det måste vara
            tydligt hur gränsdragningen mellan stadsnät och kommersiella aktörers
            nät bör se ut. Syftet är att underlätta en kostnadseffektiv utbyggnad
            av höghastighetsbredband till så låg kostnad som möjligt för såväl
            konsumenter som skattekollektivet. Trafikverket, Svenska kraftnät
            och ett antal ytterligare statliga aktörer har fibernätverk som
            sträcker sig över Sverige. De används i huvudsak för att styra
            järnvägs- och kraftledningsanläggningar. Delar av dessa fibernät
            är i dagsläget inte fullt utnyttjade, vilket innebär att redan
            befintliga anläggningar skulle kunna bidra till att uppnå målet
            om tillgång till bredband. Dessutom skulle en mer driftssäker
            nätverksstruktur skapas om dessa fibernät sammankopplades. Av
            denna anledning bör de olika fibernäten i statlig ägo tillgängliggöras
            för marknaden. Det är dock centralt att nationella säkerhetsintressen
            ska beaktas i processen.
          </p>
          <head xml:id="i-Smxnw1Evx43PCWTdDCBg9d" type="h3">
            Tillsätt en utredning om nationell roaming
          </head>
          <p xml:id="i-DDnaBATFeptVwqHxdCmz3e">
            I Bredbandsforums rapport för digital mobilitet diskuteras i
            ett avsnitt det som kallas för roaming. Roaming innebär att operatörer
            ingår avtal med varandra om att den ene operatörens mobilkunder
            kan nyttja den andra operatörens mobilnät för att ringa och surfa
            i områden där den egna mobiloperatören inte har täckning. I syfte
            att förbättra enskilda användares täckning, framför allt på landsbygden,
            har behov av roaming inom Sverige ibland lyfts fram. Bredbandsforums
            arbetsgrupps bedömning är att det finns både fördelar och nackdelar
            med roaming inom Sverige. De utesluter inte att roaming kan vara
            ett verktyg som kan bidra till ökad mobilitet, men det måste vägas
            mot risken att utbyggnaden avstannar och i stället riskerar bli
            ett hinder för att uppnå mobilitetsmålen. Moderaterna anser därför
            att en statlig utredare borde tillsättas för att se till för-
            och nackdelar med nationell roaming.
          </p>
          <head xml:id="i-J9PVVWH4swf7P91tJZJiW7" type="h3">
            Stärk utrullningen av 5G
          </head>
          <p xml:id="i-GLfuBtbbjJoq27Sa2sVVvB">
            Utrullningen av 5G, 5:e generationens mobila kommunikationsteknik,
            är en förutsättning för att Sverige fullt ut ska ta steget in
            i den digitala tidsåldern. Utöver de fördelar som privatpersoner
            kan nyttja med den nya generationens mobiluppkoppling kräver flertalet
            nya innovationer och system en 5G-uppkoppling, såsom artificiell
            intelligens (AI), internet of things (IoT), självkörande bilar
            och mycket mer.
          </p>
          <p xml:id="i-EX35mAB4koeMHajD2Zum29">
            Kortfattat kan man beskriva IoT som att föremål kopplas upp och
            kommunicerar via internet. Dessa uppkopplade prylar innehåller
            i sin tur sensorer, som läser av dess omgivning och dess inre
            tillstånd. Internet, som tidigare varit begränsat till vad människor
            och databaser matade in, får på så sätt egna sinnen som känner
            världen mer detaljerat och ur fler aspekter än människan är kapabel
            till. Prylarna och deras sensorer kommer att vara inblandade i
            eller i närheten av praktiskt taget varje värdeskapande aktivitet
            och varje konsumtionsbeslut som människor ägnar sig åt. De kommer
            inte bara att genomsyra det fysiska rummet, de kommer även att
            vara uppkopplade så att den data som samlas in omedelbart kan
            skickas vidare ut på internet. Det gör det också möjligt för prylarna
            att samarbete med varandra, för att samla en mer komplett bild.
          </p>
          <p xml:id="i-Fc3Sq2ajVKegL6m6x8vgCC">
            Data som kräver tung beräkningskapacitet för att analyseras kan
            delegeras till molnet. Historiska data, liksom all information
            som finns på webben, kan tas med i analysen. Sammanfattningsvis
            innebär alltså den här utvecklingen att vi kommer att kunna göra
            saker som vi aldrig kunnat förut, vilket kommer att leda till
            massiva förbättringar inom sjukvård, transportsystem och mycket
            mer.
          </p>
          <p xml:id="i-NVkncKfshyCTZ99xSCd3y3">
            För att vi fullt ut ska kunna nyttja den här tekniska utvecklingen
            krävs ett utbyggt 5G-nät som är själva kärnan i att kunna konkurrera
            med den globala marknaden i den allt viktigare industri- och tekniksektorn.
            Sverige har dock hamnat på efterkälken i utbyggnaden, vilket har
            skapat en sämre konkurrensförmåga och hämmat innovation som skulle
            kommit samhället till del.
          </p>
          <p xml:id="i-WJqC9eNmWeYqF6GbrAZeEP">
            Efter PTS auktion i början av januari 2021 började det offentliga
            nätet rullas ut men som också nämns i Omstartskommissionen pekar
            flera rapporter på att även privata 5G-nät är något som industrin
            i högre grad kommer att efterfråga då de lämpar sig väl i industrimiljöer
            såsom hamnar, gruvor, fabriker och logistikcenter. Till skillnad
            från offentliga nätverk kan ett privat nätverk möta specifika
            behov och ställas in på olika sätt utifrån den särskilda verksamheten
            som bedrivs. Det skulle även innebära snabbare service och högre
            säkerhet för företagen.
          </p>
          <p xml:id="i-4mQcugEFTHZhH8yXJZ5hmG">
            Det är glädjande att sedan förra året när Moderaterna föreslog
            att privata 5G-nät skulle möjliggöras så har PTS tagit fram förslag
            om så kallade lokala tillstånd, vilket är samma sak som vi föreslog.
            För tillfället bearbetar PTS de remissvar som inkom under sommaren
            men planerar att öppna upp för tillståndsansökan under hösten.
          </p>
          <head xml:id="i-2ratoXsA6GpBD2esPNcSq7" type="h3">
            Påbörja arbetet med ett utvecklingscentrum för 6G i Sverige
          </head>
          <p xml:id="i-LdFmVsfTW8PDYRba7UALzZ">
            Historiskt har Sverige och Europa varit ledande i att sätta de
            nya standarderna för mobila nätverk. Redan på 1970-talet satsade
            de nordiska operatörerna på en gemensam nordisk mobilstandard,
            med stöd av leverantörer som Ericsson och Nokia. Resultatet var
            att Sverige och Norden blev ledande inom mobil kommunikation,
            vilket hade stor betydelse när andra generationens mobilstandard
            skulle utvecklas, där nordiska operatörer och leverantörer hade
            framträdande roller och som även blev en stor framgång för Europa
            och europeisk industri. Successivt valde allt fler länder i världen
            den europeiska standarden för mobilnätsutbyggnad.
          </p>
          <p xml:id="i-A9G92ipiS3MwHpxLmhkPjn">
            Sverige var även tidigt ute med den tredje generationens mobilstandard,
            även kallad 3G. Vid valet av den fjärde generationens standard
            var det åter igen Europa som gick vinnande ur den striden. All
            världens operatörer använder i dag den standarden, och när det
            gällde att välja tekniska lösningar för femte generationens mobilstandard
            (5G) fanns det inga konkurrerande alternativ.
          </p>
          <p xml:id="i-RmhCvbqkxhSVYumBvWehTi">
            Fortfarande fanns det olika tekniska lösningar att komma överens
            om, men inte helt olika tekniska standarder. Mot bakgrund av hur
            framgångsrika Sverige och Europa historiskt har varit, men att
            vi hamnat på efterkälken gällande utbyggnaden av 5G, så kan vi
            inte förlora inflytande i nästkommande stora tekniksprång. Länder
            som USA, Sydkorea, Japan och Kina satsar alla nu på att utveckla
            den nya tekniken för sjätte generationens mobilnät (6G). Moderaterna
            anser därför att vi redan nu bör se över möjligheterna att inrätta
            ett utvecklingscentrum för 6G i Europa. Det bör göras i nära samarbete
            med exempelvis Finland och övriga EU.
          </p>
          <head xml:id="i-JaC3Xh382dHzSyp3GSKHus" type="h2">
            Digital säkerhet
          </head>
          <p xml:id="i-EKrykJtSVK5H8UPFpKiQgr">
            Våra försvarsmyndigheter och rättsvårdande myndigheter konstaterar
            att det finns primärt två typer av hot mot medborgare kopplat
            till digitaliseringen. Det ena handlar om antagonistiska hot med
            statsunderstödda aktörer som genomför industrispionage, stjäl
            immaterialrättsliga tillgångar eller utför allvarliga sabotage
            och påverkansoperationer.
          </p>
          <p xml:id="i-WGeJz6h3yfrMxR3mFJhjTH">
            Både 2015 och 2017 slogs exempelvis stora delar av Kievs elsystem
            helt ut till följd av en hackerattack och lämnade 100 000-tals
            hushåll utan el. År 2017 utlöstes även en stor cyberattack mot
            100 länder där bland annat vissa svenska sjukhus drabbades. Sommarens
            överbelastningsattack mot Coop slog hårt mot livsmedelsförsörjningen.
          </p>
          <p xml:id="i-GLo6RW8oxvKpCHngwKBM2n">
            Det andra handlar om att organiserad brottslighet i allt större
            utsträckning breder ut sig på internet och använder digitala medel
            för att både administrera och begå brott. Digitaliseringen innebär
            såväl möjligheter som utmaningar vad gäller säkerhets- och rättsområdet.
            När samhället digitaliseras gör brottsligheten det också, vilket
            medför nya utmaningar och krav för rättsväsendet. Det är viktigt
            att rättsväsendet tar till vara på de fördelar som följer av digitaliseringen,
            samtidigt som de nya utmaningarna möts med lämpliga verktyg för
            de rättsvårdande myndigheterna och lagstiftning som harmoniserar
            med den tekniska utvecklingen.
          </p>
          <p xml:id="i-VCktZa2fZU8Gk9yXWQz2MX">
            På mycket kort tid har inte bara frågan om cybersäkerhet hamnat
            på den säkerhetspolitiska dagordningen utan även det intima bandet
            som finns mellan handelspolitik och säkerhetsfrågor. Bolag med
            koppling till statsmakter har blivit svartlistade, och industrispionage
            är ytterst allvarligt. Näringslivet och säkerhetspolitiken har
            i och med digitaliseringen flyttat sig allt närmare varandra.
          </p>
          <head xml:id="i-WJSDMscpZwQUr593QKDM4c" type="h3">
            Cyber- och informationssäkerhet
          </head>
          <p xml:id="i-WqnL2AsYav1U7B5z2FDojb">
            Cyber- och informationssäkerhet blir en allt viktigare del av
            såväl den allmänna samhällssäkerheten som Sveriges totalförsvar.
            Den snabba utvecklingen inom AI-sektorn kommer att förstärka den
            utvecklingen ytterligare. Sverige är ett av världens mest digitaliserade
            länder, men när det gäller cybersäkerhet ligger vi betydligt sämre
            till enligt internationella jämförelser. På ett antal områden
            finns det en stor förbättringspotential.
          </p>
          <p xml:id="i-M6cLgmuGtH88QzYzeMZyFv">
            Det gäller allt från kompetensförsörjning och teknikutveckling
            till samarbete med näringslivet samt att det finns relevanta lagar,
            riktlinjer och myndighetsstrukturer. Dessa svagheter har visats
            flera gånger de senaste åren vid till exempel olika cyberangrepp
            mot svenska myndigheter och företag, men även då svenska myndigheter
            som Transportstyrelsen har misskött sin cyber- och informationssäkerhet.
          </p>
          <p xml:id="i-XdWTVasVpCZQxnKu1D2pFt">
            Moderaterna lägger bland annat i vår motion Cybersäkerhet och
            cyberförsvar ett antal förslag som syftar till att stärka den
            svenska cyber- och informationssäkerheten brett, men även det
            svenska cyberförsvaret. Förslagen handlar om att stärka vår försvarsförmåga
            men även om att försöka påverka internationell lagstiftning samt
            innovationsupphandlingar för att stärka den tekniska utvecklingen.
          </p>
          <head xml:id="i-CfpMqdt75vM9rSLHN2Sj9V" type="h3">
            Lärdomar från säkerhetsskandalen på Tranportstyrelsen
          </head>
          <p xml:id="i-DTZQygkQuMs7hYfeZGsxSo">
            En förutsättning för en god informationssäkerhet är en god informationsgång.
            Ansvarsfördelning och informationsgång mellan regeringen och dess
            myndigheter måste vara tydlig så att kriser kan förebyggas. Vid
            händelse av en kris måste den kunna hanteras snabbt och säkert
            för att minimera skadeverkningarna.
          </p>
          <p xml:id="i-3VT2xkVPoWR2DqzYiZnx3M">
            Dessvärre visade säkerhetsskandalen på Transportstyrelsen som
            avslöjades sommaren 2017, och senare med de allvarliga brister
            och tillkortakommanden som uppdagades vid Svenska kraftnät liksom
            i Regeringskansliet, att det finns uppenbara brister i denna ansvarsfördelning
            och informationsgång.
          </p>
          <p xml:id="i-ThEGMYaVRhgiGPrSe1AXiB">
            Organisation och styrning, rutiner för samverkan, hantering av
            säkerhetskänslig information samt rutiner generellt för krishantering
            måste förbättras. För att stärka beredskapen generellt samt regeringens
            och myndigheters förmåga att hantera liknande händelser i framtiden
            måste vi dra lärdom av det som inträffat. Inför valet 2018 förespråkade
            därför Moderaterna att det skulle tillsättas en statlig utredning
            som ska utvärdera Regeringskansliets och berörda myndigheters
            hantering av den situation som uppstod i samband med it-skandalen
            vid Transportstyrelsen. Tyvärr markerade Stefan Löfven en ovilja
            till en sådan utredning. Senast en sådan kommission tillsattes
            var just med anledning av informationshantering, den gången i
            samband med tsunamikatastrofen 2005.
          </p>
          <p xml:id="i-LoKYMdHQ6h2RYeZLTA6Twn">
            Den enskilt viktigaste rekommendationen från den kommissionen
            var att tillsätta en centralt placerad krisfunktion på Statsrådsberedningen,
            vilket alliansregeringen gjorde. Under Stefan Löfvens ledning
            valde den här regeringen tyvärr att ta bort krishanteringskansliet
            från Statsrådsberedningen. Utöver att gå till botten med den ansvarsutkrävning
            som måste ske i samband med en säkerhetsskandal likt den på Transportstyrelsen
            är en bred granskning viktig för att kunna dra värdefulla lärdomar
            kring hur vi kan stärka informationssäkerheten inom Regeringskansliet
            samt gentemot de statliga myndigheterna. Det behövs både för det
            förebyggande arbetet och för att minimera skadeverkningarna om
            eller när en kris inträffar igen. Med utgångspunkt i en bred utvärdering
            av det som varit skulle en sådan utredning utarbeta framåtblickande
            förslag som ska stärka statens förmåga till krishantering genom
            att till exempel föreslå förändringar av Regeringskansliets organisation.
          </p>
          <p xml:id="i-2G5CuGy9Wh8TXVoSDYkKue">
            I Thomas Bulls rapport Granskning av Transportstyrelsens upphandling
            av it-drift behandlas vikten av säkerhetsskydd, informationssäkerhet
            och it-säkerhet (att likställa med cybersäkerhet) utförligt, med
            slutsatsen att svenska myndigheter sedan många år brister på dessa
            områden. Svenska myndigheters säkerhetsarbete har generellt inte
            hållit jämna steg med digitaliseringen, och det är därför viktigt
            att det finns en tydlig ledning i det arbetet.
          </p>
          <p xml:id="i-VcPvmZvBgfVMHqzXEDzjty">
            Regeringen bör därför ta ledningen för att på ett operativt sätt
            stödja myndigheters säkerhetsarbete. Vikten av att värna den personliga
            integriteten och andra intressen som skyddas av offentlighets-
            och sekretesslagen är stor och statens egna myndigheters arbete
            kring detta måste förbättras.
          </p>
          <p xml:id="i-FCZG1QRiDNSFpnGiNPVGtA">
            Ett annat viktigt steg har varit inrättandet av ett nationellt
            center för cybersäkerhet. Centret är dock under uppbyggnad men
            ej klart, och vi anser därför att regeringen bör skynda på utvecklingen.
            Som vi påpekar i vår motion Cybersäkerhet och cyberförsvar bör
            det nationella centret för cybersäkerhet få tydligare direktiv.
          </p>
          <p xml:id="i-6QdAWnjuViA6c5ehQz2YZ6">
            Vi anser att huvudmannaskapet för centret bör läggas hos FRA
            som också bör, vid sidan av regleringsbrevet från Försvarsdepartementet,
            även få ett regleringsbrev från Justitiedepartementet så att de
            civila delarna tillgodoses fullt ut. Cybercentret bör även ges
            en ändamålsenlig budget och ett starkt mandat att samverka med
            näringslivet, samt att det kan utgöra knutpunkten i det nationella
            och internationella cybersäkerhetsarbetet. Vi anser även att en
            cyberkoordinator på Regeringskansliet bör vara en del av det nationella
            säkerhetsrådet och ansvarig för att koordinera säkerhetsfrågorna
            mellan centret och Regeringskansliet.
          </p>
          <head xml:id="i-JvXLXJppXCi9khha4mkHw3" type="h3">
            Fortbildningskrav inom informationssäkerhet
          </head>
          <p xml:id="i-KaSu4bxvaDQrmi6zea7JN5">
            Den offentliga sektorns ansvar gentemot medborgarna att upprätthålla
            sekretess och den personliga integriteten är stort. Skandalen
            på Transportstyrelsen sommaren 2017 visade vilka farliga följder
            en bristande informationshantering kan få. När justitierådet Thomas
            Bull presenterade sin granskning av Transportstyrelsens hantering
            var en av slutsatserna att situationen uppstått som en följd av
            ett kraftigt eftersatt arbete med informationssäkerhet samt en
            bristfällig kunskap om vilka viktiga uppgifter myndigheten har
            i sitt förvar och hur de ska hanteras. Ska vi klara omställningen
            till ett digitalt samhälle krävs en tydlig kompetensförsörjning
            och utveckling av ledningen inom den offentliga sektorn. Därför
            bör ett fortbildningskrav för personer på ledande platser inom
            den offentliga sektorn införas. Digitaliseringen innebär ett allmänt
            krav på effektivisering och modernisering inom den svenska förvaltningen
            och i detta ryms en stärkt kunskap och medvetenhet om hur informationssäkerheten
            ska förbättras.
          </p>
          <head xml:id="i-Y5jxgrddBJSQoneBekfbbW" type="h3">
            Åtgärda kompetensbristen inom informations- och cybersäkerhet
          </head>
          <p xml:id="i-T4En99mD1bC9fzFCJ5VXLW">
            Kompetensförsörjningen är en av digitaliseringens stora utmaningar,
            så även inom säkerhetsområdet. I Riksrevisionens rapport Informationssäkerhetsarbete
            på nio myndigheter som granskat informationssäkerheten på nio
            svenska myndigheter nådde ingen av myndigheterna upp i godkänd
            nivå i fråga om att säkra nyckelkompetens.
          </p>
          <p xml:id="i-DeQNY6Y3dHTHDyQHRxAr41">
            Myndigheternas stora behov av relevant kompetens i kombination
            med den stora bristen på sådan generellt i Sverige är en situation
            som måste adresseras akut. Estland arbetar brett i samhället med
            cybersäkerhetsfrågor där representanter för både försvarsmakten,
            myndigheter och näringsliv samverkar tätt. Till denna samverkan
            kan även universitet och högskolor läggas i syfte att ta ett heltäckande
            grepp kring kompetensbristen. Även i England görs stora satsningar
            på utbildningar inom cybersäkerhet i syfte att förbereda studenter
            för både näringsliv och fortsatta studier.
          </p>
          <p xml:id="i-8RRLsSSMDZGvh5mW1ta36p">
            Här måste Sverige ta efter. Moderaterna ser därför positivt på
            att försvaret nu utbildar cybersoldater som ska stärka både försvarets
            och andra myndigheters cyberkompetens, något som Moderaterna också
            påtalat varit nödvändigt under en längre tid. De övriga utbildningar
            i cybersäkerhet som erbjuds i Sverige är attraktiva men täcks
            till stor del av utländska studenter som vid avslutade studier
            ofta vänder hemåt. Lyckas vi inte utbilda fler som vill arbeta
            i Sverige efter studierna blir kompetensbristen svår att åtgärda,
            oavsett hur många utbildningsplatser som skapas.
          </p>
          <p xml:id="i-FZVC7cR7R6WKruK6TvJHv6">
            Det är viktigt att uppmuntra ansökningar till befintliga utbildningar
            inom cybersäkerhet på svenska universitet och högskolor men det
            handlar också om att svenska studenters grundkunskaper måste förbättras
            så att de står sig i konkurrensen. Det arbetet måste inledas i
            tidiga skolår genom att väcka fler elevers nyfikenhet för och
            kunskap i relevanta ämnen. Givet det faktum att majoriteten av
            utbildningsplatserna går till icke EU-medborgare som inte stannar
            i Sverige bör fler vägar för att säkra den svenska kompetensförsörjningen
            övervägas.
          </p>
          <p xml:id="i-L2BiEDviccS5jYQiTdrLAa">
            Ytterst får kompetensbristen inverkningar på rikets säkerhet
            om vi inte kan garantera en robust personalförsörjning inom cybersäkerhet.
            Svenska studenter kan ha svårt att konkurrera med studenter med
            betyg från många andra länder. I flera länder i Afrika samt även
            i Indien bedöms betygsfusket vara utbrett. Effekterna är dels
            att svenska studenter får än svårare att konkurrera och att studenternas
            kunskapsnivå polariseras, där elitstudenter antas tack vare sina
            toppbetyg samtidigt som studenter som fuskat sig in har svårt
            att hänga med i undervisningen. Risken för avhopp ökar också i
            och med detta, vilket i vissa fall kan leda till att utbildningarna
            i praktiken står halvtomma, trots det hårda söktrycket. I kombination
            med förslag om talangvisum och andra åtgärder för att få kompetens
            att stanna i Sverige kan fördelningen och behörighetskraven på
            dessa utbildningar ses över.
          </p>
          <head xml:id="i-PT4WEoz5hSZP1upC21LdGd" type="h3">
            Brottsligheten flyttar ut på nätet
          </head>
          <p xml:id="i-2s8hyYrbL4Vg8JNCzEKTTE">
            Brottsligheten med hjälp av digitala verktyg sker på bred front.
            Bedrägerier är vanligt förekommande brott på internet. Samma sak
            gäller för handel med illegala tjänster såsom koppleri och droger,
            och barnpornografibrott sker nästan uteslutande på internet. Samtidigt
            sker radikalisering till extremistmiljöer ofta via internet, och
            det är vanligt att gärningspersoner använder internet som ett
            verktyg i planeringen av grova våldsbrott etc.
          </p>
          <p xml:id="i-5E9g78paQyEVpCkKVfwKBh">
            I den myndighetsgemensamma lägesbilden om organiserad brottslighet
            från tolv myndigheter, däribland Polismyndigheten, bedöms även
            att den organiserade brottsligheten i allt större utsträckning
            ägnar sig åt it-relaterad brottslighet. Traditionella kriminella
            nätverk som vanligtvis förknippas med annan grov brottslighet
            ägnar sig också åt brottslighet på cyberarenan då de ser möjligheten
            att tjäna pengar.
          </p>
          <p xml:id="i-FLuwvL2frdEWy2LFps97sv">
            Även om digitaliseringen skapar nya utmaningar och ställer nya
            krav på rättsväsendet innebär också digitaliseringen nya och utökade
            möjligheter till kontroll. Möjligheten att samköra uppgifter mellan
            myndigheter i större utsträckning bedöms exempelvis kunna få stora
            effekter. Utvecklingen medför ett behov av att både lagar och
            regler, men också rutiner inom myndigheter och rättsväsende, uppdateras
            i syfte att kunna möta den moderna organiserade brottsligheten.
            Utvecklingen innebär ständigt föränderliga förutsättningar, exempelvis
            kring möjligheterna till digital bevisning.
          </p>
          <p xml:id="i-QnmyMCk9RRnej8ftAsv7sw">
            Moderaterna har drivit regeringen framför sig avseende att ge
            polisen bättre verktyg att beivra organiserat brottslighet. I
            vår rapport 10 mönsterbrytande reformer för att stoppa gängen
            lyfter vi bland annat fram vikten av relevanta myndigheters möjlighet
            att aktivt bidra i det brottsförebyggande arbetet samt en ny huvudregel
            avseende sekretess. Avslöjandena efter att bland andra fransk
            polis knäckt EncroChat, vilket resulterat i en rad gripande av
            gängledare, där ett anmärkningsvärt stort antal var från Sverige,
            understryker vikten av detta arbete.
          </p>
          <p xml:id="i-Tdag3JCANjXShw8owpw3YD">
            En effektiv brottsbekämpning kräver kunskap, resurser, rätt lagstiftning
            och rätt verktyg. Det är också viktigt att detta svarar upp mot
            den tekniska utvecklingen. Vi ser därför ett behov av att harmonisering
            med ny teknik behöver ges ökad tyngd i utformningen av ny lagstiftning
            och att rättsväsendet måste få tillgång till verktyg som möjliggör
            inhämtande av information och bevisföring. Det är viktigt att
            detta görs med hänsyn till den personliga integriteten.
          </p>
          <head xml:id="i-4RuFAxX2vX8Wa6KKpa3UBb" type="h2">
            Offentlig förvaltnings digitalisering
          </head>
          <head xml:id="i-GJcToMWnHnHCxQnCnKRnm2" type="h3">
            Intensifiera arbetet med digitaliseringen av myndigheter, och
            ge Digg ett särskilt ansvar
          </head>
          <p xml:id="i-MZtLNr44Kpu3ie3AepapiT">
            Digitaliseringen av offentlig sektor ter sig som en monumental
            uppgift där vikten av att kompetens används och utvecklas på rätt
            sätt är avgörande. I dagsläget signalerar många kommuner men även
            regioner och myndigheter att bristen på kompetens i de ordinarie
            verksamheterna inom digitalisering gör att processer försenas
            eller inte alls kommer till stånd. Medarbetare med rätt utbildning
            och erfarenhet är dessutom svåra att rekrytera även om ambitionen
            finns hos den aktuella kommunen eller myndigheten.
          </p>
          <p xml:id="i-5HwvBWHzTGDV7HVhbCSTYi">
            Den 1 september 2018 inrättades därför en ny myndighet för digitalisering
            av den offentliga sektorn, Myndigheten för digital förvaltning
            (Digg). Myndighetens arbete är att utveckla, samordna och stödja
            digitaliseringen av statliga myndigheter, kommuner och regioner.
          </p>
          <p xml:id="i-JqnpfAAExTYgGZuB4GcLKQ">
            Moderaterna har välkomnat initiativet som är en god grundidé
            men det är avgörande att fylla myndigheten med ett meningsfullt
            och tydligt uppdrag, i enlighet även med Riksrevisionens slutsatser
            om att regeringens styrning varit för disparat. Moderaterna vill
            att Myndigheten för digital förvaltning ska stötta andra myndigheter
            i sitt arbete med att uppfylla regeringens ambitioner för att
            digitalisera Sverige.
          </p>
          <p xml:id="i-Wp1HaR9qLUXS9xWgaqFNeW">
            Som tidigare konstaterats varierar det stort mellan hur långt
            myndigheterna har kommit i sin digitalisering. För att säkerställa
            välfärdens framtid kommer däremot digitalisering att vara en nödvändig
            omställning. Då måste staten ta ett större ansvar för att myndigheter
            ska få rätt förutsättningar för att klara en sådan uppgift.
          </p>
          <p xml:id="i-HZWuHCSGsn4LL3hQnvh4Z4">
            Ekonomistyrningsverket som nyligen utrett styrningen och finansieringen
            av den gemensamma digitala infrastrukturen pekar också tydligt
            på detta. De pekar också på att styrningen av den digitala infrastrukturen
            avviker från hur regeringen styr andra investeringstunga områden.
            De föreslår därför att Digg får ett utökat ansvar och att myndighetenen
            tar fram en strategisk plan för den gemensamma digitala infrastrukturen.
          </p>
          <p xml:id="i-FULVU61GxtKtjGc7d6YaeY">
            De menar även att inom ett sådant mandat bör också myndigheter
            som väljer att samverka vid utvecklingen av en digital tjänst
            även informera Digg innan ett utvecklingsarbete påbörjats. Digg
            bör även ta fram ett förslag till investeringsplan i budgetunderlaget
            för den förvaltningsgemensamma digitala infrastrukturen. Detta
            skulle leda till att investeringar inom den digitala infrastrukturen
            hanteras inom den ordinarie budgetprocessen. Riksdagen och regeringen
            får därmed ett större inflytande över vilka investeringar som
            ska göras och i vilken omfattning.
          </p>
          <p xml:id="i-WtEexuTocr4zsHsXV4cfW8">
            Moderaterna delar bilden av att dessa förslag är nödvändiga för
            att stärka den statliga styrningen av de offentligas digitalisering
            och uppmanar därför regeringen att överväga att ge Digg dessa
            uppdrag.
          </p>
          <head xml:id="i-VFRvtp82xGMPzY8i4Sk5Z6" type="h2">
            Öka tillgången till data
          </head>
          <p xml:id="i-5Mkiy5EFtUmFr9c3sLRaVg">
            En väl fungerande digital infrastruktur kommer att leda till
            ökade möjligheter till att större mängder information i form av
            data kan skickas via uppkopplade medborgare och maskiner. Informationen
            som samlas upp kan vi sedan använda för att utveckla nya metoder
            för att exempelvis bekämpa klimatförändringar, effektivisera sjukvården,
            utveckla vår industri och skapa nya innovationer som skapar tillväxt
            och välstånd.
          </p>
          <p xml:id="i-DDX3Q1PKPpgNzncwfRRC1g">
            Data är också vad som driver utvecklingen av AI genom att algoritmerna
            hela tiden kan lära sig mer och få bättre beslutsunderlag. Samtidigt
            som data är en så viktig del av att föra utvecklingen framåt i
            samhället pågår det just nu en diskussion om integritet kopplad
            till data. GDPR är ett exempel på lagstiftning som tagits fram
            för att skydda den personliga integriteten.
          </p>
          <p xml:id="i-D4YkviDswgkaBeDjs78Vxw">
            Det är därför viktigt att Sverige kan finna en balansgång där
            vi i så stor utsträckning som möjligt kan nyttja all den data
            som vårt samhälle genererar samtidigt som vi har ett regelverk
            som skyddar den personliga integriteten. På så sätt skapar vi
            inte bara möjligheter för Sverige att utvecklas och bli bättre,
            vi stärker dessutom tilliten och skapar en acceptans för förändringar
            kopplade till digitaliseringen.
          </p>
          <head xml:id="i-HtJ1QxskSHPL3MPkqMd3kX" type="h3">
            Offentliga öppna data
          </head>
          <p xml:id="i-6KDWk5dqR89VRzYPpJTPT1">
            Offentlig sektor sitter på mängder med data. EU har i sin strategi
            pekat ut offentliga data som en huvudinriktning för att öka konkurrensen
            och skapa mer innovationsmöjligheter. Digitaliseringen handlar
            till stor del om att hantera stora mängder information och genom
            att göra informationen begriplig, kombinera den med annan data
            och erbjuda smarta lösningar på komplicerade problem skapa ett
            värde för användaren. Men vi behöver dock göra mer, och därför
            uppmanar Moderaterna att fortsätta intensifiera arbetet med offentliga
            öppna data.
          </p>
          <p xml:id="i-SZcUitYsmdwYttE6qxxqAP">
            I Diggs uppdrag att öka den offentliga förvaltningens förmåga
            att tillgängliggöra öppna data är några av de förslag som myndigheten
            själv förespråkar att Sverige bör anta principerna inom IODC som
            ramverk för öppenhet i den datadrivna förvaltningen och att genomföra
            nationell kraftsamling för statistiska data. Moderaterna anser
            att regeringen bör ta till sig av de förslag som Digg har redovisat
            och fatta beslut i närtid som faktiskt ökar tillgången till offentliga
            data.
          </p>
          <p xml:id="i-SXyzDP8W5Vn7Ve4mCqVEpr">
            Våra statliga och kommunala myndigheter sitter i dagsläget på
            oerhörda mängder värdefull information som är tillgänglig enligt
            offentlighetsprincipen men inte på ett sätt som är lätt att hantera
            för en dator. Arbetet med öppna data är ett sätt att råda bot
            på detta där information i form av statistik, geografiska data,
            ekonomi och mycket mer kan tillhandahållas i ett maskinavläsbart
            format. Detta gör att informationen lättare kan användas av såväl
            andra myndigheter som näringsliv, journalister och även privatpersoner.
            Möjligheten att snabbt komma åt stora, systematiserade dataset
            och även att kunna kombinera dessa med annan data kan skapa stora
            effektiviseringsvinster och värden för såväl offentlig förvaltning
            som privat sektor. Exempel på detta är de nyttor som uppstått
            när Lantmäteriet har lämnat ut fler och fler geografiska data
            i form av öppna data. Moderaterna förslår därför i sin motion
            En svensk digitaliserad offentlig förvaltning i framkant hur myndigheter
            och offentlig förvaltning ska kunna tillgängliggöra data och underlätta
            behandling av denna.
          </p>
          <p xml:id="i-HKBDeL7gfMbs1sh6YQTnVA">
            Det är dock viktigt att påpeka att i arbetet med att göra alltmer
            information hos våra myndigheter till öppna data måste avvägningar
            göras mellan intresset att tillgängliggöra informationen och risker
            som denna form av större informationssammanställningar innebär.
            Det kan påverka såväl den personliga integriteten som myndigheternas
            egna informationssäkerhet på ett negativt sätt om till synes ofarlig
            information kombineras med annan ofarlig information om de tillsammans
            exempelvis skapar förutsättningar att kartlägga enskilda personers
            förehavanden i alltför stor utsträckning. Det kan också underlätta
            för främmande makt att kartlägga Sveriges styrkor och svagheter
            om fel information lämnas ut som öppna data. Därför måste alltid
            en intresseavvägning göras ur ett bredare perspektiv än det enskilda
            datasetet när ny information lämnas ut som öppna data.
          </p>
          <head xml:id="i-8C6MEB7wkfWFG2iBqJY97r" type="h3">
            Sverige måste klättra i internationella index om data
          </head>
          <p xml:id="i-BL2QLAMVnGuWr7xFFLUisu">
            Sverige ligger efter vad gäller öppna data. I EU:s senaste rankning
            hamnade vi på plats 23 av 27. I OECD:s senaste mätning OURdata
            Index hamnar Sverige på plats 32 av 33 bland jämförbara länder.
            Internationella index är viktiga instrument för att mäta och jämföra
            mot, både vad gäller hur väl den förda politiken fungerar men
            också för företag och investerare. Med anledning av vårt dåliga
            utfall i båda dessa mätningar bör därför regeringen sätta upp
            ett tydligt och mätbart mål om att klättra i internationella rankningar
            vad gäller öppna data.
          </p>
          <head xml:id="i-KH4mQTZCp3tw1G99U2T5Xa" type="h3">
            Uppmuntra fler företag att använda dataanalys
          </head>
          <p xml:id="i-XE19qnUFuQ25vYqf3UdZe8">
            Även handel av dataflöden mellan länder har visat sig ha stor
            betydelse och framför allt viktigt för små handelsberoende ekonomier
            med en stor tjänstesektor. I tankesmedjan ECIPE:s Digital Trade
            Restrictive Index (DTE) påvisas att länder som Nya Zeeland, Island,
            Norge, Irland och Estland är några av världens mest öppna länder
            vad gäller handel med data, och de uppvisar ekonomiska fördelar
            för företagande och konsumenter. ECIPE menar att digital handel
            i dag är en av de drivande krafterna bakom hållbar ekonomisk utveckling
            på grund av att de hjälper länder att öka sin produktivitet och
            är en nyckelfaktor när man mäter teknologisk utveckling och för
            tillväxt.
          </p>
          <p xml:id="i-BXoxocD6KgRGRnNqss75yF">
            Moderaterna anser att regeringen måste arbeta mer aktivt med
            att främja handeln med fria dataflöden både inom EU och internationellt.
          </p>
          <head xml:id="i-4v1Vh7JoSKYiKcUyWvyHnb" type="h3">
            Uppmuntra fler företag att använda dataanalys
          </head>
          <p xml:id="i-4HjBa95bS14EvA9UnLH8N6">
            Konkurrensen bland företag ökar, och de som kan nyttja den nya
            tekniker kommer att få ett försprång som är svårt att ta igen.
            Digitaliseringen har inneburit att bland annat bearbetning av
            data för att besvara affärsrelaterade frågor, upptäcka samband
            och generera automatisera beslut kommit att spela en avgörande
            roll för företagen.
          </p>
          <p xml:id="i-MmydDVbbg4rmw2jhKduqhb">
            Detta kräver dock en viss typ av kompetens bland företagen. Kompetensen
            i dag är dock begränsad, och därför erbjuds höga löner och förmånliga
            villkor som gör att små och medelstora företag har svårt att konkurrera.
            För att inte nystartade företag ska hamna efter bör därför ett
            uppdrag ges till relevanta myndigheter att ta fram kurser och
            utbildningsmaterial för små och medelstora företag att utnyttja
            data och dataanalys.
          </p>
          <head xml:id="i-Dt3w5eGESkATK4QyY4n1cL" type="h2">
            Näringsliv och AI
          </head>
          <p xml:id="i-59w23Hgpz6Njm3tiykmJPT">
            Medan det offentliga har hamnat efter i digitalisering har näringslivet
            varit det som drivit utvecklingen framåt. Ett starkt ledarskap
            med resultatfokus har resulterat i att utvecklingen gått snabbare
            och snabbare för varje år. Konkurrensen är däremot stenhård, och
            den är dessutom global. Immaterialrätt och patent har fått större
            och större betydelse precis som kompetensen som utvecklar den.
            Ska Sverige kunna stå sig i den globala konkurrensen krävs det
            att vi arbetar tillsammans med näringslivet för att bygga en så
            gynnsam miljö som möjligt. Moderaterna ser därför att myndigheter
            såväl som lagstiftning i större utsträckning måste ta hänsyn till
            denna utveckling. De behöver såklart utformas och utvärderas både
            utifrån säkerhetsfrågan, den personliga integriteten och näringslivet
            konkurrenskraft.
          </p>
          <p xml:id="i-CRFVopPtCqft9MxtkGs5M9">
            Utvecklingen av AI har exploderat de senaste åren och kommit
            att få stark inverkan både vad gäller investeringar och nationella
            utvecklingsstrategier samt lagstiftning. Det är viktigt att Sverige
            har en strategi för att utnyttja den potential som finns i AI
            men också att vi ställer upp klara spelregler samtidigt som vi
            har ett gynnsamt företagsklimat.
          </p>
          <head xml:id="i-68VRreFrFZicBiT5tyNEQY" type="h3">
            Regulatoriska växthus
          </head>
          <p xml:id="i-8gPp1irjwHPZUBqkUecgpf">
            Regulatoriska sandlådor eller regulatory sandbox är det internationella
            samlingsnamnet för en testmiljö av ny innovation och avser försöksverksamhet,
            begränsad i tid och rum, med syfte att parallellt utveckla teknik
            och regelverk för ett tryggare och snabbare lärande. Kommittén
            för teknologisk innovation och etik (Komet), som i dag har i uppdrag
            att titta närmare på frågan har i stället valt att kalla dem för
            regulatoriska växthus som ett svenskt samlingsnamn. Initialt har
            växthus använts inom finansiell reglering men flera länder har
            breddat detta till energi, hälsa och transport. Singapore, Sydkorea
            och Tyskland är exempel på länder som jobbar strategiskt med växthus.
          </p>
          <p xml:id="i-GKvRVQ4pncudjGYb1gwTbg">
            Arbetet med att anpassa policy och regelverk i och med nya innovationer
            och ny teknik är ett prioriterat arbete internationellt, och ett
            flertal länder och internationella organisationer arbetar aktivt
            med att ta fram olika lösningar för att hänga med i teknikutvecklingen.
          </p>
          <p xml:id="i-EPw7msSNtXwK2SArXhHybE">
            De problem som framför allt har identifierats gällande försök
            och testverksamheter är att innovationerna inte når till någon
            bredare marknad utan stannar vid teststadiet. Det är inte heller
            alltid regler som är snåriga, utan strukturen för organisation
            och ansvar. Ofta är det oförutsägbart hur ansökningsprocesserna
            för att testa nya lösningar ser ut. Inom nya tekniska områden
            kan även kompetens och förståelse hos handläggande myndighet saknas.
            Det kan även vara oklart vilken myndighet som är ansvarig för
            frågan. Därtill saknas ofta resurser hos myndigheter att hantera
            nya typer av frågor. Länder att ta inspiration från skulle exempelvis
            vara Storbritannien som arbetat länge med växthus, framför allt
            med nya tekniker såsom AI.
          </p>
          <p xml:id="i-BF3PTGbUvMxgVxudMQwqeb">
            Vi menar därför att regulatoriska växthus bör införas för att
            underlätta för innovationsutveckling inom näringsliv och i offentlig
            sektor, framför allt vad gäller AI.
          </p>
          <head xml:id="i-TC88q7QW1PAG58qxWbPXuF" type="h3">
            Satsa på internationellt samarbete och kompetensrörlighet
          </head>
          <p xml:id="i-6xTTr62FCBwrgEUkDjvube">
            Oavsett om det gäller AI eller andra specialiserade kompetensområden
            inom digitalisering krävs samarbete. Framför allt vad gäller den
            högspecialiserade kompetensen där det just nu pågår en dragkamp
            mellan både företag och länder genom att locka med attraktiva
            anställningar och forskningsmöjligheter.
          </p>
          <p xml:id="i-RwhVgmMoct7Kqzq5pQJoJs">
            Sverige behöver öka sin attraktivitet genom att bland annat satsa
            på ökat samarbete med de främsta FoI-miljöerna. Det handlar inte
            bara om att samarbeta inom EU utan även utanför unionens gränser
            då mycket av den mest högspecialiserade forskningen sker i länder
            i Asien och USA. Vi uppmanar därför regeringen att satsa på internationellt
            samarbete och en ökad kompetensrörlighet.
          </p>
          <head xml:id="i-JHzcf7795pdLuM89tMX6AM" type="h3">
            Låt myndigheter använda AI oftare
          </head>
          <p xml:id="i-GNtTkCARvYHRzPDgozYtUK">
            Potentialen för AI bland myndigheter är enorm. Som konstaterades
            inledningsvis uppskattar Digg att potentialen av ett fullständigt
            införande av nuvarande AI-teknik i svensk offentlig förvaltning
            beräknas uppgå till 140 miljarder kronor årligen. Utöver de rent
            monetära vinsterna kan tekniken även användas för att förstärka
            myndigheternas primära uppdrag – att ge bättre stöd till medborgarna.
            Tyvärr har inte den här möjligheten slagit igenom än i myndighetssverige.
            Regeringen bör därför ge fler uppdrag om att myndigheter ska använda
            AI där det bedöms möjligt och effektivt för att förbättra servicen.
          </p>
          <head xml:id="i-9DamppgNGwBi4edRbqnRjp" type="h3">
            Möjliggöra för fler företag att nyttja AI
          </head>
          <p xml:id="i-EyZihFZF4FPLypxztvnLkm">
            I linje med resonemanget kring behoven av att företag behöver
            utbildning i dataanalys ser vi även liknande behov av att nyttja
            det pågående digitala tekniksprånget vad gäller AI. Tillväxtverket
            bör därför ges ett pågåendeuppdrag att kontinuerligt ta fram och
            uppdatera utbildningsmaterial och ge kurser kring utvecklingen
            inom AI för små och medelstora företag.
          </p>
          <head xml:id="i-HggUrEaaQi1RSrLhxsPPgt" type="h3">
            Inrätta en AI-kommission
          </head>
          <p xml:id="i-6p29L3A5szbeVtm1ziBJx1">
            Sverige behöver ta ett samtal grepp om AI. I dag är begreppet
            splittrat bland flera, och det saknas en enhetlig förståelse kring
            begreppet när det diskuteras i den offentliga debatten. Det är
            därför viktigt att frambringa mer kunskap och ökad förståelse,
            framför allt inom politiken. På EU-nivå kan vi i dag se hur frågan
            diskuteras, och kommissionen har lagt förslag kring en ny AI-förordning.
            Sverige har tyvärr inte varit särskilt tongivande som land, med
            några undantag. Inte heller inom offentlig förvaltning kan vi
            se att AI har haft ett större genomslag än.
          </p>
          <p xml:id="i-5JguFAAj3pcNNH6fWmq3NB">
            Regeringen bör därför initiera arbetet att tillsätta en AI- kommission
            med uppdrag att utveckla offentlig förvaltning i användningen
            och utvecklingen av AI. Sverige gemensamt behöver samlas sig i
            processen, och politik, akademi och näringsliv ska gemensamt utveckla
            en sammanhållen AI-politik.
          </p>
          <head xml:id="i-XiibaLmyEP5jMc8GSgNj9h" type="h3">
            Integritetsskyddsmyndighetens roll
          </head>
          <p xml:id="i-9bmfLskMSww2bXCZdUPUL2">
            Det skapas ungefär 2,5 triljoner terabyte av data varje dag i
            världen enligt IBM. 90 procent av all data som finns i dag har
            skapats de senaste två åren genom insamlandet av uppgifter från
            mobiltelefoner, sociala medier, shopping och andra transaktioner.
            Att data finns överallt är ett faktum, och samlas den inte in
            och används ansvarsfullt i Sverige kommer den samlas in utanför
            våra gränser.
          </p>
          <p xml:id="i-Jsuo9wzZx73fBcjfe1TEzq">
            När det gäller appar och system väljer människor inte per automatik
            närproducerat. Att Sverige möter utvecklingen med nödvändiga men
            rimliga lagar och regler kommer att vara avgörande för om nästa
            stora techbolag kommer att växa fram i Sverige eller någon annanstans.
            Det är verkligheten Sverige står inför. Data och tillgång till
            data skapar stora möjligheter. Genom avancerade algoritmer och
            AI kan man redan i dag kartlägga och förutse risker för arbetslöshet
            och sjukdomar. Det möjliggör ökad effektivitet där insatser och
            behandlingar tidigt kan sättas in för att minska lidande. Samtidigt
            får dessa data inte behandlas naivt eller lättvindigt. Att skydda
            den personliga integriteten samtidigt som vi kan använda avkodade
            data för att bedriva forskning och effektivisera samhällsservice
            blir en allt viktigare balansgång.
          </p>
          <p xml:id="i-C4oqzVgZYhFrnK8eqho53A">
            Det är bra och viktigt att ett tydligt fokus sätts på integritetsfrågorna
            som blir allt viktigare i takt med ökad digitalisering generellt
            men också mer specifikt i ljuset av det nya regelverket kring
            EU:s nya dataskyddsförordning, GDPR. Samtidigt har Integritetsskyddsmyndigheten
            en viktig roll i att inte stoppa nya tekniska lösningar utan snarare
            bejaka och att i det arbetet se sig själv som en möjliggörare.
            Därför bör myndigheten vid sidan av den viktiga integritetsfrågan
            också få ett tydligt uppdrag att uppmuntra teknikutveckling och
            erbjuda förutsättningar att värna integriteten i en alltmer digitaliserad
            värld. I stället för att rakt av säga nej bör myndighetens roll
            bli att också hitta lösningar och arbeta tillsammans med företag
            och andra. Myndighetens uppdrag bör utvecklas till att mer än
            i dag vara också av en rådgivande karaktär.
          </p>
          <head xml:id="i-Fdoqpc2KjyHzUVGpFnTiLf" type="h3">
            En konkurrenskraftig digital inre marknad
          </head>
          <p xml:id="i-D5HgVcxbyQfs4qkhfRJH62">
            Flera medlemsstater har redan antagit olika alternativ för nationell
            lagstiftning för att hantera de utmaningar som AI medför. Detta
            ökar risken för fragmentering av den inre marknaden. Nationella
            regler som avviker från varandra kommer sannolikt att skapa hinder
            för företag som vill sälja och driva AI-system på den inre marknaden.
            En gemensam strategi på EU-nivå skulle göra det möjligt för europeiska
            företag att lättare få tillträde till den inre marknaden och öppna
            upp för en mer konkurrenskraftig global marknad. Det ökar också
            förutsättningarna för EU:s mål om en digital inre marknad.
          </p>
          <p xml:id="i-EcSeE6jteeR2Ug2q4V8i8f">
            Sverige har under en lång tid med socialdemokratisk regering
            tappat fart i frågan om digitalisering och AI-utveckling. Det
            finns till exempel en särskild risk för svensk del i EU:s arbete
            med certifiering av molntjänster. EU:s center för cybersäkerhet
            (ENISA) tillkännagav i december 2019 ett arbete med att skapa
            en certifiering för molntjänster i Europa. Det finns en överhängande
            risk att utländska molntjänster certifierade av EU inte skulle
            kunna användas i Sverige, eftersom de inte skulle vara lagliga
            i en svensk kontext. Det vore inte bra för Sverige eller för att
            främja EU:s fria rörlighet. Den inre marknaden behöver också utvecklas
            för att vi bättre ska kunna ta vara på digitaliseringens möjligheter.
          </p>
          <p xml:id="i-4AukRuPpgbsjuvqYGnzoRu">
            EU:s nya upphovsrättsdirektiv innehåller delar av en mer modern
            och konkurrenskraftig upphovsrätt som är anpassad till dagens
            digitalisering. Samtidigt är nackdelarna övervägande. Bland annat
            vill direktivet introducera en länkskatt och ett uppladdningsfilter.
            Länkskatten innebär att digitala plattformar måste betala en licens
            för länkat material som användare lägger upp. I medlemsländer
            som Tyskland och Spanien, vilka har liknande lagstiftning, har
            detta fått motsatt effekt. Regelverket har minskat trafiken till
            nyhetssajter och skapat en osäkerhet för mindre aktörer och privata
            användare som inte har tillräckliga resurser att förhålla sig
            till reglerna.
          </p>
          <p xml:id="i-4TFaQqwZPou3eWdt9PripT">
            Uppladdningsfilter kräver att digitala plattformar filtrerar
            allt material som laddas upp för att säkerställa att materialet
            inte skyddas av upphovsrätten. Vid brott mot regelverket väntar
            höga skadestånd. Återigen är det mindre aktörer som riskerar att
            drabbas. Stora digitala plattformar som Youtube, Facebook och
            Google lägger redan omfattande resurser på sådana filter. Men
            för mindre aktörer blir det ett ytterligare hinder för att utveckla
            sina verksamheter. Moderaterna välkomnar en revidering av EU:s
            nya upphovsrättsdirektiv, där vi menar att de bestämmelser som
            rör länkskatt och uppladdningsfilter bör avskaffas. EU ska underlätta
            och inte göra det svårare för små och medelstora företag att vara
            verksamma på den digitala marknaden. Det skulle gynna innovation
            och entreprenörskap som kan bli avgörande för att ta itu med problem
            i världen.
          </p>
          <p xml:id="i-LJLzNcaG5wZzGpsW74eJdg">
            Den 16 juli 2020 fastslog EU:s högsta domstol i det så kallade
            Schrems II-målet att Privacy Shield-avtalet mellan EU och USA
            bryter mot EU:s grunder eftersom personuppgifter som överförs
            till USA inte erhåller samma skydd som inom EU, vilket också begränsar
            möjligheterna med andra avtalsformer som t.ex. standardklausuler
            (SCC/BCR). Det innebär att det inte längre är tillåtet för personuppgiftsansvariga
            i EU att med Privacy Shield som grund överföra personuppgifter
            till mottagare i USA. Just nu pågår ett intensivt arbete inom
            hela EU för hur näringslivet, den offentliga sektorn och andra
            som använder amerikanska molntjänster ska agera framöver. De olika
            datainspektionerna i EU kommer också att vara en nyckelspelare
            för hur utvecklingen framöver kommer att se ut. Det är en oroande
            utveckling, och om det skulle blossa upp en konflikt mellan EU
            och USA gällande datahantering skulle det kunna innebära stora
            problem för alla som använder exempelvis amerikanska molntjänster.
            Moderaterna anser därför att Sverige ska vara en pådrivande part
            inom EU för att få till stånd förhandlingar för nya avtalslösningar
            som skyddar personuppgifter vid överföring i tredjeland i enlighet
            med GDPR:s bestämmelser.
          </p>
        </div>
        <div xml:id="i-Ji53AXuKsiF1kdzhT2fh4e" type="signatureBlock">
          <list xml:id="i-CEw59tuF6hafB1WPxxwjCn">
            <item xml:id="i-PGoqEa2o8d3xHU7w6mwkdt" type="signature">
              Maria Stockhaus (M)
            </item>
            <item xml:id="i-CsCkrmFWrzuqTWtZdWRhDq" type="signature">
              Pål Jonson (M)
            </item>
            <item xml:id="i-16tninyQqnLE88b4Wn3hcN" type="signature">
              Lars Hjälmered (M)
            </item>
            <item xml:id="i-DW8ASroz8GW7DxiebFzWBF" type="signature">
              Viktor Wärnick (M)
            </item>
          </list>
        </div>
      </div>
    </body>
  </text>
</TEI>
