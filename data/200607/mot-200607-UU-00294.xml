<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200607-UU-00294">
  <teiHeader>
    <fileDesc>
      <titleStmt>
        <title>Homo-, bi- och transpersoners rättigheter</title>
        <author corresp="i-D8B2Xf6UADbqciPHrqFxSc">av Birgitta Ohlsson m.fl. (fp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Homo-, bi- och transpersoners rättigheter</title>
          <idno type="rdwebb">GU02U294</idno>
          <rs type="number">U294</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GU02U294/text</ref>
          <ref type="dokument_url_html">http://data.riksdagen.se/dokument/GU02U294</ref>
          <ref type="dokumentstatus_url_xml">http://data.riksdagen.se/dokumentstatus/GU02U294</ref>
          <ref type="doc">http://data.riksdagen.se/fil/030A4A0E-0218-4D8F-B901-77582A2F7F9B</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-D8B2Xf6UADbqciPHrqFxSc</idno>
            <name>Birgitta Ohlsson</name>
            <state type="partyAffiliation" ref="Q110857">
              <desc>FP</desc>
            </state>
          </person>
          <person gender="woman">
            <idno>i-6kLJbGLpwB9hYxDrVrkcqF</idno>
            <name>Karin Pilsäter</name>
            <state type="partyAffiliation" ref="Q110857">
              <desc>FP</desc>
            </state>
          </person>
          <person gender="woman">
            <idno>i-L3xspgThUxUN1YtSDqcmk8</idno>
            <name>Barbro Westerholm</name>
            <state type="partyAffiliation" ref="Q110857">
              <desc>FP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-W8AJTiXqeFZ9FGdE98yANq" type="signed"/>
        <correspContext corresp="i-W8AJTiXqeFZ9FGdE98yANq">
          <note type="signatory" corresp="i-D8B2Xf6UADbqciPHrqFxSc"/>
          <note type="signatory" corresp="i-6kLJbGLpwB9hYxDrVrkcqF"/>
          <note type="signatory" corresp="i-L3xspgThUxUN1YtSDqcmk8"/>
        </correspContext>
        <correspAction xml:id="i-GgX5XS5yQj1NMb9jgQXRxT" type="referral">
          <date when="2006-11-07"/>
        </correspAction>
        <correspAction xml:id="i-Jj75RmTLxc5Ko4ev57YMsh" type="dismissal">
          <date when="2006-11-07"/>
        </correspAction>
        <correspAction xml:id="i-5rp3shd2Fe9YNAnGfzpJSt" type="numbering">
          <date when="2006-11-02"/>
        </correspAction>
        <correspAction xml:id="i-2Au6Kr9UFd2f4VEwWUkC2p" type="submission">
          <date when="2006-10-31"/>
        </correspAction>
        <correspAction xml:id="i-BwbEz84FSio3KVZBaveWiB" type="transfer">
          <date when="2006-10-31"/>
        </correspAction>
        <correspAction xml:id="i-8jmWUZsyHZ8cazcf1cuhqg" type="assigned"/>
        <correspContext corresp="i-8jmWUZsyHZ8cazcf1cuhqg">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-9bxSje329tQ8HnqoB13KcY" type="motBody">
        <div xml:id="i-FupigsGsmg8yES3j97BsAx" type="motProposal" subtype="förslag">
          <head xml:id="i-EHH3YxJPXFfj4RqbqHAS7a">
            Förslag till riksdagsbeslut
          </head>
          <list xml:id="i-S5yoEMkEk3SWZA5riRRJPp" style="ol">
            <item xml:id="i-HnS4QYnhCEFPEMUFUNSCsr">
              Riksdagen tillkännager för regeringen som sin mening vad i motionen
              anförs om en gemensam äktenskapsbalk för alla par oavsett sexuell
              läggning. 1
            </item>
            <item xml:id="i-H9rwCCqJV5YSZKia4peCAo">
              Riksdagen tillkännager för regeringen som sin mening vad i motionen
              anförs om avskaffande av lagen om registrerat partnerskap i samband
              med att samkönade par ges rätt att ingå äktenskap. 1
            </item>
            <item xml:id="i-QFSWnoD8WMnVq56WZB5NDr">
              Riksdagen tillkännager för regeringen som sin mening vad i motionen
              anförs om kunskaps- och bemötandefrågor om homosexuellas, bisexuellas
              och transpersoners situation hos nyckelgrupper inom den offentliga
              sektorn. 2
            </item>
            <item xml:id="i-SP3tmYSXg5QfntvJhDmfGS">
              Riksdagen tillkännager för regeringen som sin mening vad i motionen
              anförs om tydliga skrivningar om sexuell läggning och könsidentitetsuttryck
              i skolans kursplaner. 3
            </item>
            <item xml:id="i-W5sj6kiMHiswW1AvHR3kmJ">
              Riksdagen tillkännager för regeringen som sin mening vad i motionen
              anförs om översyn av bemötandet av unga homosexuella, bisexuella
              och transpersoner. 2
            </item>
            <item xml:id="i-KqhcGdtiu4PPuEtb1M5zWK">
              Riksdagen tillkännager för regeringen som sin mening vad i motionen
              anförs om stöd till frivilligorganisationer för homosexuella,
              bisexuella och transpersoner. 2
            </item>
            <item xml:id="i-QWhS1HmGxcFgZYaU4z8R3C">
              Riksdagen tillkännager för regeringen som sin mening vad i motionen
              anförs om kunskap om bemötandet av lesbiska och bisexuella kvinnor
              inom hälso- och sjukvården. 2
            </item>
            <item xml:id="i-MPCTGZRmnE5DduxUsRKoF7">
              Riksdagen tillkännager för regeringen som sin mening vad i motionen
              anförs om en översyn av vårdresurserna för transsexuella. 2
            </item>
            <item xml:id="i-3aumXsTfkrQm7mT2QChK4Y">
              Riksdagen tillkännager för regeringen som sin mening vad i motionen
              anförs om en utredning som ur ett helhetsperspektiv belyser transpersoners
              situation. 2
            </item>
            <item xml:id="i-Kmu8XdV6PdcQ2fwEYv7SJb">
              Riksdagen tillkännager för regeringen som sin mening vad i motionen
              anförs om regeringsformens målsättning i 1 kap. 2 §. 4
            </item>
            <item xml:id="i-NNCoHMwv4Uivprw9iQThKB">
              Riksdagen tillkännager för regeringen som sin mening vad i motionen
              anförs om bestämmelsen om diskriminerande lagstiftning i 2 kap.
              15 § regeringsformen. 4
            </item>
            <item xml:id="i-MMA4Gfn6SLMY5QvPqXSjRm">
              Riksdagen tillkännager för regeringen som sin mening vad i motionen
              anförs om tryckfrihetsförordningens och brottsbalkens bestämmelser
              om hets mot folkgrupp. 4
            </item>
            <item xml:id="i-87o8W8aPmf7dJn3mzkZXr5">
              Riksdagen tillkännager för regeringen som sin mening vad i motionen
              anförs om ökade kunskaper inom rättsväsendet om brott mot homosexuella,
              bisexuella och transpersoner. 5
            </item>
            <item xml:id="i-FhMmGLCzFBN9KdqEA8y3DF">
              Riksdagen tillkännager för regeringen som sin mening vad i motionen
              anförs om polisens information till brottsoffer som utsätts för
              hatbrott på grund av sin sexuella läggning eller könsidentitet.
              5
            </item>
            <item xml:id="i-K4JBzMF2zb65grMe8Fv6RL">
              Riksdagen tillkännager för regeringen som sin mening vad i motionen
              anförs om en översyn av tillämpningen av den särskilda åtalsregeln
              gällande ärekränkningsbrott med hatmotiv. 5
            </item>
            <item xml:id="i-3gaW3tdFDQnaHrJJj1edbU">
              Riksdagen tillkännager för regeringen som sin mening vad i motionen
              anförs om insatser mot hedersrelaterade brott riktade mot homosexuella,
              bisexuella och transpersoner. 5
            </item>
            <item xml:id="i-E8kZccroTsaAqjLnnVUPcb">
              Riksdagen tillkännager för regeringen som sin mening vad i motionen
              anförs om ökade kunskaper om våld mot närstående i samkönade relationer.
              5
            </item>
            <item xml:id="i-Nw7VQxyBWLkjsMjh9BGStg">
              Riksdagen tillkännager för regeringen som sin mening vad i motionen
              anförs om en FN-konvention mot diskriminering på grund av sexuell
              läggning eller könsidentitet.
            </item>
            <item xml:id="i-6m1FUTgX7h7pF2TaFBR1Ka">
              Riksdagen tillkännager för regeringen som sin mening vad i motionen
              anförs om en internationell deklaration mot förtryck på grund
              av sexuell läggning och könsidentitet.
            </item>
            <item xml:id="i-JquiRsuBtQxv6e7c3SZMBH">
              Riksdagen tillkännager för regeringen som sin mening vad i motionen
              anförs om HBT-organisationers roll i FN-systemet.
            </item>
            <item xml:id="i-KuWyH13j1qo3p8RoL6aR74">
              Riksdagen tillkännager för regeringen som sin mening vad i motionen
              anförs om uppmärksammande av HBT-frågor i UNDP.
            </item>
            <item xml:id="i-NQpd8ne22gbyhE3Qi6EJw9">
              Riksdagen tillkännager för regeringen som sin mening vad i motionen
              anförs om fri rörlighet för EU-medborgare. 6
            </item>
            <item xml:id="i-NneSjBKyGSYMvmjAv4yovu">
              Riksdagen tillkännager för regeringen som sin mening vad i motionen
              anförs om homosexuellas, bisexuellas och transpersoners rättigheter
              i EU:s kandidatländer och ansökarländer.
            </item>
            <item xml:id="i-LX2uH6A31k7rJ8yPcZqKBq">
              Riksdagen tillkännager för regeringen som sin mening vad i motionen
              anförs om EU:s insatser mot diskriminering. 4
            </item>
            <item xml:id="i-BcUEhLxonqEqMonCeSbkZw">
              Riksdagen tillkännager för regeringen som sin mening vad i motionen
              anförs om diskriminerande bestämmelser för personal inom EU:s
              olika organ samt andra organisationer på europeisk eller global
              nivå. 4
            </item>
            <item xml:id="i-MTyV85wGvTdaywEvJGMFY6">
              Riksdagen tillkännager för regeringen som sin mening vad i motionen
              anförs om Sveriges arbete i Europarådet och OSSE.
            </item>
            <item xml:id="i-EBgKxgqhLidG3eoNMs9omv">
              Riksdagen tillkännager för regeringen som sin mening vad i motionen
              anförs om HBT-frågor i Sveriges bilaterala bistånd.
            </item>
            <item xml:id="i-12XcqE4VRoSpJtzjm3TgTf">
              Riksdagen tillkännager för regeringen som sin mening vad i motionen
              anförs om ett tilläggsprotokoll till Genèvekonventionen. 6
            </item>
            <item xml:id="i-Muy99F89AYL8EwiWfGDuj2">
              Riksdagen tillkännager för regeringen som sin mening vad i motionen
              anförs om den svenska lagstiftningen rörande förföljda homosexuella,
              bisexuella och transpersoner. 6
            </item>
            <item xml:id="i-WjqnhrMp3MDQgaBgPAx5Nr">
              Riksdagen tillkännager för regeringen som sin mening vad i motionen
              anförs om kunskapen om homosexuellas, bisexuellas och transpersoners
              situation i de länder som människor flyr från.
            </item>
            <item xml:id="i-216wHpCtsGFo7dYGsuNmQH">
              Riksdagen tillkännager för regeringen som sin mening vad i motionen
              anförs om ökade kunskaper om HBT-frågor i idrottsrörelsen. 7
            </item>
          </list>
          <p xml:id="i-Y8C6mz3R6W5HitiX8YjEox">
            1 Yrkandena 1 och 2 hänvisade till CU.
          </p>
          <p xml:id="i-QPn8DsJ49d7HzaeBd5EUuF">
            2 Yrkandena 3 och 59 hänvisade till SoU.
          </p>
          <p xml:id="i-JufysQ1W8EMQE6Z74Wxd9T">
            3 Yrkande 4 hänvisat till UbU.
          </p>
          <p xml:id="i-4g8qXfKLxgQc39TxepMYDg">
            4 Yrkandena 1012, 24 och 25 hänvisade till KU.
          </p>
          <p xml:id="i-6V4ioY17i4jPowEoFPbXuP">
            5 Yrkandena 1317 hänvisade till JuU.
          </p>
          <p xml:id="i-WVS3muaX6MM5o4Zv3fvoLq">
            6 Yrkandena 22, 28 och 29 hänvisade till SfU.
          </p>
          <p xml:id="i-8Z7nMeuCZthk39Wd6wBXhC">
            7 Yrkande 31 hänvisat till KrU.
          </p>
        </div>
        <div xml:id="i-84jt9JkYXCwChYGchGiRuP" type="motContent">
          <head xml:id="i-4WBvjgRPW6cJDmxx6JtsjG" type="h1">
            Homo-, bi- och transpersoners rättigheter
          </head>
          <head xml:id="i-9x42hz5c3tudMaHcu2eC8s" type="h1">
            Avskaffa partnerskapslagen och inför äktenskap för alla
          </head>
          <p xml:id="i-P5L6zCBzApBqS4wViyNgZn">
            Lagen om registrerat partnerskap infördes 1994 med stöd av oss
            liberaler. Efter reformeringen av reglerna om adoption och assisterad
            befruktning finns i dag mycket små skillnader inom Sverige mellan
            de juridiska effekterna av äktenskap och partnerskap. Flera länder
            har till skillnad från Sverige tagit steget fullt ut och i stället
            för en särskild partnerskapslag öppnat äktenskapslagstiftningen
            för samkönade par.
          </p>
          <p xml:id="i-5amkwcRqgjccepPnXFxKxe">
            Partnerskapslagen var ett stort steg på sin tid, men den är juridiskt
            sett en återvändsgränd eftersom den bibehåller en grundläggande
            uppdelning mellan lagar för heterosexuella och lagar för homosexuella.
            Vi anser därför att äktenskapsbalken bör breddas till att omfatta
            alla par, både homo- och heterosexuella. Trossamfunden skall,
            liksom i dag, ha valfrihet att avgöra vilka vigslar man vill förrätta.
            I juridisk mening innebär äktenskapet ett lagpaket om t.ex. arv,
            försörjningsplikt, namnskick, skatt och socialförsäkringar, dvs.
            många av de frågor som dyker upp i ett parförhållande. Att neka
            samkönade par möjligheten till detta lagpaket kan bara försvaras
            om homosexuella och heterosexuella förhållanden såg helt olika
            ut. Så är det inte. Kärleken är likadan oavsett könet på den person
            den riktar sig till. Den känslomässiga och ekonomiska sammanflätning
            som finns i en parrelation är likadan oavsett om parterna råkar
            vara homo-, bi- eller heterosexuella. Om äktenskapsbalken blir
            gemensam för alla par försvinner också behovet av en särskild
            lag om registrerat partnerskap. I samband med införandet av en
            gemensam äktenskapsbalk bör därför partnerskapslagen avskaffas,
            och redan ingångna partnerskap bör genom en övergångsbestämmelse
            övergå till äktenskap. Detta bör riksdagen som sin mening ge regeringen
            till känna.
          </p>
          <head xml:id="i-FHNz1KDCRb4bY5aj4XQZLn" type="h1">
            Lika villkor i samhället
          </head>
          <head xml:id="i-UNj5G31pU9L7xU9rnGBKFQ" type="h2">
            Offentlig sektor
          </head>
          <p xml:id="i-PL472MQTiPTvsEbiZZWTVz">
            Arbetet inom den offentliga sektorn skall genomsyras av jämställdhet,
            jämlikhet och respekt för den enskildes integritet. Stat, landsting
            och kommuner eller deras uppdragstagare skall inte särbehandla
            människor negativt utifrån kön, ålder, social ställning, etnisk
            eller religiös tillhörighet, funktionshinder, sexuell läggning,
            könsidentitet eller liknande. I dag känner exempelvis många homosexuella,
            bisexuella och transpersoner tvekan inför att ta kontakt med rättsväsendet
            när de utsatts för brott eftersom de är rädda för ett negativt
            bemötande. En ökad kompetens i rättsväsendets myndigheter kan
            öka homosexuellas, bisexuellas och transpersoners benägenhet att
            anmäla brott. Speciellt sårbara är människor i psykisk kris eller
            brytningsskeden i tillvaron. Yrkesgrupper som t.ex. kuratorer,
            psykologer, psykiatrer och psykoterapeuter bör därför vara särskilt
            måna om att ha kompetens på området. Om deras bedömningar grundas
            på fördomar kan de annars mer eller mindre medvetet skada en patient
            eller klient som t.ex. är homosexuell. Att öka insikterna om homosexuellas,
            bisexuellas och transpersoners livsvillkor är således extra viktigt
            inom vissa nyckelsektorer inom den offentliga sektorn, bl.a. rättsväsendet,
            utbildningen, hälso- och sjukvården samt socialtjänsten. Trots
            att dessa brister har varit kända under flera års tid finns det
            fortfarande stora brister när det gäller samordnade insatser från
            samhällets sida. Det är därför viktigt att en samlad översyn görs
            av behovet av förändringar för att åstadkomma lika rättigheter
            även för HBT-personer i det offentliga. Detta bör riksdagen som
            sin mening ge regeringen till känna.
          </p>
          <head xml:id="i-CsvvYNqiPhiz2oQueobgHr" type="h2">
            Skolan och högskolan
          </head>
          <p xml:id="i-B3b4Nydo6bGQDnwVDYu1NU">
            Alla elever har rätt till undervisning med en ordentlig belysning
            av frågor om sexualitet, samlevnad, relationer och respekt inklusive
            kunskaper om homo-, bi- och heterosexualitet samt frågor om könsidentitet
            och könsidentitetsuttryck. Det var ett stort felsteg av dåvarande
            regeringen när den för några år sedan strök alla skrivningar om
            homosexualitet ur skolans kursplaner. Tydliga skrivningar om homosexuellas,
            bisexuellas och transpersoners situation bör återinföras i kursplanerna,
            och skolans undervisning om sexualitet, identitet och relationer
            måste utgå från att alla sexuella läggningar och könsidentitetsuttryck
            finns också hos eleverna själva.
          </p>
          <p xml:id="i-NKqvCAnua9FVSmdE9sxPoL">
            Unga homosexuellas, bisexuellas och transpersoners situation
            är inte enbart en angelägenhet för skolväsendet. Många ungdomar
            lever på grund av omvärldens fördomar i en mycket utsatt situation,
            präglad av otrygghet och rädsla. Det förekommer att ungdomar misshandlas
            av sina familjemedlemmar eller kastas ut från föräldrahemmet på
            grund av sin sexuella läggning eller könsidentitet. Undersökningar
            tyder också på att frekvensen av självmordsförsök är väsentligt
            högre bland unga homosexuella än bland deras heterosexuella jämnåriga.
            Det är angeläget att de yrkesgrupper som möter unga homosexuella,
            bisexuella och transpersoner själva har tillräcklig kompetens
            för att ge adekvat hjälp, men tyvärr är detta inte alltid fallet.
            Inom ramen för det allmänna tillsynsarbetet bör det göras en översikt
            av bemötandet av unga HBT-personer som söker hjälp hos olika samhällsinstanser,
            t.ex. ungdomsmottagningar eller den psykiska barn- och ungdomsvården.
            Detta bör riksdagen som sin mening ge regeringen till känna.
          </p>
          <p xml:id="i-Ccz5JHWQvRpSkusbxhaHwJ">
            Lagen (2001:1286) om likabehandling av studenter i högskolan
            syftar till att motverka diskriminering på grund av bl.a. könstillhörighet
            och sexuell läggning. Lagens utformning gör dock att den inte
            omfattar de studerande vid t.ex. de olika polishögskolorna och
            utbildningsinstitutionerna inom Försvarsmakten. En kartläggning
            som gjorts av Sveriges Förenade Studentkårer, liksom Sveriges
            Förenade Gaystudenter, visar att flera lärosäten negligerar lagens
            krav på utarbetande av planer för att motverka diskriminering.
            Detta är inte acceptabelt. En översyn av lagen och dess tillämpning
            bör göras så att detta ändras. Detta bör riksdagen som sin mening
            ge regeringen till känna.
          </p>
          <head xml:id="i-YA5JiFTqhAEuskGdB5ovXE" type="h2">
            Stöd till frivilligorganisationer
          </head>
          <p xml:id="i-XBp6JXnZU1LJhshknLNqPD">
            Statens bidragsgivning till HBT-organisationers verksamhet har
            ökat på senare år, vilket vi välkomnar. Ett problem är dock att
            medlen är knutna till insatser mot hiv/aids. Detta är inte godtagbart
            vare sig ur hivsynpunkt eller ur HBT-synpunkt. En översyn måste
            göras som ur ett långsiktigt perspektiv säkerställer HBT-organisationernas
            verksamhet samt att statsstödet till HBT-organisationers allmänna
            verksamhet inte har ekonomisk koppling till statsanslagen avsedda
            för insatser mot hiv/aids. Detta bör riksdagen som sin mening
            ge regeringen till känna.
          </p>
          <head xml:id="i-YGZAfGhEHrsFgEa7kF2GeU" type="h2">
            Lesbiska och bisexuella kvinnor i vården
          </head>
          <p xml:id="i-FtKJkrE5H8ZZzSp14bY2wg">
            Hälso- och sjukvården har ofta mycket dålig kunskap om lesbiska
            och bisexuella kvinnors situation. Det är också vanligt att lesbiska
            och bisexuella kvinnor har små kunskaper om sexuell överföring
            av sjukdomar. Enligt undersökningar är det endast hälften av lesbiska
            och bisexuella kvinnor som berättar för gynekologen om sin sexuella
            läggning. De kommer också i lägre utsträckning till mammografi
            och cellprovtagningar än andra kvinnor. I Stockholm har tidigare
            borgerliga majoriteter i landstinget säkerställt att det finns
            en särskild mottagning som vänder sig bl.a. till lesbiska och
            bisexuella kvinnor, ett initiativ som bör få efterföljare på fler
            håll i landet. Det behövs mer fakta om lesbiska och bisexuella
            kvinnors hälsa och behov av information. Socialstyrelsen eller
            annan myndighet bör på lämpligt sätt agera för att förbättra kunskapen
            om hur lesbiska och bisexuella kvinnor bemöts inom hälso- och
            sjukvården.
          </p>
          <p xml:id="i-7v5i22pytyDyUpqW1fS9j3">
            Detta bör riksdagen som sin mening ge regeringen till känna.
          </p>
          <head xml:id="i-5mPWus9r9U78HKSTNQ2WTy" type="h2">
            Transpersoner
          </head>
          <p xml:id="i-XvPp8j3UP7dVGtTt9h4k9g">
            Till de mest grundläggande egenskaperna i den mänskliga identiteten
            hör uppfattningen om könstillhörighet. Att den enskilda människans
            egen könsidentitet skall respekteras låter som en självklarhet.
            En grupp människor utsätts dock för osynliggörande, diskriminering
            och i många fall förakt enbart på grund av sin uppfattning om
            den egna könstillhörigheten eller på grund av den könsroll de
            väljer att leva efter. Transsexualism är upplevelsen av en motsättning
            mellan individens biologiska kön och uppfattning om den egna könstillhörigheten.
            Ofta, men inte alltid, känner transsexuella en stark önskan att
            genom könskorrigerande behandling (det som i vardagslag kallas
            könsbyte) få den egna kroppens utseende att stämma överens med
            det psykiska könet. Transsexualism skall inte förväxlas med transvestism,
            där individen har ett behov av att uttrycka sin identitet i det
            motsatta könets könsrollsuttryck men är tillfreds med sitt fysiska
            kön. Intersexualism är termen för det förhållandet att en persons
            biologiska kön är svårbestämt vid födseln. Transpersoner, slutligen,
            är en samlingsterm för transsexuella, transvestiter, intersexuella
            och andra personer vars könsidentitet eller könsuttryck helt eller
            tidvis skiljer sig från det av omvärlden förväntade. De viktigaste
            bestämmelserna om köns­byte finns i lagen (1972:119) om fastställelse
            av könstillhörighet i vissa fall. Transsexuella själva har riktat
            kritik mot denna lag på flera punkter och menar att den i vissa
            avseenden försvårar deras situation i stället för att underlätta
            den. Lagen kräver exempelvis att den som skall genomgå fastställelse
            av ny könstillhörighet (könsbyte) skall vara ogift, något som
            tvingar många transsexuella till familjesplittring. Det gifta
            par som vill fortsätta att leva tillsammans efter det att ena
            parten bytt kön måste alltså först genomgå äktenskapsskillnad
            och sedan ingå registrerat partnerskap. Ett annat krav som uppenbart
            saknar saklig grund är att patienten måste vara svensk medborgare.
            Kravet att den som skall genomgå könskorrigerande behandling måste
            vara ogift och svensk medborgare måste omedelbart avskaffas. Även
            namnlagen ställer till problem. Enligt praxis tillåts inte personer
            som juridiskt sett är män att byta till kvinnliga förnamn och
            vice versa. Denna regel, som för det stora flertalet i befolkningen
            inte upplevs som något hinder i den personliga tillvaron, upplevs
            av många transpersoner som en begränsning i möjligheterna att
            kunna leva i enlighet med sin identitet. Vi anser att dagens regel
            saknar principiell grund.
          </p>
          <p xml:id="i-C5TXJM5vPWHmiYxcTh9RHF">
            Utgångspunkten för namnlagstiftningen måste vara att vuxna människor
            som önskar byta förnamn knappast gör det av okynne utan därför
            att man har djupt kända skäl. När det däremot gäller barn under
            18 år kräver hänsynen till barnets bästa att det finns särskilda
            regler. Föräldrar skall alltså inte ha rätt att ge sina barn vilka
            namn som helst, utan lagstiftningen måste skydda barnets intresse.
            I ett tillkännagivande från våren 2001 har riksdagen uttalat att
            dagens namnlag bör ses över i sin helhet (bet. 2000/01:LU11).
            Till följd av regeringens passivitet återkom riksdagen med ett
            nytt tillkännagivande våren 2005 om att regeringen snarast bör
            ta initiativ till en bred översyn av namnlagen (bet. 2004/05:LU13).
            Vi kommer att följa denna fråga och förutsätter att de problem
            som transpersoner upplever med dagens lagstiftning då kommer att
            uppmärksammas och åtgärdas. En särskilt viktig punkt är att hälso-
            och sjukvården har tillfredsställande resurser för den transsexuelle
            som söker hjälp. I dag finns öronmärkta utredningsresurser för
            transsexuella bara på enstaka ställen i landet, och signaler kommer
            om att det i vissa sjukvårdsregioner finns små möjligheter att
            ta emot nya patienter. Detta är en mycket utsatt patientgrupp
            som för sin behandling inte kan vara beroende av eldsjälar på
            olika mottagningar. Socialstyrelsen bör få i uppdrag att göra
            en samlad översyn av vilka vårdresurser för transsexuella som
            finns och lämna de förslag som behövs för att säkerställa en tillräcklig
            och likvärdig tillgång till vård i olika delar av landet. Detta
            bör riksdagen som sin mening ge regeringen till känna.
          </p>
          <p xml:id="i-Si8HMa8a4tHk2EK1SaNrxc">
            Den nya lagen om förbud mot diskriminering samt lagen om förbud
            mot diskriminering i arbetslivet på grund av sexuell läggning
            ger inget skydd mot diskriminering på grund av transsexualism
            eller transvestism. Inte heller brottsbalkens förbud mot olaga
            diskriminering skyddar transpersoner. Vi hälsar därför med tillfredsställelse
            att den parlamentariska kommitté som gjort en samlad översyn av
            den svenska diskrimineringslagstiftningen föreslår att könsidentitet
            skall göras till diskrimineringsgrund. Transpersoners situation
            i samhället är dock en bredare fråga som inte kan reduceras till
            diskrimineringsperspektivet. Det handlar, som synes, bl.a. om
            utformningen av annan lagstiftning men också om kunskaps- och
            bemötandefrågor m.m. Det behövs en utredning som ur ett helhetsperspektiv
            skall belysa transpersoners situation i det svenska samhället.
            Detta bör riksdagen som sin mening ge regeringen till känna.
          </p>
          <head xml:id="i-NJnD2sv3nRkCu8CaTkL447" type="h1">
            Rättstrygghet
          </head>
          <p xml:id="i-UKg4pDYNVRgzYrPUsKpcwf">
            Det är oacceptabelt att våld, hot och diskriminering mot homosexuella,
            bisexuella och transpersoner är vardagliga företeelser. Förtrycket
            tar sig många uttryck, alltifrån nedsättande omdömen till hot,
            misshandel och t.o.m. mord. Tidigare studier har pekat på att
            ungefär var fjärde homo- eller bisexuell person vid minst ett
            tillfälle har utsatts för brott på grund av sin sexuella läggning,
            men en undersökning från 2004 av kriminologen Eva Tiby tyder på
            att andelen snarast är ännu högre. Många föreningar för homosexuella,
            bisexuella och transpersoner är också måltavlor för riktad brottslighet.
            Att människor utsätts för brott på grund av sin kärlek eller könsidentitet
            kan aldrig accepteras.
          </p>
          <head xml:id="i-MQCFvesnzyrSYFmdA8WsAn" type="h2">
            Stärk skyddet mot diskriminering
          </head>
          <head xml:id="i-M6PpC5RYkkE5m6yyWCPqAA" type="h3">
            Grundlagsskydd mot diskriminering och hets
          </head>
          <p xml:id="i-WmnVHXoKwVSHVRdLkyvYqx">
            Principen om likhet inför lagen oavsett sexuell läggning eller
            könsidentitet måste komma till fullt uttryck i landets grundlagar.
          </p>
          <p xml:id="i-BxJmr2YErazrd52wXjzzmh">
            Regeringsformens målsättningsparagraf (1 kap. 2 §) fastslår sedan
            en lagändring 2003 att det allmänna skall motverka diskriminering
            på grund av bl.a. sexuell läggning, men nämner inte könsidentitet.
            En sådan åtskillnad signalerar att diskriminering av transpersoner
            skulle vara mer i sin ordning än diskriminering av homo- och bisexuella,
            och målsättningsparagrafen behöver därför ses över på denna punkt.
            Detta bör riksdagen som sin mening ge regeringen till känna.
          </p>
          <p xml:id="i-Mcoziq2gBwrLw8T6DriC1V">
            Ändringen av målsättningsparagrafen i 1 kap. regeringsformen
            innebär dock inte något förpliktigande åtagande i lagstiftningsarbetet.
            Därför bör homo­sexuella, bisexuella och transpersoner även omfattas
            av regeringsformens förbud i 2 kap. 15 § mot diskriminerande lagstiftning.
            Detta bör riksdagen som sin mening ge regeringen till känna.
          </p>
          <p xml:id="i-Hu4yM4YVTbBU53re8DWtKp">
            Grundlagsbestämmelsen om hets mot folkgrupp har utvidgats till
            att omfatta hets med anspelning på sexuell läggning. Vi hälsar
            detta med tillfredsställelse, men det är dock bekymmersamt att
            den lagtekniska utformningen innebär att transpersoner utestängs
            från skydd mot hets. Den nazistiska hetsen gör inte skillnad på
            å ena sidan homo- och bisexuella och å andra sidan transpersoner.
            Hets mot grupp med anspelning på könsidentitet bör inkluderas
            i bestämmelsen om hets mot folkgrupp. Detta bör riksdagen som
            sin mening ge regeringen till känna.
          </p>
          <head xml:id="i-RdAZBvmqDzHgiB6yS14uky" type="h2">
            Bekämpa hatbrotten
          </head>
          <p xml:id="i-P3Q8aZN8Mr3vfikHfK237q">
            Som hatbrott räknas brottslighet som helt eller delvis begås
            för att kränka offret för att han eller hon har en viss hudfärg,
            religion, sexuell läggning osv. Hatbrott mot homosexuella, bisexuella
            och transpersoner måste beivras med samma kraft som andra hatbrott.
            Ändå visar gjorda utredningar från Brottsförebyggande rådet på
            stora brister i rättsväsendets insatser mot hatbrotten.
          </p>
          <p xml:id="i-Sc2egUXFC8dVqRoZHLyEYz">
            Det som främst behövs är inte ändrade lagar utan ökade kunskaper
            och bättre rutiner inom rättsväsendet. Mycket tyder på att vissa
            utredningar skulle bli effektivare med speciella utredare som
            har kännedom om homo- och bisexuellas situation. I dag finns inom
            polismyndigheterna särskilda kontaktpersoner för hatbrott, men
            inga särskilda utredare. Polisen och övrig personal inom rättsväsendet
            bör även få ökade kunskaper om homosexuellas, bisexuellas och
            transpersoners situation. Detta bör riksdagen som sin mening ge
            regeringen till känna.
          </p>
          <p xml:id="i-PgMkqSfy7sxjv1JEymg8V4">
            Sedan 1994 är det en försvårande omständighet om syftet med brottet
            är att kränka en person grundat på tillhörighet till folkgrupp
            m.m. (brottsbalken 29 kap. 2 § första stycket 7). År 2002 förtydligades
            också att bestämmelsen även gäller hatbrott med anspelning på
            offrets sexuella läggning. Däremot ingår könsidentitet inte i
            den explicita uppräkningen. Brottsförebyggande rådets studie visar
            dock att denna s.k. straffskärpningsbestämmelse bara använts i
            vart sjunde rättsfall där den kunnat användas. Det är helt oacceptabelt
            att så är fallet. Dessa brister innebär samtidigt att samhället
            sänder ut signaler om att hot och våld mot HBT-personer, trots
            gällande lag, inte är så farligt. Vi vill att det görs en rejäl
            uppryckning av rättsväsendets kunskaper, inom både polisen, åklagarväsendet,
            domstolsväsendet och kriminalvården. Särskilda utredare bör handlägga
            hatbrott i polismyndigheterna. Kunskaperna får dock inte stanna
            hos enskilda personer utan måste nå ut i organisationerna.
          </p>
          <p xml:id="i-RSSKB4CVL4f3a35wgp1Ukg">
            Rutinerna vid brottsanmälningar måste också bli bättre och en
            särskild kod för hatbrott bör införas i polisens datoriserade
            anmälningssystem. Polisen är skyldig att informera brottsoffer
            om att de, om de så önskar, kan erbjudas hjälp av brottsofferjourer
            eller andra instanser. I praktiken fungerar denna informationsgivning
            ojämnt och det finns också skäl att anta att informationen, när
            den ges, normalt endast handlar om jourer i den egna kommunen
            eller trakten. Samtidigt finns det en särskild brottsofferjour
            i Stockholm med inriktning på homosexuella, bisexuella och transpersoner
            och som kan erbjuda unik hjälp till personer som utsätts för hatbrott
            på grund av sin sexuella läggning. På samma sätt finns det ju
            också brottsofferjourer med särskild etnisk eller språklig profil.
            Regeringen bör på lämpligt sätt agera för att förbättra polisens
            information till brottsoffer som utsätts för hatbrott på grund
            av sin sexuella läggning eller könsidentitet. Detta bör riksdagen
            som sin mening ge regeringen till känna.
          </p>
          <p xml:id="i-HCht6TcLaXq4aAhhqTkQqD">
            Vi vill också öka kontakterna mellan polisen och frivilligorganisationer.
            I dag är det bara i vart femte närpolisområde som det förekommer
            sådana kontakter, och det sker då främst med invandrarföreningar,
            muslimska församlingar m.m. Föreningar för homosexuella, bisexuella
            och transpersoner tappas ofta bort. Ett rimligt mål är att det
            inom de närmaste fyra åren etableras fortlöpande kontakter mellan
            polisen och frivilligorganisationer i alla närpolisområden i hela
            landet, inklusive föreningar för homosexuella, bisexuella och
            transpersoner där så är relevant. Huvudregeln vid ärekränkningsbrott
            (dvs. förtal och förolämpning) är att det endast är den målsägande
            själv som kan väcka åtal. När det gäller brott där ärekränkningen
            anspelar på personens homosexuella läggning (eller ras, hudfärg,
            nationella eller etniska ursprung eller trosbekännelse) har dock
            åklagare möjlighet att åtala om det av särskilda skäl anses påkallat
            ur allmän synpunkt. Denna möjlighet finns för att statsmakten
            skall kunna ingripa även mot denna typ av hatbrott, men i praktiken
            är det mycket tveksamt om möjligheten utnyttjas. Regeringen bör
            ta initiativ till en översyn av rättsväsendets tillämpning av
            åtalsbestämmelsen i brottsbalken 5 kap. 5 § vad gäller hatbrott.
            I samband med översynen bör paragrafen också breddas till att
            omfatta förolämpning med anspelning på sexuell läggning (alltså
            homo-, bi- eller heterosexualitet) samt könsidentitet och könsidentitetsuttryck
            (t.ex. transvestism eller transsexualism). Detta bör riksdagen
            som sin mening ge regeringen till känna.
          </p>
          <head xml:id="i-JpB7g43RLhyZNGj9qLGi1Z" type="h2">
            Bredda insatserna mot hedersrelaterade brott
          </head>
          <p xml:id="i-N2zZ2tgvxhvyM7NjudA324">
            Det patriarkalt färgade våldet mot familjemedlemmar som bryter
            könsrollsmönstren drabbar inte bara unga kvinnor som själva vill
            välja en man att leva tillsammans med. Det förekommer också att
            s.k. hedersbrott riktar sig mot familjemedlemmar som väljer att
            öppet stå för sin homosexualitet eller kanske sin transsexualism.
            Detta är en lika allvarlig kränkning av individens rättigheter
            som all annan hedersrelaterad brottslighet. Behovet av stöd och
            hjälp från myndigheterna, t.ex. i form av adekvata åtgärder från
            skolans sida eller skyddat boende för ungdomar som hotas av sina
            familjer, är också detsamma. Genomförandet av den fortsatta satsningen
            mot hedersrelaterade brott måste följas uppmärksamt så att inte
            frågor kring hedersrelaterade brott på grund av en människas sexuella
            läggning tappas bort. Vi anser också att arbetet mot hedersrelaterad
            brottslighet även måste uppmärksamma brott på grund av en familjemedlems
            könsidentitet. Detta bör riksdagen som sin mening ge regeringen
            till känna.
          </p>
          <head xml:id="i-HdVxCtoLzYtnj9apGo3Uw" type="h2">
            Öka kunskapen om samkönat partnervåld
          </head>
          <p xml:id="i-5eFFJuwhhkMPTeyc2Tpchn">
            Kvinnor eller män som lever i samkönade förhållanden drabbas
            av allt att döma av partnerrelaterat våld i samma utsträckning
            som kvinnor som lever i förhållanden med män. Att döma av det
            utrymme våld inom samkönade parrelationer har fått i t.ex. massmedier
            förekommer inte något sådant våld alls. Tyvärr överensstämmer
            inte denna bild med verkligheten, vilket bl.a. uppmärksammas i
            skriften Kvinna slår kvinna, man slår man från Nationellt råd
            för kvinnofrid. Det samkönade partnervåldet följer samma mönster
            som råder inom olikkönade parförhållanden med en blandning av
            kontroll, hot och terror och förlöjligande utöver det fysiska
            våldet. Dessutom kan ett antal särskilda faktorer förstärka den
            drabbades motstånd mot att söka hjälp eller göra en polisanmälan,
            t.ex. rädsla för att möta förakt eller oförstående från omgivningen
            på grund av den sexuella läggningen. Eller delvis på grund av
            att våld inom samkönade parförhållanden sällan nämns en tro att
            sådant våld inte existerar, som bidrar till en ökad skuldbeläggning
            av offret självt. Samhällets insatser mot våld inom samkönade
            relationer brister ibland därför att det saknas kunskap och förmåga
            att förstå att det rör sig om partnerrelaterat våld. För att motverka
            detta krävs framför allt utbildningsinsatser inom sjukvården,
            socialtjänsten samt inom polisen och rättsvårdande myndigheter.
            Detta bör riksdagen som sin mening ge regeringen till känna.
          </p>
          <head xml:id="i-JZ4PRAxuJvZkYS2GZNGcPY" type="h1">
            Global solidaritet
          </head>
          <p xml:id="i-PdTp4PDcbJXjn76sccEcPi">
            Algeriet, Brunei, Cooköarna, Djibouti, Etiopien, Fiji, Gambia,
            Ghana, Iran, Jamaica, Kenya, Libyen, Malaysia, Nepal, Oman, Pakistan,
            Saudiarabien, Tanzania, Uzbekistan, Västra Samoa och Zimbabwe
            är några av de länder där det fortfarande är ett brott att älska
            med någon av samma kön. Det finns också länder, bl.a. Iran, där
            det förekommer dödsstraff för homosexuella handlingar. Förtrycket
            mot transpersoner är utbrett i många länder. Trots många kvardröjande
            fördomar och juridiska tillkortakommanden kan Sverige ändå räkna
            sig till de länder där situationen för homosexuella, bisexuella
            och transpersoner är relativt god. Vårt ansvar för att uppmärksamma
            förtrycket i andra länder blir därför desto större. Arbetet för
            de mänskliga rättigheterna är en hörnsten i utrikespolitiken och
            inkluderar arbetet för homosexuellas, bisexuellas och transpersoners
            rättigheter. De länder som hunnit längst på vägen mot sexuellt
            likaberättigande är samtliga demokratiska marknadsekonomier. Det
            är ingen slump. För att kunna ifrågasätta fördomar och samhälleligt
            förtryck krävs yttrande- och organisationsfrihet men också äganderätt
            och näringsfrihet, så att individer kan starta föreningar, grunda
            tidningar och starta nöjesställen även när statsmakterna betraktar
            förehavandena som omoraliska. Arbetet för respekt och lika rättigheter
            oavsett sexuell läggning eller könsidentitet måste alltså förenas
            med arbetet för mänskliga rättigheter i stort.
          </p>
          <head xml:id="i-EG9vLjPB51jR968CPBE1kF" type="h1">
            Förenta nationerna
          </head>
          <p xml:id="i-CYA7ZhhjzBpoRueJf2RUdj">
            En diskussion om lämpligaste metoderna att verka globalt mot
            förtryck av homosexuella, bisexuella och transpersoner måste ta
            sin utgångspunkt i de mänskliga rättigheterna och de konventioner
            som skall skydda och garantera dessa rättigheter. I dag är arbetet
            splittrat och fokuseras ofta på incidenter i enskilda länder snarare
            än på de övergripande mönster och värdesystem som upprätthåller
            diskriminering och förtryck. Det finns inte heller något internationellt
            människorättsorgan som har som särskild uppgift att bevaka förtryck
            på grund av sexuell läggning eller könsidentitet.
          </p>
          <p xml:id="i-KdCvQDxHZP51Q4B5bdicNq">
            Det är därför dags att ta ett nytt steg. På samma sätt som det
            finns internationella konventioner för minoriteters rättigheter
            och för att undanröja all diskriminering av kvinnor bör det finnas
            en internationell konvention för att undanröja all diskriminering
            på grund av sexuell läggning eller könsidentitet. En internationell
            konvention har flera viktiga fördelar. För det första skulle den
            förstås i sig vara en kraftfull markering av att människorätten
            är universell inte bara oavsett t.ex. nationalitet, kön eller
            religion, utan även oavsett sexuell läggning och könsidentitet.
            För det andra skulle den vara en allmänt erkänd internationell
            standard som kan underlätta reformarbetet i de länder där det
            finns en politisk vilja att avskaffa diskriminering. För det tredje
            skulle uppföljningen och tillsynen av konventionens efterlevnad
            utgöra en värdefull internationell bevakning av området. Konventionen
            bör ta sin utgångspunkt i FN:s förklaring om de mänskliga rättigheterna
            och FN:s konventioner om medborgerliga, politiska ekonomiska och
            sociala rättigheter. Det är därför naturligt att den ingår i FN:s
            konventionssystem. Innehållet bör innefatta vissa minimikrav på
            konventionsstaternas straff-, organisations-, mötes- och tryckfrihetslagstiftning
            samt vissa minimiåtaganden vad gäller familjerättsligt erkännande
            av samkönade relationer samt medborgares diskrimineringsskydd
            gentemot det allmänna. Konventionsstaterna bör också vara förhindrade
            att införa ny lagstiftning som särbehandlar medborgare med avseende
            på sexuell läggning eller könsidentitet.
          </p>
          <p xml:id="i-BEdsdyeeNVZQCr9wu9Kojj">
            I en samtid när FN-systemet endast med stor svårighet förmår
            diskutera frågor kring sexualitet i allmänhet och homosexualitet
            i synnerhet kan det tyckas utopiskt att föreslå en sådan FN-konvention.
            Vi menar dock att det är viktigt att ha en tydlig vision och sätta
            upp tydliga mål, även när det inte verkar möjligt att förverkliga
            målen inom den närmaste tiden. Ett första steg mot en konvention
            är att tillsammans med andra länder verka för en resolution i
            FN:s kommission för de mänskliga rättigheterna mot förtryck på
            grund av sexuell läggning och könsidentitet. Sverige bör därför
            snarast ta ett internationellt initiativ på lämpligt sätt i denna
            fråga. Detta bör riksdagen som sin mening ge regeringen till känna.
          </p>
          <p xml:id="i-KPGNNpR6xXnSJVvYMs5wsJ">
            Sverige bör också agera inom FN-systemet på annat sätt för att
            föra in homosexuellas, bisexuellas och transpersoners situation
            på dagordningen. Bland annat bör Sverige driva på för att frivilligorganisationer
            som arbetar för homosexuellas, bisexuellas och transpersoners
            rättigheter blir delaktiga i FN-systemet på samma sätt som andra
            organisationer, t.ex. genom konsultativ status vid FN:s ekonomiska
            och sociala kommitté Ecosoc. Likaså bör Sverige verka för att
            FN:s utvecklingsprogram UNDP uppmärksammar HBT-frågor i sin årliga
            kartläggning av utvecklingssituationen i världens länder. Detta
            bör riksdagen som sin mening ge regeringen till känna.
          </p>
          <head xml:id="i-8ctt5P8yDGhMwqsbwvbCJv" type="h1">
            Europeiska unionen
          </head>
          <p xml:id="i-PcM5rwDvH7XbLvyKvXYNeW">
            Även om den juridiska särbehandlingen och det sociala förtrycket
            är utbrett i många av EU:s nya medlemsländer har EU-samarbetet
            redan medfört en dramatisk förbättring av situationen för homosexuella,
            bisexuella och transpersoner i EU:s nya och blivande medlemsstater.
            Redan i de s.k. Köpenhamnskriterierna från 1993 slog EU:s medlemsländer
            fast att nya medlemsstater inte bara måste klara den ekonomiska
            anpassningen till unionen utan också leva upp till mycket höga
            krav på respekt för mänskliga rättigheter. EU har också understrukit
            att de mänskliga rättigheterna gäller lika oavsett människors
            sexuella läggning. Detta ledde till att samtliga länder som knackat
            på EU:s dörr har avskaffat återstående totalförbud mot homosexualitet,
            och man har också rensat upp i annan diskriminerande lagstiftning,
            såsom förbud mot homosexuellas organisationer eller olika åldersgränser
            för homosexuella och heterosexuella relationer. I och med Amsterdamfördraget
            år 1997 har EU också skaffat sig en legal grund för att arbeta
            mot diskriminering på grund av sexuell läggning. Med stöd av fördragets
            artikel 13 kan rådet vidta lämpliga åtgärder för ett bekämpa diskriminering
            på grund av kön, ras, etniskt ursprung, religion eller övertygelse,
            funktionshinder, ålder eller sexuell läggning. Ännu en byggsten
            lades i och med EU-stadgan om de grundläggande rättigheterna,
            som antogs vid toppmötet i Nice 2000. Av stadgans artikel 21.1
            framgår att all diskriminering på grund av bl.a. kön, ras, hudfärg,
            etniskt eller socialt ursprung, genetiska särdrag, språk, religion
            eller övertygelse, politisk eller annan åskådning, tillhörighet
            till nationell minoritet, förmögenhet, börd, funktionshinder,
            ålder eller sexuell läggning skall vara förbjuden.
          </p>
          <p xml:id="i-4yBkgQDxBsaZDdEDG9nNN9">
            De europeiska organen har snabbt tagit till vara de nya möjligheterna
            att arbeta mot diskriminering. Främst bör här nämnas arbetslivsdirektivet
            2000/43/EG, som antogs 2000 och fastställer en allmän ram för
            bekämpning av diskriminering i arbetslivet på grund av bl.a. sexuell
            läggning. Direktivet har bl.a. inneburit att Sverige tvingats
            ändra sin splittrade och dåligt samordnade lagstiftning. I och
            med arbetslivsdirektivet har alla EU:s medlemsländer ett bindande
            åtagande att förbjuda diskriminering på grund av sexuell läggning
            i arbetslivet. Detta genomförs nu i land efter land. Det finns
            fler steg för EU att ta vad gäller homosexuellas, bisexuellas
            och transpersoners situation, och Sverige bör här spela en pådrivande
            roll. Några exempel: Regelverket om fri rörlighet för privatpersoner
            ger i dag en mer förmånlig behandling åt heterosexuella, eftersom
            den EU-medborgare som med tryggad försörjning bosätter sig i ett
            annat EU-land endast har en generell rätt att låta livskamraten
            flytta med om denna är en äkta make eller maka.
          </p>
          <p xml:id="i-42sobNH6zxF16MoF3mThFN">
            Registrerade partner eller sambor har ingen generell rätt att
            följa med. Den överenskommelse som medlemsstaterna nådde 2003
            och som godkändes av Europaparlamentet 2004 innebär vissa förbättringar
            men upphäver inte den grundläggande särbehandlingen. Den svenska
            regeringen bör därför verka för att regelverket om fri rörlighet
            i EU blir icke-diskriminerande med avseende på sexuell läggning.
            Detta bör riksdagen som sin mening ge regeringen till känna.
          </p>
          <p xml:id="i-QPPSDNxEE7KMofwvchQLWA">
            Efter EU:s utvidgning 2004 står Bulgarien och Rumänien på tur
            vid årsskiftet för medlemskap. Förhandlingar har inletts med Turkiet
            samt Kroatien och i en senare framtid övriga länder på västra
            Balkan. Det är angeläget att Sverige i detta sammanhang verkar
            för att Köpenhamnskriterierna efterföljs och att blivande medlemsländer
            således måste respektera de mänskliga rättigheterna, inklusive
            homosexuellas, bisexuellas och transpersoners grundläggande rättigheter.
            Detta bör riksdagen som sin mening ge regeringen till känna. EU:s
            insatser för att motverka diskriminering har hittills i mycket
            begränsad utsträckning uppmärksammat diskriminering på grund av
            sexuell läggning eller könsidentitet. Händelserna den senaste
            tiden i länder som Polen och Lettland har visat att flera av de
            nya medlemsländerna inte har accepterat EU:s officiella synsätt
            att motverka diskriminering av HBT-personer. Sverige bör på lämpligt
            sätt agera inom EU för att framtida satsningar mot diskriminering
            på ett bättre sätt beaktar sådan diskriminering. Särskilt viktigt
            är det att beakta de stora behov som finns i EU:s nya medlemsländer.
            Detta bör riksdagen som sin mening ge regeringen till känna. Europeiska
            unionens olika organ är också en stor arbetsgivare. Fortfarande
            förekommer regler som särbehandlar homo- och bisexuella negativt
            när det gäller anhörigförmåner och andra familjerelaterade bestämmelser.
            Här har Sverige ett ansvar att agera för likabehandling oavsett
            sexuell läggning. Motsvarande gäller givetvis också i andra internationella
            organ på europeisk eller global nivå. Detta bör riksdagen som
            sin mening ge regeringen till känna.
          </p>
          <head xml:id="i-6fLVZzqVcAiVQZnhjnRqbF" type="h1">
            Europarådet och OSSE
          </head>
          <p xml:id="i-PVtQHRNESEqzwLq1EMLfX8">
            Europarådet och OSSE har en viktig roll att spela för att stärka
            de mänskliga rättigheterna, inte minst i de delar av Europa som
            inte ingår i EU eller är kandidatländer till EU. Situationen för
            HBT-personer i Ryssland är mycket bekymmersam. Det förekommer
            ett aktivt motarbetande av HBT-personers rättigheter och i exempelvis
            Moskva har de lokala myndigheterna förbjudit Pride-firande. Situationen
            i länderna i södra Kaukasien kännetecknas av bristande förståelse
            för HBT-personers mänskliga rättigheter. Också i länder som Ukraina
            och Makedonien finns stora brister. Den svenska regeringen bör
            aktivt verka för att homosexuellas, bisexuellas och transpersoners
            rättigheter uppmärksammas i detta sammanhang. Detta bör riksdagen
            som sin mening ge regeringen till känna.
          </p>
          <head xml:id="i-8v8B3yemJAxXCE1UcabLdj" type="h1">
            Sveriges bilaterala bistånd
          </head>
          <p xml:id="i-9qP2Cv4HdoMaZbpSHmJvBb">
            Sverige ger bistånd till utvecklingsländer där grundläggande
            mänskliga rättigheter för homosexuella, bisexuella och transpersoner
            kränks systematiskt. Vi anser att Sverige i samband med biståndsgivning
            skall ta upp en diskussion med berört land kring mänskliga rättigheter,
            och då även HBT-personers grundläggande rättigheter, i den anda
            som FN:s konvention om de mänskliga rättigheterna står för. Demokratimålet
            för det svenska biståndet måste också ta sikte på homosexuellas,
            bisexuellas och transpersoners mänskliga rättigheter. I en handlingsplan
            som upprättats av Sida, när det gäller HBT-personer i utvecklingssamarbetet,
            sägs bl.a. att minst en samarbetsstrategi per år särskilt skall
            ta upp HBT-personers situation. En sådan målsättning är alltför
            passiv och måste förbättras. Detta bör riksdagen som sin mening
            ge regeringen till känna. Genèvekonventionen ger inte flyktingstatus
            åt personer som känner välgrundad fruktan för förföljelse på grund
            av kön, könsidentitet eller sexuell läggning. Vi vill att Sverige
            i internationella forum verkar för ett tilläggsprotokoll till
            Genèvekonventionen för att ge flyktingstatus även åt personer
            som förföljs på grund av kön, könsidentitet eller sexuell läggning.
          </p>
          <p xml:id="i-6ktE5SLLbqodGDFXVZSm2e">
            Utlänningslagen har nyligen ändrats så att förföljelse av HBT-personer
            skall bedömas enligt Genèvekonventionens flyktingdefinition. Detta
            är glädjande, men denna ändring riskerar dock att bli verkningslös
            om den inte kombineras med en förändrad rättspraxis och en förbättrad
            bevakning av HBT-personers utsatthet för förföljelse i olika länder.
            Verkligheten är i dag att sådana flyktingärenden ofta bedöms på
            ett undermåligt kunskapsunderlag, något som visat sig inte minst
            vad gäller flyktingar från Iran. Kunskapen om homosexuellas, bisexuellas
            och transpersoners situation i asylsökandes hemländer måste förbättras.
            Detta bör riksdagen som sin mening ge regeringen till känna.
          </p>
          <head xml:id="i-U16BiD9RERhqf8aKQSwxL5" type="h1">
            Idrott
          </head>
          <p xml:id="i-DbddBiqrpzvH5W1xRpWdAE">
            Homosexualitet och idrott har blivit uppmärksammat den senaste
            tiden. Många homosexuella har mött rädsla, fördomar och även våld
            i sitt idrottsutövande. I en rapport från Ungdomsstyrelsen redovisar
            mer än var tionde pojke på elitnivå att deras tränare inte verkar
            gilla homosexuella. Sådana attityder är givetvis inte acceptabla
            och strider mot samhällets strävan att motverka diskriminering
            av HBT-personer. Då idrottsrörelsen får betydande bidrag från
            staten är det viktigt att man också aktivt arbetar för att bekämpa
            homofobi och diskriminering. Ett sådant arbete bör vara en utgångspunkt
            för bidragsgivningen och reglerna anpassas härtill. Detta bör
            ges regeringen till känna.
          </p>
        </div>
        <div xml:id="i-CCStT5jq8hr653BoGBHXg3" type="motSignatures">
          <list xml:id="i-WB2fLAmjz4rfpXmrnm3Nch">
            <item xml:id="i-KG7ziS8bwgwrXmL6KT84f5" who="i-D8B2Xf6UADbqciPHrqFxSc">
              Birgitta Ohlsson (fp)
            </item>
            <item xml:id="i-9k6Ejxthpm7dAoLSjaVSNg" who="i-6kLJbGLpwB9hYxDrVrkcqF">
              Karin Pilsäter (fp)
            </item>
            <item xml:id="i-KWpKaHK3pGwL2thgD96jPw" who="i-L3xspgThUxUN1YtSDqcmk8">
              Barbro Westerholm (fp)
            </item>
          </list>
        </div>
      </div>
    </body>
  </text>
</TEI>
