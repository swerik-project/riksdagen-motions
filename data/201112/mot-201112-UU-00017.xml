<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-UU-00017">
  <teiHeader>
    <fileDesc>
      <titleStmt>
        <title>med anledning av skr. 2011/12:105 Berättelse om verksamheten i Europeiska unionen under 2011</title>
        <author corresp="i-9KG7jeGdkJDsSQQb3gKA2U">av Urban Ahlin m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2011/12:105 Berättelse om verksamheten i Europeiska unionen under 2011</title>
          <idno type="rdwebb">GZ02U17</idno>
          <rs type="number">U17</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GZ02U17/text</ref>
          <ref type="dokument_url_html">http://data.riksdagen.se/dokument/GZ02U17</ref>
          <ref type="dokumentstatus_url_xml">http://data.riksdagen.se/dokumentstatus/GZ02U17</ref>
          <ref type="doc">http://data.riksdagen.se/fil/CE3739EA-26D5-4F26-9786-75155957942F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-4dHfDoweVJM2iAJu9BCQqo</idno>
            <name>Tommy Waidelich</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-XGshyFMh8wg9ExkBGYPjsr</idno>
            <name>Désirée Liljevall</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-ATwLoe7ukDkAYdszmmruot" type="basedOn"/>
        <correspContext corresp="i-ATwLoe7ukDkAYdszmmruot">
          <ref>Regeringsskrivelse 2011/12:105</ref>
        </correspContext>
        <correspAction xml:id="i-JKxE9ueDEeEpvynU3QuV6x" type="signed"/>
        <correspContext corresp="i-JKxE9ueDEeEpvynU3QuV6x">
          <note type="signatory" corresp="i-4dHfDoweVJM2iAJu9BCQqo"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-RZNwwHohbyBgLVVG4Dy1Bj"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-XGshyFMh8wg9ExkBGYPjsr"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-9KG7jeGdkJDsSQQb3gKA2U"/>
        </correspContext>
        <correspAction xml:id="i-LNLV5PMKqEBwc1PVQFusaB" type="referral">
          <date when="2012-04-11"/>
        </correspAction>
        <correspAction xml:id="i-DnXtoXgePtZnNxR2fA8hxi" type="referral">
          <date when="2012-04-11"/>
        </correspAction>
        <correspAction xml:id="i-9rVaYjvPh2aANRUqJ11kxS" type="dismissal">
          <date when="2012-04-10"/>
        </correspAction>
        <correspAction xml:id="i-A6QPQzCL1w8WCHU4YPFd8r" type="dismissal">
          <date when="2012-04-10"/>
        </correspAction>
        <correspAction xml:id="i-3dy7AE6kMZaemeF89wvFGa" type="submission">
          <date when="2012-03-29"/>
        </correspAction>
        <correspAction xml:id="i-PPfTy1pKRNcTeAn7WsxZpq" type="transfer">
          <date when="2012-03-29"/>
        </correspAction>
        <correspAction xml:id="i-FUEBDY6LnkREUpSmiv7SvJ" type="assigned"/>
        <correspContext corresp="i-FUEBDY6LnkREUpSmiv7SvJ">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-AyCMJvpdd43VMtqWCxP6jx">
            Förslag till riksdagsbeslut
          </head>
          <list style="ol">
            <item xml:id="i-W1Cu7aWHLE6UJ7BmJfdNwu">
              Riksdagen tillkännager för regeringen som sin mening vad som
              anförs i motionen under avsnittet om EU som utrikespolitisk aktör.
            </item>
            <item xml:id="i-V9jGi6rqpaCHcrEbHR3D3S">
              Riksdagen tillkännager för regeringen som sin mening vad som
              anförs i motionen under avsnittet om patientrörlighetsdirektivet.
            </item>
            <item xml:id="i-AU72zL7StNEDYoQtEaBFhM">
              Riksdagen tillkännager för regeringen som sin mening vad som
              anförs i motionen om att ideella föreningar också i fortsättningen
              ska vara momsbefriade.
            </item>
            <item xml:id="i-697MGFMTS3tA2uYrBEgHL3">
              Riksdagen tillkännager för regeringen som sin mening vad som
              anförs i motionen om att Sverige bör verka för att kommissionens
              förslag till nytt sparandedirektiv drivs igenom.
            </item>
            <item xml:id="i-KNiuzvyJQpYtqZV68FZXto">
              Riksdagen tillkännager för regeringen som sin mening vad som
              anförs i motionen om att Sverige bör verka för att uppförandekodens
              bestämmelser genomförs.
            </item>
            <item xml:id="i-VHsCxDWYiMKdZi5FhCfZnb">
              Riksdagen tillkännager för regeringen som sin mening vad som
              anförs i motionen om att både antibedrägeriavtal och informationsutbyte
              i skattefrågor kommer till stånd med Liechtenstein, Andorra, Monaco,
              Schweiz och San Marino.
            </item>
            <item xml:id="i-RK31FQVr11aTjm8XhYCid4">
              Riksdagen tillkännager för regeringen som sin mening vad som
              anförs i motionen om att Sverige inom EU och OECD noga bör följa
              hur informationsutbytesavtalen fungerar i praktiken och verka
              för förbättringar av OECD:s standardavtal.
            </item>
            <item xml:id="i-VkpfLmdMm821FdFgnye2Se">
              Riksdagen tillkännager för regeringen som sin mening vad som
              anförs i motionen om att Sverige inom EU och OECD ska verka för
              en mer multilateral ansats i skatteavtalsarbetet för att hjälpa
              utvecklingsländerna att också få del av dolda tillgångar genom
              informationsutbyte.
            </item>
            <item xml:id="i-3kLybykdPqzMURAM9XMMhF">
              Riksdagen tillkännager för regeringen som sin mening vad som
              anförs i motionen under avsnittet om en skatt på finansiella transaktioner.
            </item>
            <item xml:id="i-JUnmmfKk2dpu4qyJpFqzW5">
              Riksdagen tillkännager för regeringen som sin mening vad som
              anförs i motionen under avsnittet om konkurrens med kompetens,
              inte låga löner.
            </item>
            <item xml:id="i-VNGiVTdM3QUDb8gZxt29a2">
              Riksdagen tillkännager för regeringen som sin mening vad som
              anförs i motionen under avsnittet om jordbruk, livsmedel och fiske.
            </item>
            <item xml:id="i-XGzyY1JR8824S7tyYE1Cen">
              Riksdagen tillkännager för regeringen som sin mening vad som
              anförs i motionen under avsnittet om miljö.
            </item>
            <item xml:id="i-CDqPXcsi5p292LUnBAFLJs">
              Riksdagen tillkännager för regeringen som sin mening vad som
              anförs i motionen under avsnittet om ett gemensamt europeiskt
              asylsystem.
            </item>
          </list>
        </div>
        <div type="motContent">
          <head xml:id="i-2nGK6tSL2wvWQGnzsYyehD" type="h1">
            Motivering
          </head>
          <p xml:id="i-77fmTSENzJ3yLevSdqvUiD">
            Socialdemokraterna vill att EU i grunden ska vara ett mellanstatligt
            samarbete, där vi tillsammans med de andra medlemsstaterna kan
            lösa problem som kräver gemensamma lösningar.
          </p>
          <p xml:id="i-QoC9s4wfPVzu8znR3sbSAP">
            Socialdemokratisk politik handlar alltid om att möjliggöra för
            människor att forma sitt eget liv. När krisen rullar fram, jobben
            hotas, välfärden försämras och klyftorna mellan människor ökar
            drabbar det oss alla. Människor och utveckling hålls tillbaka;
            jobb och välfärd går förlorade.
          </p>
          <p xml:id="i-4SU6x5xMnTTkWpFnY1dqWn">
            EU behövs också som en kraftfull aktör på den världspolitiska
            arenan för global fred och säkerhet, för mänskliga rättigheter
            samt för ökad solidaritet och demokrati. EU kan med sin politik
            för bistånd, handel, migration, jordbruk och klimat påverka hela
            världens utveckling.
          </p>
          <p xml:id="i-NbHFnTdQDd3UAeZwu6uXKw">
            Därför gäller våra mål om fler jobb, ett hållbart klimat och
            en solidarisk politik både för Sverige och för Europa. Därför
            är konflikten mellan oss och de borgerliga partierna densamma
            här hemma som i Europa. Vi socialdemokrater sätter alltid människan
            främst.
          </p>
          <p xml:id="i-3Wm35XNtVt7jSzjeTTR7Zf">
            När världen är osäker är det viktigt med ansvarstagande och samarbete.
            Inget land kan i dag stå ensamt. I kampen mot arbetslöshet, finans-
            och klimatkris, brottslighet och konflikter blir vi starkare tillsammans
            än var och en för sig. I en värld som blir alltmer gränslös behöver
            demokratin bryta igenom för att påverka globalt.
          </p>
          <p xml:id="i-92495yeDJeD5RnC8ZocJLK">
            Ett väl fungerande EU kan bidra till att Sverige växer sig starkare
            och tryggare. Det kräver att EU arbetar med rätt saker. Så är
            det inte alltid i dag. Många beslut om vår framtid lämpar sig
            inte för beslut i Bryssel. EU måste bli spetsigare, öppnare och
            mer demokratiskt. Politikens makt ska öka i förhållande till juridiken.
          </p>
          <p xml:id="i-JfgW4wqf3R6TF1BBPXxzwT">
            Företagens frihet på EU:s inre marknad får aldrig användas på
            bekostnad av principen om ekonomisk, social och miljömässig hållbarhet.
            Dessutom måste EU bättre spegla det faktum att hälften av Europas
            befolkning består av kvinnor.
          </p>
          <p xml:id="i-RmpQBYYjRhu8mqeru65zSh">
            Sverige och Europa behöver inte mer av borgerlig politik. Ökad
            orättvisa är inte lösningen på de utmaningar vi står inför. Det
            handlar om ditt jobb, din lön och dina villkor på arbetsmarknaden.
            Det handlar om klimatkrisen och global solidaritet.
          </p>
          <p xml:id="i-2YNNdiebpW2kdZvqtJtrZo">
            I vårt samtida Europa är arbetslösheten är mycket hög. Precis
            som under efterkrigstiden behövs en politik som med kraft arbetar
            för att utjämna skillnader och sprida välstånd. Om den Europeiska
            unionen misslyckas med att hantera den ekonomiska krisen, minska
            den höga arbetslösheten och öka den ekonomiska tillväxten så kommer
            klyftorna i Europa att fortsätta växa.
          </p>
          <p xml:id="i-HMddCWEFTDg6kyLTzmNsX9">
            Högerpopulistiska budskap vinner gehör i dagens Europa. Minoriteter
            och religiösa grupper utsätts ånyo för övergrepp. Europa måste
            stå starkt i kampen för mänskliga rättigheter också på hemmaplan.
            Därför måste också EU-länders bristande respekt på mänskliga rättigheter
            kritiseras. I Ungern växer tyvärr högerextrema partier samtidigt
            som den ungerska regeringen kopplar ett allt hårdare grepp om
            institutioner och media.
          </p>
          <p xml:id="i-26ctWEH3CB7mpxJwg6Mnyf">
            Europa måste klara den globala konkurrensen. EU-länderna bör
            därför möta utmaningarna genom en politik för tillväxt och framtidstro
            med investeringar i kunskap och infrastruktur, genom regleringar
            öka stabiliteten i det finansiella systemet, genom att skapa ordning
            i statsfinanserna och genom satsningar på välfärden. Det handlar
            om att människor återigen ska kunna tro på möjligheten om fler
            jobb, en trygg ekonomi och en bättre miljö.
          </p>
          <head xml:id="i-QEKpkwyyqUsBY166Fe3B4A" type="h2">
            EU som utrikespolitisk aktör
          </head>
          <p xml:id="i-277v1oj1fzaVnh3wDm2kti">
            EU har en viktig roll att spela i världen, och EU:s gemensamma
            utrikespolitik är en mycket viktigt del av EU-samarbetet. Grunden
            för den gemensamma utrikespolitiken är strävandet efter gemensamma
            ståndpunkter. Det är långt ifrån alltid som det är lätt att skapa
            enighet mellan 27 medlemsländer och ibland är det trots omsorgsfulla
            försök omöjligt. Ändå är det viktigt och värdefullt att fortsätta
            arbetet inom EU och ständigt söka enighet om utrikespolitiken.
          </p>
          <p xml:id="i-GUsvt9K4KetZpQJep3M2vE">
            Vetorätten på utrikespolitikens område måste gälla även i fortsättningen.
            Ytterst bidrar den till att utveckla gemensamma ståndpunkter inom
            EU, och när EU väl kan agera enat innebär det en betydande styrka
            på den internationella scenen.
          </p>
          <p xml:id="i-VFTvPHwpT2Jiqtdj9GZ3pY">
            Sverige ska vara pådrivande i EU:s utrikespolitiska arbete. EU-medlemskapet
            är vare sig en ursäkt eller ett skäl till svensk tystnad på den
            internationella scenen. Sverige ska naturligtvis i största möjliga
            mån eftersträva enighet inom EU, men går inte enighet att uppnå
            måste Sverige alltid vara berett att hävda sin uppfattning. Sverige
            har historiskt varit ett land som trots sin mindre storlek har
            spelat en stor roll i den internationella debatten. Genom att
            idag agera tillsammans med övriga EU-länder kan vår utrikespolitik
            få den tyngd som ett gemensamt EU-agerande ger.
          </p>
          <head xml:id="i-JveUWYcJ6WeNXWrh3ecvU4" type="h3">
            Den arabiska våren och EU:s södra grannskap
          </head>
          <p xml:id="i-KqDM4MvoHaTxyVQZDHbgcd">
            I drygt ett år har kampen för demokrati, frihet och mänsklig
            värdighet böljat över Nordafrika och delar av Mellanöstern. Diktatorer
            har fallit, krig har utkämpats, tusentals människor har förlorat
            livet och hundratusentals människor har gått ut på gator och torg
            för att kräva sin rätt. I flera länder har vägen mot demokratiska
            val inletts och val har hållits. Men omvandlingen från diktatur
            till demokrati kommer att antas av många problem och bakslag.
            Varje land är unikt och måste behandlas på sådant sätt. Situationen
            i Tunisien visar exempelvis positiva tecken medan det snarare
            r motsatsen i Egypten.
          </p>
          <p xml:id="i-3QcNV6fjkUQfdZ5nhtwLXY">
            Världens länder bör samarbeta med dem som vinner demokratiska
            val, oavsett valutgång. Det är kontraproduktivt att å ena sidan
            förespråka demokrati men å andra sidan inte respektera resultat
            i demokratiska val. När Hamas vann valet i Palestina 2006 valde
            omvärlden att bojkotta den palestinska regeringen vilket ledde
            till att stora delar av befolkningen i Mellanöstern tyckte att
            EU och USA hycklade. Vi socialdemokrater kritiserade tidigt därför
            både EU och den svenska regeringen. Vi menade att demokratiska
            valresultat ska respekteras även om resultatet blir ett annat
            än det man önskat. Idag finns en bred medvetenhet om att den förda
            politiken var ett misstag.
          </p>
          <p xml:id="i-NubtM8GtRPzNTpXvRbyhHb">
            Dessvärre är exemplen på kontraproduktiv politik många. USA och
            många EU-länder höll länge arabvärldens diktatorer under armarna
            i utbyte mot stabilitet, olje- och gasleveranser samt hjälp med
            att stoppa flyktingströmmar. Detta förhållningssätt måste nu en
            gång för alla läggas på historiens skräphög. Kortsiktiga intressen
            om stabilitet och ekonomisk vinning får inte överskugga det långsiktiga
            intresset av att stödja våra värderingar och därmed människors
            rättmätiga krav på demokrati och mänskliga rättigheter. Om EU
            i stället varit sina värderingar trogen hade man stöttat utveckling
            och demokrati som leder till hållbar stabilitet.
          </p>
          <p xml:id="i-TuwoYRpnhg8L9VbHT6pYXk">
            Vi socialdemokrater har under flera år kritiserat EU:s hållning
            gentemot regionen. Idag delar allt fler denna inställning. Herman
            van Rompuy, Europeiska rådets ordförande, skrev följande i en
            debattartikel för knappt ett år sedan att Vi måste erkänna att
            vi tidigare inte alltid har levt upp till våra egna värderingar
            utan i stället prioriterat stabiliteten i regionen och till och
            med accepterat odemokratiska regimer..
          </p>
          <p xml:id="i-XC4QFN9xSLTN89abDw2t6q">
            EU har antagit nya program och principer för sitt samarbete med
            regionen efter den arabiska vårens inledning. Nu måste unionen
            också leva upp till dessa nya åtaganden om mer för mer där stödets
            storlek avgörs av hur genuint mottagarlandet reformeras. EU:s
            värderingar måste komma till uttryck i handling. De samarbetsavtal
            unionen har med länderna i regionen måste bygga på en tydlig koppling
            till demokratisk utveckling och respekt för mänskliga rättigheter.
            Dessutom bör stödet till att upprätta rättstater, bygga demokratiska
            institutioner och främja fri media vara mer kraftfullt.
          </p>
          <p xml:id="i-957tkDzkkHf7XfirSDqWbg">
            Medelhavet är Europas Rio Grande. Det är det vatten som skiljer
            européernas välstånd från nordafrikanernas fattigdom, arbetslöshet
            och brist på framtidshopp. I detta vatten drunknar människor,
            desperata av fattigdom, när de i undermåliga båtar försöker nå
            en bättre framtid. Under 2011 drunknade eller försvann 1500 personer
            på sin resa över Medelhavet, en siffra som aldrig varit högre
            sedan UNHCR började räkna 2006.
          </p>
          <p xml:id="i-MjztvRtTWZr5hMrsFyNyfF">
            Många gånger har vi socialdemokrater påtalat de utsiktslösa försöken
            att genom fler patrullbåtar, flygövervakning och högre staket
            stänga ute dessa människor i deras desperata jakt på en framtid.
            Den enda långsiktiga lösningen är att EU ändrar sin politik och
            låter dessa länder få möjlighet till ekonomisk utveckling så att
            de enorma klyftorna utjämnas. Exportstöd till europeiska jordbruksprodukter
            hindrar afrikanska bönder att sälja sina produkter. Importrestriktioner
            och tullavgifter hindrar en handel som skulle kunna vara till
            ömsesidig nytta för både Europa och norra Afrika.
          </p>
          <p xml:id="i-C2rtCxVujHkVw8FtccjiVw">
            Politiska reformer samt ekonomisk och social utveckling är centrala
            faktorer för att skapa framtidshopp. EU bör därför reformera jordbrukspolitiken
            underlätta handel och kontakter mellan människor, exempelvis genom
            ökat studentutbyte.
          </p>
          <head xml:id="i-2oAixVjsntmHQv4YyBB7kr" type="h3">
            Syrien
          </head>
          <p xml:id="i-5BVXua4xkBcSoXb5pv2Uon">
            Regimen i Syrien måste avgå. Regimen har svarat på modiga människors
            kamp för frihet med fruktansvärda repressalier och massivt våld.
            Över 8000 människor har dödats. Regimens attacker är sannolikt
            att betrakta som brott mot mänskligheten, enligt FN:s högkommissarie
            för mänskliga rättigheter. På grund av Rysslands och Kinas veto
            i FN:s säkerhetsråd har FN inte kunnat ta sitt ansvar för fred
            och säkerhet. Arabförbundet har vidtagit åtgärder liksom EU. Nu
            måste det internationella samfundet öka pressen. Det fruktansvärda
            våldet och förtrycket måste få ett slut och ansvar utkrävas. Sverige
            bör aktivt arbeta för att få stopp på dödandet, exempelvis genom
            arbetet inom ramen för Syriens vänner.
          </p>
          <head xml:id="i-E2LJbnfjTACyBHH5Jxexgg" type="h3">
            Israel och Palestina
          </head>
          <p xml:id="i-AJxxH9rCEYJUzNRjugeu7z">
            Palestinier och israeler är hårt drabbade av många decenniers
            konflikt. I konfliktens spår ligger raserade möjligheter till
            utveckling och krossade fredsinitiativ. Både israeler och palestinier
            har rätt till frihet, utveckling och säkerhet. Alla parter måste
            därför avstå från våld och möjliggöra fredsförhandlingar. Israel
            är den starkaste parten i konflikten och har därför ett särskilt
            ansvar. Utbyggnaden av illegala bosättningar samt muren på ockuperad
            mark, ockupationen av Västbanken och Östra Jerusalem samt blockaden
            av Gaza måste upphöra.
          </p>
          <p xml:id="i-H65kpzUZ9JMtod879jUCt7">
            Krigen i Gaza och Libanon har visat att militärt våld inte kan
            leda till en lösning på denna svåra konflikt. Endast fredsförhandlingar,
            där alla relevanta parter deltar, kan leda till verklig fred och
            säkerhet. En uthållig fred som vilar på att alla berörda parter
            respekterar folkrätten, FN:s resolutioner och rätten till en fredlig
            samexistens.
          </p>
          <p xml:id="i-AvzKCnBd99T8Ff1tqDFw4C">
            Under hösten 2011 beslöt Israel om en massiv utbyggnad av de
            folkrättsligt illegala bosättningarna, främst i Östra Jerusalem.
            Denna utbyggnad utgör ett direkt hot mot en tvåstatslösning och
            måste upphöra. Östra Jerusalem är den självklara huvudstaden i
            ett fritt Palestina. För att markera mot bosättningspolitiken
            bör Sverige föreslå att EU-kommissionen överväger lämplig EU-lagstiftning
            för att motverka finansiella transaktioner till stöd för bosättningarna.
          </p>
          <p xml:id="i-DN7Ly8uZUNsbVo8KNq25cw">
            Vi socialdemokrater anser att Sverige bör erkänna Palestina.
            Frågorna om ett svenskt erkännande av staten Palestina samt palestinskt
            medlemskap i FN är högaktuella. Tyvärr har regeringen slagit in
            på en felaktig väg och hävdar att det först måste finnas ett fredsavtal
            på plats innan Sverige kan erkänna staten Palestina. Denna syn
            delas inte av de cirka 130 länder som redan har erkänt Palestina
            som självständig stat. Om man villkorar ett erkännande på det
            sätt som den svenska regeringen gör innebär det i praktiken att
            beslutanderätten överlåts åt den israeliska ockupationsmakten.
            Israel får avgöra när Sverige kan erkänna Palestina. En sådan
            hållning är orimlig.
          </p>
          <p xml:id="i-Ajy29fMwNYDP4421Ag8d4w">
            Att vänta med ett erkännande av staten Palestina ger bara dem
            som vill omöjliggöra en framtida palestinsk statsbildning andrum
            att fortsätta sin politik. Ett erkännande av staten Palestina
            från Sverige och ett stort antal andra länder är förmodligen det
            bästa sättet att visa att det internationella samfundet är fast
            beslutet att stödja en tvåstatslösning. Därmed skapas utsikter
            för reella fredsförhandlingar.
          </p>
          <p xml:id="i-5iHvM9GhKcKZX2tQbdm77x">
            Fatah och Hamas har enats om att tillsätta en samlingsregering
            för att förbereda parlaments- och presidentval i Palestina. Detta
            är en positiv utveckling som vi socialdemokrater välkomnar. Omvärlden
            bör samarbeta med en palestinsk samlingsregering och inte begå
            samma misstag som efter det palestinska valet 2006.
          </p>
          <p xml:id="i-JkgPhyD14XW5pCUstE1VQF">
            Vi socialdemokrater anser att Sveriges röst för fred, frihet
            och folkrätt måste vara kraftfull, i såväl EU som FN. Sverige
            ska därför erkänna staten Palestina och regeringen bör tydligt
            deklarera att man avser att rösta ja i FN:s generalförsamling
            när frågan kommer om att uppta Palestina som medlem av Förenta
            Nationerna.
          </p>
          <p xml:id="i-FwXxdBrf3evHXAzwP77cW1">
            Sveriges anseende har skadats av att regeringen låtit Folkpartiet
            hålla i taktpinnen. Sverige röstade som enda nordiska land nej
            till Palestinas medlemskapsansökan i Unesco. Med denna nej-röst
            anslöt sig Sverige till en minoritet av 13 andra länder. Hela
            107 länder röstade ja i Unesco. Sverige kan bättre i utrikespolitiken.
          </p>
          <head xml:id="i-9315zUe4fRUYDCWnrejgLC" type="h3">
            Burma
          </head>
          <p xml:id="i-WXPPLn1YWYyJuimomMgs3R">
            Sverige bör öka sitt stöd till den demokratiska oppositionen
            i Burma samt ställa sig bakom de krav som finns på en undersökningskommission
            som ska utreda om juntan gjort sig skyldig till brott mot mänskligheten.
            Under det senaste året har positiva förändringar skett i Burma.
            Exempelvis är Aung San Suu Kyi fri från sin mångåriga husarrest
            och politiska fångar har släppts, dock långt ifrån alla. Förhoppningsvis
            är dessa signaler tecken på en varaktig positiv utveckling. Det
            är viktigt att noga följa utvecklingen och omvärlden får inte
            vara för naiv och brådstörtat lyfta sanktionerna.
          </p>
          <head xml:id="i-VPxrvhbPLe3oDCRXgWvMXS" type="h3">
            Västsahara
          </head>
          <p xml:id="i-Y6G65Ce1xjpEJUZ2kNg1RB">
            Vi socialdemokrater verkar för ett erkännande av Västsahara.
            Vi vill understryka vikten av att folkrätten respekteras också
            i avtal som rör naturresurser som fiske. Detta ska vägleda Sveriges
            agerande i EU.
          </p>
          <head xml:id="i-FwVymT86hEkDDDtqWn78Sp" type="h3">
            EU:s utvidgning
          </head>
          <p xml:id="i-XyFExXaNCJjzv8Qs5GGjZd">
            För att EU:s fredsskapande förmåga ska kunna bidra till målet
            om en europeisk kontinent utan krig måste processen att ta in
            nya medlemmar fortsätta. Alla europeiska länder som möter kraven
            på medlemskap ska kunna bli EU-medlemmar.
          </p>
          <p xml:id="i-3BVr8XeShuETVE3k7LggkN">
            För oss socialdemokrater är det är viktigt att slå fast att utvidgningen
            av EU är den största framgången på Europas kontinent. Turkiets
            framtida medlemskap är en mycket omdiskuterad fråga i många europeiska
            länder. För oss socialdemokrater har inställningen alltid varit
            att det inte är frågan om om Turkiet kan bli medlem utan när .
            Detta när avgörs av hur snabbt Turkiet klarar att uppfylla de
            kriterier som krävs för ett medlemskap. Vi ser ett framtida turkiskt
            EU-medlemskap som viktigt inte minst med tanke på hur det främjar
            rättigheterna för kurder och andra folkgrupper.
          </p>
          <p xml:id="i-RcZDJ4eMV41jXguRQUrWcN">
            EU:s utvidgning har varit framgångsrik och Socialdemokraterna
            stödjer en fortsatt utvidgning. Den har främjat demokratisk och
            ekonomisk utveckling. Sverige bör stödja nödvändiga reformer i
            Turkiet och de andra kandidatländerna för att de ska kunna bli
            EU-medlemmar när de vill och när de uppfyller de uppställda kriterierna.
          </p>
          <p xml:id="i-SH3YqWjjoMck7F6Tg9ZXBt">
            Vi socialdemokrater stödjer länderna på Balkan i deras strävan
            mot ett EU-medlemskap. Ett framtida EU-medlemskap för länderna
            på Balkan är det vitigaste verktyget för försoning, stabilitet
            och utveckling. Kroatien har hållit folkomröstning och kan snart
            träda in i EU-kretsen. Vi välkomnar att Island har påbörjat vägen
            mot ett EU-medlemskap.
          </p>
          <head xml:id="i-Tky3tNT8bAF5vZvUATne4j" type="h3">
            Det östliga partnerskapet
          </head>
          <p xml:id="i-JzRsGFg5ANfBNDLL785WXX">
            EU måste på allvar investera resurser, tid och kraft i det östliga
            partnerskapet som arbetar för en integration av länder som Ukraina,
            Moldavien, Georgien, Vitryssland, Azerbajdzjan och Armenien. Samarbetet
            innebär konkret integration. Bland annat ska det leda till ökad
            rörlighet för människor mellan våra länder och tillväxt i handel.
            Det Östliga partnerskapet är ett viktigt verktyg för ett starkare
            EU-engagemang i regionen. Nu är det dock dags att gå från högtidstal
            till konkret handling i detta arbete.
          </p>
          <head xml:id="i-Q5GojMGavhaSEXfGiFG4jk" type="h3">
            Vitryssland och Ukraina
          </head>
          <p xml:id="i-D4ZTjrqB3L32ndEGSyf1cD">
            Utvecklingen i Vitryssland fortsätter att vara negativ. Fortfarande
            finns politiska fångar sedan det hårt kritiserade presidentvalet
            i december 2010, bland dem socialdemokraten Nikolaj Statkevitj.
            Vi socialdemokrater har många gånger påtalat vikten av ett starkt
            svenskt och EU-engagemang och stöd till demokratikampen. EU måste
            också underlätta för den vitryska befolkningen att närma sig Europa,
            exempelvis genom avskaffade viseringsavgifter.
          </p>
          <p xml:id="i-31TZngv8GntmBkyFMtVvMJ">
            Också i Ukraina finns oroande tecken på demokratisk tillbakagång.
            Ett exempel är den uppenbart politiska rättegången mot Julia Tymosjenko,
            med syfte att hålla oppositionsledaren bakom lås och bom.
          </p>
          <head xml:id="i-T2Z3izAf7uKP1AqsMP6Y1Q" type="h3">
            Fred och säkerhet
          </head>
          <p xml:id="i-R5MzhHcH1SNE1aXExjPPzg">
            Vi måste öka EU:s förmåga i det globala samarbetet så att unionen
            ska kunna vara en progressiv och säkerhetsskapande kraft, inte
            minst i Förenta nationerna.
          </p>
          <p xml:id="i-JMBWpgfNZePnShG7wwds8v">
            Sverige har varit pådrivande för uppbyggnaden av EU:s civila
            och militära krishanteringsförmåga under tidigare socialdemokratiska
            regeringar. Vi socialdemokrater anser att Sverige fortsatt ska
            bidra till dessa förmågor. Vi menar dock att konceptet med EU:s
            stridsgrupper behöver ses över. Stridsgrupperna har aldrig använts,
            de är mycket kostsamma och de binder upp stora resurser över lång
            tid. Idag är det bland annat av detta skäl mycket få svenska soldater
            som deltar i de av FN ledda insatserna. Samtidigt råder brist
            på personal och utrustning från länder som Sverige i dessa FN-ledda
            fredsbevarande insatser. Vi socialdemokrater anser att målet bör
            vara att nästa internationella operation Sverige deltar i ska
            vara ledd av Förenta Nationerna.
          </p>
          <head xml:id="i-J7ttLDeYdC29RQBEPd1k76" type="h3">
            EU som utvecklingsaktör
          </head>
          <p xml:id="i-NXH4YK6eW3WLXRJrghos5r">
            EU och dess medlemsstater är världens största biståndsgivare,
            och detta har också en stark påverkan på vår omvärld. Genom olika
            samarbeten med de länder som finns i EU:s geografiska närområde
            kan EU arbeta för att skapa en utveckling som gör att skillnaden
            mellan innanför och utanför EU:s gräns blir mindre än i dag. Genom
            ett solidariskt handlande kan EU bidra inte bara till välstånd
            och utveckling inom EU utan också till välstånd och utveckling
            i hela världen.
          </p>
          <p xml:id="i-9gKquzQQfha7VzY3gF5QUt">
            Sverige ska vara pådrivande för att andra länder, inte minst
            EU-länderna, ska höja sitt bistånd åtminstone till FN:s mål på
            0,7 procent av BNI. Vi vill att återkopplingen av EU:s bistånd
            förbättras. Det skulle öka kunskapen om EU:s verksamhet på området,
            vilket är särskilt viktigt då det gäller en så stor aktör. EU:s
            länder är tillsammans världens största biståndsgivare, och unionen
            ska vara en pådrivande aktör för att uppnå FN:s millenniemål.
            För att det ska lyckas krävs att mer av EU-biståndet fokuseras
            på fattigdomsbekämpning och att EU:s olika politikområden samordnas
            bättre för hållbar utveckling. EU:s jordbrukspolitik är ett exempel
            på områden som måste reformeras i enlighet med detta.
          </p>
          <head xml:id="i-Sv3zynuWBPtTNQrhWGCGqQ" type="h2">
            Patientrörlighetsdirektivet
          </head>
          <p xml:id="i-qroKcKHhuEDBUzjfjJ9w7">
            Patientrörlighetsdirektivet ska vara genomfört i medlemsstaterna
            senast den 25 oktober 2013. Regeringen har av denna anledning
            påbörjat en översyn av den svenska hanteringen av den gränsöverskridande
            vården.
          </p>
          <p xml:id="i-6fcszviqryNbMsyvALQXXm">
            Sjukvården är i grunden en nationell angelägenhet och vi vill
            bevara den ordningen. För att rörligheten inom EU ska fungera
            måste varje person kunna känna sig trygg med att man får bra sjukvård
            i det medlemsland man befinner sig i. För den som söker vård i
            ett annat land är det viktigt att få veta när vården ersätts av
            hemlandet eller inte, att vården är säker och att den som är sjuk
            inte ska behöva ligga ute med stora ekonomiska belopp i väntan
            på ett domstolsutslag eller beslut av myndigheter i efterhand.
            Därför aktualiserade den socialdemokratiska regeringen i ministerrådet
            under 2005 frågan om att reglera villkoren för patienters rörlighet
            i ett direktiv i stället för enbart genom rättsfall i domstolen.
            Vi ser alltså positivt på införandet av ett patientrörlighetsdirektiv.
            Vi vill samtidigt betona vikten av att ett patientrörlighetsdirektiv
            utformas med respekt eftersom sjukvården är en nationell angelägenhet
            och inte omfattas av EU:s gemensamma politik.
          </p>
          <p xml:id="i-5sCUKaNRa4MS6comCkjfkw">
            Under det svenska ordförandeskapet andra halvåret 2009 var patientrörlighetsdirektivet
            en prioriterad fråga. Regeringen misslyckades dock med att få
            till stånd en överenskommelse. En anledning till misslyckandet
            var att regeringen drev en marknadslinje som inte respekterade
            att sjukvården är en nationell angelägenhet utan drev frågan som
            en utveckling av tjänstesektorn. Mot bakgrund av att idén om ett
            patientrörlighetsdirektiv är en direkt konsekvens av att förslaget
            om att reglera sjukvården utifrån ett företagsamhetsperspektiv
            inom ramen för tjänstedirektivet fallit, är det direkt olämpligt
            att driva patientrörlighetsdirektivet som en del i utvecklandet
            av tjänstesektorn. Trots detta har regeringen genom handelsminister
            Ewa Björling vid olika tillfällen framfört idéer om att sjukvården
            i framtiden ska vara en del av tjänstesektorn och omfattas av
            tjänstedirektivet. Vi ställer oss helt avvisande till detta resonemang.
          </p>
          <p xml:id="i-TMWXq2J3xS5HvKQABbP9Q5">
            Vi menar att patienter som kommer från ett annat medlemsland
            ska behandlas på samma sätt som patienter från det egna landet,
            dvs. behoven ska styra prioriteringen. Det får inte skapas gräddfiler
            för patienter från ett annat medlemsland; behoven ska styra inte
            nationaliteten. Medlemsländernas rätt att införa krav på förhandstillstånd
            för sjukhusvård måste säkerställas. Patienter som behöver och
            söker omfattande vård, vilket ofta är fallet när det gäller slutenvård,
            i ett annat medlemsland ska inte behöva ligga ute med stora belopp
            under lång tid för att sedan kanske få ersättning från sitt hemland.
            En sådan ordning skapar oacceptabla skillnader mellan dem som
            har goda ekonomiska förutsättningar och alla andra som inte har
            de möjligheterna. Det är medlemslandet självt som bör avgöra om
            något av de uppräknade skälen finns för att införa förhandstillstånd.
            Sjukvård är ett nationellt ansvar, och landets bedömning av sitt
            eget sjukvårdssystem ska respekteras.
          </p>
          <p xml:id="i-UQtShLWUaXgPrANDdx1XrA">
            Under det spanska ordförandeskapet första halvåret 2010 nåddes
            en överenskommelse i ministerrådet, och i början av 2011 kunde
            ett patientrörlighetsdirektiv godkännas i EU-parlamentet och av
            ministerrådet. Direktivet säkerställer att medlemsländerna kommer
            att kunna införa system med förhandstillstånd. Direktivet innehåller
            också krav på att det måste finnas kontaktpunkter i varje EU-land
            där man som patient enkelt kan informera sig om vilka villkor
            som gäller för att få ersättning, vad som gäller om något skulle
            gå fel vid en operation eller hur man överklagar ett negativt
            beslut om ersättning.
          </p>
          <p xml:id="i-Fd4peyvcwogJjnt3xF9xMX">
            Patientrörlighetsdirektivet är i sin helhet balanserat och innebär
            en förbättring för patienter som söker gränsöverskridande vård.
            Hur bra det verkligen blir för patienterna avgörs dock av hur
            den borgerliga regeringen väljer att agera, eftersom direktivet
            lämnar mycket ansvar på medlemsstaterna.
          </p>
          <p xml:id="i-LFwU2kGVdkwrxh7BakvqmY">
            Att vård aldrig får bli en plånboksfråga är en central princip
            för oss. Därför vill vi att den svenska regeringen satsar på högkvalitativ
            och tillgänglig sjukvård här hemma i stället för ogenomtänkta
            skattesänkningar. Samtidigt vill vi att den nu tar vara på den
            möjlighet patientrörlighetsdirektivet innebär och inför ett system
            med förhandsbesked med betalningsgaranti som gör det möjligt för
            patienter att slippa låna pengar, ligga ute med stora summor,
            ta ekonomiska risker, i de fall svensk sjukvård inte klarar att
            möta deras behov inom rimlig tid.
          </p>
          <head xml:id="i-Qi7522Q9Xwq8Y5s9f5XbB5" type="h2">
            Skatter
          </head>
          <head xml:id="i-7RaB4CzaTr1W1vdgbxgJTt" type="h3">
            Mervärdesskattedirektivet och momsbefrielse av föreningar
          </head>
          <p xml:id="i-EXRAWdoz2KVzAfHNT8C85w">
            Vi har ca 200 000 ideella föreningar i Sverige och dessa är idag
            momsbefriade. De bygger i huvudsak sin verksamhet på att människor
            frivilligt och utan större ersättningar tar på sig styrelse- och
            ledaruppdrag. Vi vill värna om dessa föreningar och om att det
            ska vara relativt enkelt att ta på sig och sköta uppdragen.
          </p>
          <p xml:id="i-StxyAzFFqxKn9vJeAq1Kxo">
            Vi menar att den mervärdesskattebefrielse som gäller för ideella
            föreningar i Sverige och vissa andra medlemsstater som Finland,
            måste få bestå. Det finns inget svenskt intresse av att öka föreningslivets
            och den ideella sektorns beskattning. Våra föreningar, religiösa
            samfund och folkrörelser bedriver oerhört samhällsnyttiga verksamheter
            och kommissionens krav på momsbeläggning hotar det ideella engagemanget.
            Precis som vi talar om behovet av regelförenklingar för företagen
            så behövs få och enkla regler för föreningar.
          </p>
          <p xml:id="i-HamMEbEcCHdGzk4AuGkaob">
            Kommissionen har bortsett från EU-parlamentets viljeyttring i
            frågan. I oktober 2011 röstade EU-parlamentet med bred majoritet,
            521 röster av 629 röstande, för att varje land skulle ha rätt
            att göra ett undantag för just det ideella föreningslivet.
          </p>
          <p xml:id="i-FtDT9AqFwkjPfsVkh24b92">
            Det har funnits en bred enighet i Sverige om att gå emot EU-kommissionens
            grönboksförslag om borttagen föreningsmoms. Regeringen måste stå
            fast i denna fråga.
          </p>
          <head xml:id="i-C5rimEV3ex2PbSvdEewj2h" type="h3">
            Sparandedirektivet och uppförandekod
          </head>
          <p xml:id="i-4fTiSV7sH6fVewPHVqwcWv">
            Ett förbättrat sparandedirektiv som dessutom omfattas av fler
            stater i Europa är viktigt för de nationella skattesystemens legitimitet
            och för att visa att globaliseringen inte öppnar dörrar för skatteundandragande.
            Uppförandekoden för företagsbeskattningen har samma funktion.
          </p>
          <p xml:id="i-YZPUiJfGUhxLegMbSMhtt5">
            Det är också av synnerlig vikt att både antibedrägeriavtal och
            informationsutbyte i skattefrågor med Liechtenstein kommer till
            stånd samt att kommissionen förhandlar fram liknande avtal med
            Andorra, Monaco, Schweiz och San Marino.
          </p>
          <p xml:id="i-GKVBhzq7WAo8jVDzydFo6p">
            Sverige bör gå i spetsen för ett fullständigt informationsutbyte
            i skattefrågor och transparens i fråga om vilka beskattningsbara
            tillgångar som finns var placerade. Informationsutbytet ska ske
            spontant och inte enbart på anmodan. Det är viktigt att Sverige
            ser till att EU och Europa går före i detta. Sverige måste inom
            EU och OECD noga följa hur informationsutbytesavtalen fungerar
            i praktiken samt verka för förbättringar av OECD:s standardavtal.
          </p>
          <p xml:id="i-TX1DDhJPAQWMzyceK4xWFV">
            Utifrån inte minst etiska utgångspunkter är det viktigt att kriminella
            organisationer, terrorister och diktatorer inte ska kunna gömma
            pengar i europeiska skatteparadis med nära förbindelser med Europeiska
            unionen. EU har ett stort ansvar för att banksekretessen och skatteundanhållandet
            i de europeiska skatteflyktsparadisen upphör.
          </p>
          <p xml:id="i-TpTkqMBmGyBwpA2TEVQr39">
            Sverige måste slutligen inom både EU och OECD verka för en mer
            multilateral ansats i skatteavtalsarbetet för att hjälpa utvecklingsländerna
            till att också få del av dolda tillgångar genom spontant informationsutbyte.
          </p>
          <head xml:id="i-HbeZzrbvd9CgpeB7CwPFwZ" type="h3">
            Skatt på finansiella transaktioner
          </head>
          <p xml:id="i-9hRbT9ioKcqGgKatUF6Hyn">
            I slutet av september 2011 redovisade EU-kommissionen sitt förslag
            till Direktiv om ett gemensamt system för en skatt på finansiella
            transaktioner (FTT). I mitten av februari 2012 krävde nio finansministrar,
            med Frankrike och Tyskland i spetsen och mestadels från rena högerregeringar,
            att arbetet med skatten ska påskyndas.
          </p>
          <p xml:id="i-NPBpCybUYuUzf7iN1yBc7i">
            Vi socialdemokrater kan tänka oss att pröva en väl utformad skatt
            på finansiella transaktioner eftersom det är rimligt att finanssektorn,
            som i grunden är underbeskattad, är med och betalar för de kostnader
            som vältras över på det övriga samhället. Det skulle enligt vår
            uppfattning kunna minska skadlig spekulation och därmed bidra
            till att förbättra stabiliteten på finansmarknaderna.
          </p>
          <p xml:id="i-DNgsceB4dFTmCppDfTBzhi">
            Däremot värnar vi bestämt nationernas skattekompetens och accepterar
            därmed inte att en finansiell transaktionsskatt införs för att
            bygga ut EU:s egna medel och expandera budgeten.
          </p>
          <p xml:id="i-RC44Knax4RLCdyac6hYXwh">
            EU:s utgifter ska även i framtiden väsentligen finansieras genom
            BNI-avgifter från medlemsstaterna. Om en beskattning på finansiella
            transaktioner kommer till stånd ska intäkterna från den ovillkorligen
            gå till nationerna.
          </p>
          <head xml:id="i-HqAEoNhMKxq2VHSX6K9xrY" type="h2">
            Konkurrens med kompetens inte låga löner
          </head>
          <p xml:id="i-DufwisJoqYAuiAc1zPQxQJ">
            Fram till 2020 förväntas antalet arbetstillfällen för högutbildade
            öka med 16 miljoner i EU. Samtidigt kommer antalet arbetstillfällen
            för lågutbildade att minska med cirka 12 miljoner.
          </p>
          <p xml:id="i-JU8tFYsZRRrWdh9rkbzArJ">
            Det är ingen tvekan om att EU:s medlemsländer står inför en stor
            demografisk utmaning med en snabbt åldrande befolkning. Allt färre
            i arbetsför ålder ska försörja allt fler äldre. Samtidigt utgör
            ungdomsarbetslösheten ett enormt hot.
          </p>
          <p xml:id="i-bVKouM2J6AxVjnRDc2xkb">
            Vare sig det gäller yngre eller äldre, människor i eller utanför
            arbetskraften ska arbetslösheten inte bekämpas med sämre villkor.
            Istället krävs en aktiv arbetsmarknadspolitik och investeringar
            i utbildning och företagande.
          </p>
          <p xml:id="i-3JUyeXoRN7Ra4r5LWGu6Y3">
            Att människor permanent ställs utanför arbetsmarknaden och hänvisas
            till ett liv i fattigdom är inte acceptabelt. Därför krävs verkningsfulla
            åtgärder för att arbetslösa ungdomar ska kunna etablera sig på
            arbetsmarknaden. Framför allt handlar det om utbildning och praktik
            som leder till riktiga jobb med kollektivavtalade villkor. Här
            är det möjligt att göra insatser inom Globaliseringsfonden.
          </p>
          <p xml:id="i-8Po39QXnseEnEf898Rteyt">
            På en global marknad är det viktigt att lära nytt snabbare än
            konkurrenterna. Därför är människors kompetens den enskilt viktigaste
            faktorn för att stärka Europas konkurrenskraft.
          </p>
          <p xml:id="i-4weX9rWu2zVJdL2QCEmjEM">
            Jobben förändras. Kompetensutveckling är en nödvändighet för
            att förhindra personliga och geografiska arbetslöshetskatastrofer.
          </p>
          <p xml:id="i-HNMKW7z15Eihv98ZWAQWq8">
            För att den som har ett arbete ska kunna och våga byta jobb mitt
            i livet behövs satsningar på vuxenutbildning. Här har socialfonden
            en viktig roll. Därför håller vi inte med regeringen som menar
            att fonden ska begränsas till de allra fattigaste länderna. Istället
            behövs ett omfattande arbete för ett hållbart och uthålligt arbetsliv
            i hela EU.
          </p>
          <head xml:id="i-4H1Kjj69FggysGeZvPAbeJ" type="h3">
            Rätten till god arbetsmiljö
          </head>
          <p xml:id="i-JGvb21yrqqYJmRQQYuJ8sR">
            Behovet av fler arbetade timmar aktualiserar diskussionen om
            höjd pensionsålder. Om människor ska kunna arbeta längre sluta
            arbeta senare krävs att arbetskraften hänger med i arbetsmarknadens
            utveckling. Det krävs också att individerna klarar av en höjd
            förändringstakt i det egna arbetet.
          </p>
          <p xml:id="i-V2kYKqytfZzrnDs11gAmkf">
            Alla tankar om höjd pensionsålder faller platt om det inte finns
            en väl utarbetad strategi för hur arbetsmiljön ska förbättras.
          </p>
          <p xml:id="i-G7NM69ooo6o3YmFdRYzCTv">
            I november 2011 lade Kommissionen fram en rapport om att minska
            regelbördan för små och medelstora företag. Syftet var att anpassa
            EU-regleringen till mikroföretagens behov, framför allt på arbetslivets
            område. Särskilt nämns vissa arbetsmiljödirektiv och utstationeringsdirektivet.
          </p>
          <p xml:id="i-Nm9T6evMXYqMGZxkoxXMT7">
            De tre fackliga centralorganisationerna LO, TCO och SACO har
            gemensamt protesterat mot att kommissionen fokuserar på när medlemsstaterna
            väljer att ha en bättre skyddsnivå, t.ex. på arbetsmiljöområdet.
            Arbetsmiljödirektiven är minimidirektiv. Att kritisera medlemsstater
            som har högt satta ambitioner innebära att den lägsta tillåtna
            skyddsnivån också blir den högsta.
          </p>
          <p xml:id="i-Dk58gkAQCxh5sd5q2ZfNM4">
            För oss är det självklart att alla arbetstagare i Europa ska
            ha rätt till en god arbetsmiljö. Därför är det skrämmande att
            Kommissionen finner det legitimt att undanta ett stort antal arbetstagare
            från viktiga delar av arbetsmiljöreglerna. Det är särskilt allvarligt
            mot bakgrund av att kommissionen meddelat att den inte kommer
            att lägga fram en ny strategisk plan med hänvisning till den ekonomiska
            krisen. Vi ser det som en degradering av arbetsmiljöfrågorna.
          </p>
          <head xml:id="i-9ygZPGucGBMRUi6ywxcxRM" type="h3">
            Kvinnor och män
          </head>
          <p xml:id="i-vgK8Q6Fykjwfhgb9JUX2E">
            Europeiska unionens gemensamma mål är att 75 procent av alla
            kvinnor och män i åldersgruppen 2064 år ska vara sysselsatta senast
            2020.
          </p>
          <p xml:id="i-6De5WJDqxsuVAEZv8ByLft">
            Om fler ska kunna arbeta måste kvinnorna ha samma villkor som
            männen på arbetsmarknaden. Om den kvinnliga sysselsättningen i
            euroområdet höjdes till nuvarande manliga nivåer skulle det kunna
            innebära en BNP-ökning på uppemot 11 procent. I Spanien, Italien
            och Grekland skulle det kunna handla om BNP-ökningar på upp till
            13, 19 respektive 21 procent. I Sverige har en potential på närmare
            3 procent.
          </p>
          <p xml:id="i-59powbcyaU1d1L4aifFqc3">
            Ändå har regeringen kraftigt försämrat anställningsskyddet för
            visstidsanställda. Framför allt drabbar det kvinnor. Visstidsanställningar
            ger sämre löneutveckling, lägre ersättning i sjuk- och arbetslöshetsförsäkringen
            och lägre pension. En visstidsanställd får mindre kompetensutveckling
            och har svårare att planera sin ekonomi och sitt privatliv.
          </p>
          <p xml:id="i-BwkVBoTu9Rti4E3BWo8H61">
            Sverige har fått kritik från EU-kommissionen för att inte leva
            upp till de minimikrav för skydd av anställningstryggheten som
            gäller inom EU. I en formell underrättelse kräver EU-kommissionen
            att Sverige ändrar sin lagstiftning för att leva upp till EU-rättens
            krav. Situationen är pinsamt för ett land som tror sig vara världens
            mest jämställda.
          </p>
          <head xml:id="i-FSs1mBjCtCrPWHzfejCXyn" type="h3">
            Starka kollektivavtal
          </head>
          <p xml:id="i-7d9PyVBdsgoWydeqLQwiE5">
            Rörligheten över gränserna är en viktig drivkraft för ekonomisk
            utveckling, men det krävs också regler för att säkerställa att
            rörligheten inte leder till social dumpning, konkurrens genom
            låga löner.
          </p>
          <p xml:id="i-PsnjRFNwXx2rauEPePyywV">
            Den svenska kollektivavtalsmodellen bygger på att arbetsmarknadens
            parter tar ansvaret för lönebildningen. Välavvägda avtal bidrar
            till en fungerande ekonomi, internationell konkurrenskraft, höjda
            reallöner och en rättvis fördelning av lönerna. EU har inte rätt
            att direkt eller indirekt reglera löneförhållandena i Sverige.
            Alla försök från EU-kommissionen att lägga sig i lönebildningen
            ska avvisas.
          </p>
          <p xml:id="i-Q661592aWamBMtVW2knT9f">
            Alla som arbetar i Sverige ska ha lika lön och lika villkor oavsett
            varifrån man kommer. Ändå kan vi nästan dagligen läsa om exempel
            på löne- och villkorsdumpning, att den fria rörligheten missbrukas
            av oseriösa företag. Så skapas konkurrens genom dåliga villkor,
            inte kompetens. Det är varken värdigt eller acceptabelt.
          </p>
          <p xml:id="i-4j3421ZjiVqrGRQYJLe7qR">
            Den svenska regeringen säger sig stå upp för den svenska kollektivavtalsmodellen
            men det är bara läpparnas bekännelse. I samband med den s.k. Lavaldomen
            2007 valde regeringen att genomföra mer långtgående försämringar
            än vad EU-domstolen krävde i Lex Laval.
          </p>
          <p xml:id="i-V3o3a8XHqdrBaxjsLAday4">
            Lex Laval innehåller en rad allvarliga brister som öppnar upp
            för konkurrens genom dumpning av löner och villkor. Därför måste
            regelverket som omger kollektivavtalen bli starkare. Grunden för
            att de fackliga organisationerna ska kunna teckna kollektivavtal
            är den grundlagsskyddade konflikträtten. Nu har regeringen begränsat
            den rättigheten genom att Lex Laval som begränsar möjligheten
            att vidta stridsåtgärder mot arbetsgivare som utstationerar arbetskraft
            i Sverige.
          </p>
          <p xml:id="i-WS5TpNA9xiGTGVJdMn694v">
            Vi vill säkerställa att utländska företag med verksamhet i Sverige
            registrerar sig i Sverige och har en representant i landet.
          </p>
          <p xml:id="i-JXgsKvfjkdYthXeKWa5Mip">
            Genom Lavaldomen har EU slagit in på en väg där löne- och anställningsvillkor
            blir ett konkurrensmedel i Europa. Det faktum att EU:s ekonomiska
            dimension har företräde framför den sociala dimensionen måste
            ändras eftersom Europas framtid inte ligger i att konkurrera med
            låga löner.
          </p>
          <p xml:id="i-57MgFSB5v3ZjEygKafkaWQ">
            Vi vill att EU antar ett juridiskt bindande socialt protokoll
            som tydliggör att de fackliga rättigheterna, förhandlings- och
            konflikträtt samt rätten att teckna kollektivavtal inom unionen.
            I det sociala protokollet ska det stå klart att grundläggande
            rättigheter har företräde framför ekonomiska intressen. Vårt förslag
            bygger på motsvarande krav som Europafacket driver.
          </p>
          <p xml:id="i-MqH6REJaor9Eh7en8nXaMw">
            När Europaparlamentet och ministerrådet antog utstationeringsdirektivet
            rådde bred enighet om att direktivet var en lägsta nivå för de
            löne- och anställningsvillkor som kan krävas av ett värdland.
            Nu har EU-domstolen valt att tolka direktivet som ett tak med
            en högsta nivå för vilka villkor som kan ställas på ett gästande
            företag. Vi vill ha en ny reglering som säkerställer karaktären
            av minimidirektiv. Då kan likabehandling av löntagare bli verklighet.
          </p>
          <head xml:id="i-DFafkpNkQfgePvGoQGEMLq" type="h2">
            Jordbruk, livsmedel och fiske
          </head>
          <p xml:id="i-3T1aMRPkYRtYb395GQ6kbK">
            I arbetet med en ny jordbrukspolitik i EU delar vi regeringens
            grundsyn att jordbrukssubventioner och marknadsinterventioner
            bör avskaffas. Vi anser att det är väsentligt att jordbruksstöden
            omdirigeras till det som kallas kollektiva nyttigheter i form
            av klimat- och miljöåtgärder. Stöd till jordbruket kan endast
            rättfärdigas om det genererar ett mervärde för samhället i stort
            och riktar stödet till viktiga insatser som marknaden inte klarar
            av.
          </p>
          <p xml:id="i-HUWf4msUsY7zfFQ325tJCx">
            Men regeringen får inte driva dessa ståndpunkten på ett sätt
            så att vårt inflytande i förhandlingarna går förlorat.
          </p>
          <p xml:id="i-sjWNEA7vX6Tz5AkA215cp">
            Vi delar också regeringens uppfattning att den gemensamma jordbrukspolitiken
            ska vara fullt förenlig med utvecklingspolitiken och bidra till
            EU2020-strategin om stärkt europeisk konkurrenskraft och tillväxt.
          </p>
          <p xml:id="i-QW4EiyNPtdqGx9TyFHaCEL">
            Reformen bör också öka rättvisan. Den nuvarande skeva fördelningen
            av jordbruksstöd mellan medlemsländerna måste jämnas ut. Vi menar
            att kommissionens förslag inte är tillräckligt och föreslår att
            utjämningen istället ska vara hälften av skillnaden mellan nationell
            nivå och 90-procentsnivån.
          </p>
          <p xml:id="i-5EZPsTdXrX6Dy2MSXyjo21">
            Vi delar regeringens kritik av förslaget om att stödet endast
            ska gå till aktiva brukare och menar att medlemsländerna istället
            bör överväga ett system med en negativlista där verksamheter som
            t.ex. flygplatser och golfbanor skulle undantas från stöd.
          </p>
          <p xml:id="i-MAn9cN1JByS4Jq1ZoAsjrM">
            Vi är kritiska till delar av kommissionens förslag om den s.k.
            förgröningen av direktstöden som det nu är utformat. Vi menar
            att det är viktigt att det finns möjlighet till regional flexibilitet
            och undantag från förgröningskraven för de lantbrukare som har
            omfattande miljöåtagande i pelare 2. Ett förslag är att kommissionen
            tar fram en EU-lista med förgröningsåtgärder från vilken medlemsstaterna
            sedan får möjlighet att välja ut åtgärder anpassade efter de regionala
            förutsättningar som råder. Ett annat är att avsätta ett påslag
            för den ekologiskt certifierade marken på 10 %. Det skulle förenkla
            och innebära en tydligare stimulans till eko-odling än kommissionens
            ursprungsförslag.
          </p>
          <p xml:id="i-WWHABbCiY25FYWrYarGcQF">
            Vi menar att landsbygdsprogrammets andel av jordbruksbudgeten
            bör öka och en större del av budgeten ska vara ersättningar för
            kollektiva nyttigheter som investeringar för att minska jordbrukets
            klimat- och miljöpåverkan.
          </p>
          <p xml:id="i-5vypW19TCEAiiMNmtGBtR8">
            Vi anser att det är allvarligt att kommissionens förslag saknar
            tillräckliga möjligheter för ett medlemsland till ökat fokus på
            sund djurhållning och att det är väsentligt att regeringen driver
            denna fråga med kraft i rådet.
          </p>
          <p xml:id="i-3pND6N55nvquAtFkxaoSwY">
            Vi är positiva till förslaget att arbeta in vattendirektivet
            och direktivet för bekämpningsmedel i tvärvillkoren.
          </p>
          <p xml:id="i-WfL3ok4iobK5V4ahRUngfC">
            Liksom regeringen är vi kritiska till kommissionens föreslag
            om en fond på 3,5 miljarder euro för kristider. Vi menar att jordbrukssektorn
            långsiktigt måste stå på egna ben genom att ta höjd för skiften
            i efterfrågan och tillgång.
          </p>
          <p xml:id="i-K79eB37PWdVPekucnf2mTH">
            Vi menar att regeringen bör välkomnar det aktiva arbete som EU-parlamentet
            och rådet bedriver när det gäller medborgarnas möjlighet att få
            ökad information om innehållet i de livsmedel som säljs i unionen.
            Vi vill också att regeringen tar initiativ för att skärpa reglerna
            kring djurtransporterna i enlighet med riksdagens tillkännagivande
            i Miljö- och jordbruksutskottets betänkande 2010/11:MJU20.
          </p>
          <p xml:id="i-8T46T1bZwAC4MYmNGnX73v">
            Vi vill också påminna regeringen om det tillkännagivande som
            handlar om att regeringen med kraft ska verka för att förbudet
            mot azofärgämnen som livsmedelstillsats återinförs i Sverige inom
            ramen för EU:s regelverk (Miljö- och jordbruksutskottets betänkande
            2011/12:MJU10). I dag är vissa azofärger tillåtna i Sverige och
            EU och forskningsrön finns som visar att några av dessa kan ge
            allergier och beteendestörningar hos barn.
          </p>
          <p xml:id="i-3paru7wV7CJX4baMaqHxuL">
            Under inledningen av 2012 har det danska ordförandeskapet försökt
            lösa den tvist som uppstått mellan medlemsländerna kring möjligheten
            för enskilda länder att säga nej till genmodifierade sorter som
            fått godkännande att introduceras i unionen. EU-nämnden gav Sverige
            mandat att stödja det danska kompromissförslaget. Vi menar att
            det är full rimligt att ett land ska kunna säga nej till GMO under
            de villkor som det danska ordförandeskapet satt upp. Därför bör
            regeringen även fortsättningsvis arbeta för att frågan får en
            lösning i den riktningen.
          </p>
          <p xml:id="i-3bfJ9mcoU5LDtYvAKuFnaQ">
            I reformeringen av fiskepolitiken i EU står vi bakom regeringens
            övergripande ställningstagande att försiktighetsansatsen och ekosystemansatsen
            ska gälla samt att fiskeripolitiken ska nå maximalt hållbart nyttjande
            senast 2015.
          </p>
          <p xml:id="i-GiGRBSExa1RA3cymhaGFU3">
            Vi anser liksom regeringen att det är viktigt att fiskeflottornas
            kapacitet överensstämmer med fiskemöjligheterna men vi delar inte
            regeringens uppfattning att överförbara fiskenyttjanderättigheter
            är rätt lösning. Dessa bör vara frivilliga för länderna att införa,
            menar vi, eftersom fisket skiljer sig utifrån medlemsländernas
            olika förutsättningar. Vi anser därför att regeringen bestämt
            ska säga nej till tvånget att varje land ska införa överlåtbara
            fiskenyttjanderättigheter.
          </p>
          <p xml:id="i-Y2EMeLEVDsvFvsbodduLRX">
            En rad avtal mellan EU och tredjeland om fiskerättigheter står
            nu på tur att behandlas av rådet och parlamentet. När det gäller
            avtal med utvecklingsländer menar vi att EU ska stödja dessa länders
            utveckling inom fiskesektorn och avstå från att nyttja fiskerätter
            fram till dess länderna har en egen fiskekontroll och förvaltning
            som motsvarar de krav som ställs inom EU. Vi anser det viktigt
            att vi fortsätter hjälpa de utvecklingsländer vi idag har avtal
            med att utveckla och stärka sin fiskeförvaltning genom både ekonomiskt
            stöd och kunskapsöverföring. Men det innebär inte att vi skall
            underhålla en för stor fiskeflotta inom EU med fiskerätter som
            undergräver dessa länders möjligheter till både arbetstillfällen
            och möjlighet att försörja befolkningen med ett bra livsmedel.
          </p>
          <p xml:id="i-FVvNTsncHyK5MjjdNq2fNu">
            När regeringen bereder förslag från kommissionen inför avgörande
            om svenskt ställningstagande i riksdagen är det väsentligt att
            regeringen utgår från de krav som ett enigt miljö- och jordbruksutskott
            tagit ställning till, vilka finns redovisade i utlåtande från
            miljö- och jordbruksutskottet (Miljö- och jordbruksutskottets
            utlåtande 2011/12:MJU7). När det gäller frågor om att inleda förhandlingar
            om nya avtal är det väsentligt att fiskekontroll och beståndsförvaltning
            finns på plats.
          </p>
          <head xml:id="i-VEGtSh9pW3JDZk55rNG7MQ" type="h2">
            Miljö
          </head>
          <p xml:id="i-Epoe614c3yFnbP44JLzeX6">
            Vi är positiva till den roll som kommissionen spelade under de
            internationella klimatförhandlingarnas slutskede i Durban. Slutligen
            tog EU rollen att bejaka och ta de fattiga ländernas utgångspunkt
            i förhandlingarna. Trots detta är situationen nu allvarlig. Resultatet
            av förhandlingarna riskerar att låsa utvecklingen mot farliga
            temperaturökningar. Vi föreslår att länder i Europa och däribland
            Sverige, tar ett nytt initiativ i klimatförhandlingarna som inte
            handlar om att dela bördorna av omställningen utan att dela möjligheterna
            och fördelarna. Kapplöpningen för att bygga ett nytt samhälle
            kan börja nu. De länder som ligger långt framme får också bättre
            konkurrensförutsättningar och snabbare teknikutveckling. EU bör
            ta initiativ till en internationell klimatinvesteringsgemenskap
            med länder som ser fördelarna med att ligga i framkant och som
            delar oron för klimatförändringarnas konsekvenser. En sådan gemenskap
            skulle kunna få fart på investeringar och omställning genom att
            inom sig skapa ett gemensamt pris på utsläpp av koldioxid.
          </p>
          <p xml:id="i-7aA1KkkVCT1opG3ydmYfHK">
            Kraven är stora på EU att ta ansvar för utvecklingen inför de
            fortsatta förhandlingarna, för att få till stånd ett nytt Kyotoavtal
            och för att göra egna inhemska utsläppsminskningar vilket är det
            enda som kan ge trovärdighet när man ställer krav på andra länder.
          </p>
          <p xml:id="i-VUq33KyG1Eg22ByJMKvdwK">
            Det är av oerhörd vikt att Sverige nu fortsätter att med kraft
            stödja kommissionens ansträngningar att åstadkomma detta. Det
            gäller t.ex. Färdplan för ett konkurrenskraftigt utsläppssnålt
            samhälle 2050 som behandlats i rådet och som Polen blockerat i
            rådet. Sverige bör också ställa sig bakom kravet att gradera upp
            EU:s klimatmål till 2020 till 30 procents minskning jämfört med
            1990.
          </p>
          <p xml:id="i-6x7EmLzS4VHXx2Vymhb3HX">
            Vi uppfattar att regeringen förespråkat att EU:s utsläppsminskningar
            till stor del ska genomföras i utvecklingsländerna. Detta strider
            mot den analys som kommissionen gjort i färdplanen. EU tjänar
            på att genomföra åtgärder på hemmaplan och det svenska agerandet
            gör att Sverige tappar i trovärdighet i EU.
          </p>
          <p xml:id="i-KnYdpS64CxEcDcjXWAWqXS">
            Sverige bör också driva på för att EU tar fram förslag på hur
            EU:s ansvar för finansieringen av Green Climate Found ska tas.
            Det bästa sättet för Sverige att göra detta är att ange hur Sveriges
            bidrag ska finansieras.
          </p>
          <p xml:id="i-5ZvAvhBt5gYCHh1CJAodiT">
            En tuff kamp pågår nu mellan kommissionen och flera internationella
            flygbolag som protesterar mot EU:s system för utsläppsrätter.
            Vi menar att den svenska regeringen med kraft måste stödja kommissionen
            i den diskussionen och att EU håller fast vid systemet.
          </p>
          <p xml:id="i-3GVj5cWN4GQshKS8NZTTDy">
            Kemikaliespridningen är ett av de stora miljöhoten i världen
            just nu. Vi menar att FN behöver tillsätta en forskarpanel så
            som redan gjorts för klimat och som planeras för biologisk mångfald.
            Regeringen bör verka för att EU driver denna fråga.
          </p>
          <p xml:id="i-Ssa4eVLhJ26b2tBDbhoMUi">
            De hormonstörande ämnena har den senaste tiden uppmärksammats.
            Vi anser att regeringen bör driva frågor kring dessa ämnen i EU.
            Vi ser det som mycket positivt att den svenska regeringen vid
            miljörådet den 10 oktober 2011 tillsammans med Frankrike tog upp
            frågan om EU:s arbete med hormonstörande ämnen. Kommissionen bekräftade
            att det pågick en studie om kunskapsläget och att den avsåg att
            redovisa sina resultat till rådet i början av 2012. Sedan dess
            har lite hänt och flera länder har infört nationella restriktioner
            kring det hormonstörande ämnet bisfenol A i livsmedelsförpackningar.
            Vi menar att det är viktigt att regeringen fortsätter arbetet
            och överväger att notifiera egen nationell lagstiftning kring
            hormonstörande ämnen som en del i arbetet.
          </p>
          <p xml:id="i-SsShAvWLb4wA8RHctHXhy4">
            Regeringen bör inom EU arbeta för att fler konstaterat hormonstörande
            ämnen kommer upp på REACH kandidatlista, att de nya rönen om kombinationseffekter
            för hormonstörande ämnen får konsekvensen att de klassas för större
            försiktighet än tidigare och att tuffare gränsvärden sätts för
            hormonstörande ämnen.
          </p>
          <p xml:id="i-3rsBFBuhDkNAMaMLApSVz6">
            Överhuvudtaget behöver fler ämnen med farliga egenskaper föras
            in i REACH-processer och på den så kallade kandidatlistan. REACH
            behöver också stärkas på många plan. Bland annat bör substitutionsprincipen
            och försiktighetsprincipen skärpas och lågvolymämnen inkluderas.
            Även nanopartiklar bör granskas för att se om de uppfyller kraven
            för att införas på kandidatlistan.
          </p>
          <p xml:id="i-9HJQq2Yper2Vm8Rnfkg7u7">
            Användningen av bekämpningsmedlet parakvat bör stoppas internationellt.
            Sverige bör inom EU verka för detta. Vi vill påminna regeringen
            om riksdagens tillkännagivande i frågan (Miljö- och jordbruksutskottets
            betänkande 2010/11:MJU15).
          </p>
          <p xml:id="i-NQsZPPP1NngiQoaPjxU5qM">
            De internationella förhandlingarna i Nagoya, Japan, 2010 om FN:s
            konvention för biologisk mångfald blev en framgång för skyddet
            av värdefull natur. Sverige drev tillsammans med EU att skyddet
            skulle bli 20 procent men resultatet blev 17 procent av olika
            biotoper på land.
          </p>
          <p xml:id="i-DTpvDQRGvFPVpELKRYQkNi">
            EU-kommissionen presenterade förra året en strategi för skyddet
            av natur i unionen. Vi välkomnar liksom regeringen dessa båda
            dokument men nu är det tid att Sverige visar att det finns handling
            bakom det arbete som man hittills bedrivits i den internationella
            diskussionen. Om vi i Sverige vill behålla vår trovärdighet så
            måste vi visa att vi kan skydda den biologiska mångfald som vi
            är satta att förvalta i Sverige.
          </p>
          <p xml:id="i-WRjHNg5xiRyHvcNDAo54Vb">
            Ett av EU:s starkaste redskap för att klara den biologiska mångfalden
            är art- och habitat-direktivet. Det är en EU-reglering som visar
            att frågorna om biologisk mångfald är gränsöverskrivande. Men
            vi Socialdemokrater vill se att den lista över hotade arter som
            skyddas i direktivet omarbetades oftare. Regeringen bör i EU-arbeta
            för och att nya arter som hotas kan föras upp på listan och arter
            där en gynnsam bevarande status uppnåtts kan avföras från listan.
            Det behövs en mekanism i direktivet för detta.
          </p>
          <head xml:id="i-YVZZjwehzFo4J7SuMsv4tQ" type="h2">
            Ett gemensamt europeiskt asylsystem
          </head>
          <p xml:id="i-Lww1TaUWnynhijzv1yrqko">
            Att människor flyttar mellan länder är en naturlig process. Anledningarna
            till att en individ migrerar kan vara många och sammansatta. Det
            kan bl.a. handla om fattigdom, miljöförstöring, klimatförändring,
            krig, förtryck eller förföljelse i hemlandet. Migrationen i världen
            ökar. Under de senaste 25 åren har antalet människor som flyttar
            till ett annat land fördubblats och uppgår i dag till ca 200 miljoner.
          </p>
          <p xml:id="i-Axb8YiAx1CXM3GvZuztmr6">
            När människor flyttar sprids kunskap, nätverk växer och nya möjligheter
            uppstår. Sverige är i sig ett tydligt exempel på att den kunskap,
            arbetskraft och mångfald som kommit hit har haft stor betydelse
            för svensk utveckling och tillväxt. Men migration kan också innebära
            stora utmaningar, såväl för de människor som flyttar som för de
            länder de lämnar eller flyttar till. Rätten till asyl handlar
            i grund och botten om solidaritet mellan folken över landgränserna.
          </p>
          <p xml:id="i-AmFGibYh6PRzgiJaxTJ3TA">
            Fokus i ett gemensamt europeiskt asylsystem måste vara på EU-ländernas
            gemensamma ansvar att värna de mänskliga rättigheterna och internationella
            konventioner samt bereda möjligheter till att söka asyl för de
            flyende. För att det ska fungera krävs ett solidariskt ansvar
            av EU:s medlemsstater.
          </p>
          <p xml:id="i-7qQGPm33sciNoFPkBiyaa9">
            Vi socialdemokrater vill framhålla vikten av att Genèvekonventionen
            följs och asylrätten hävdas. Rätten att få skydd undan förföljelse
            är en individuell mänsklig rättighet, och därför är vår uppfattning
            att EU ska ha en öppen dörr för människor i behov av skydd. Asylprövningen
            ska göras genom en ordning som bygger på en rättvis, rättssäker
            och individuell prövning som står i överensstämmelse med internationella
            konventioner av den enskildes skäl för uppehållstillstånd.
          </p>
          <p xml:id="i-BJdnAm7DFndgP994RqPBLY">
            När många europeiska länder nu driver en allt striktare migrationspolitik
            måste Sveriges röst i EU vara än tydligare i kraven på gemensamt
            ansvarstagande och upprätthållande av internationella konventioner.
            Människor på flykt undan krig och förtryck i ska inte mötas av
            uttalanden om illegal migration och stängda gränser utan av ett
            värdigt mottagande och en rättssäker asylprocess.
          </p>
        </div>
        <div type="motSignatures">
          <list>
            <item xml:id="i-TJN5KJ3KRi69GZyXCY7Ujw" who="i-9KG7jeGdkJDsSQQb3gKA2U">
              Urban Ahlin (S)
            </item>
            <item xml:id="i-VkrYwk2ezWhkNisxmqAGDF" who="i-8Nio1rUw3hSjL6pvCGw22Y">
              Carina Hägg (S)
            </item>
            <item xml:id="i-Tqodrv436D5yQqsg3b69bd" who="i-4dHfDoweVJM2iAJu9BCQqo">
              Tommy Waidelich (S)
            </item>
            <item xml:id="i-V2Rc2eHkHTpPtxKPdD9tJp" who="i-RZNwwHohbyBgLVVG4Dy1Bj">
              Carin Runeson (S)
            </item>
            <item xml:id="i-BgqmMw8d1s4HJrEVBHo1dD" who="i-3YAEMbZXswzuyekFnSxXSF">
              Olle Thorell (S)
            </item>
            <item xml:id="i-PVeMvm93wh1phHkqSMTnot" who="i-Bmi9XXt8ni373cdiv3K6qx">
              Kenneth G Forslund (S)
            </item>
            <item xml:id="i-4KEVuTYtZUC6knu2nkBvKc" who="i-XGshyFMh8wg9ExkBGYPjsr">
              Désirée Liljevall (S)
            </item>
          </list>
        </div>
      </div>
    </body>
  </text>
</TEI>
