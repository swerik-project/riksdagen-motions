<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-UU-02768">
  <teiHeader>
    <fileDesc>
      <titleStmt>
        <title>Frihet och utveckling i världen</title>
        <author corresp="i-9Rr7JqtzHpZv84evqPH4D8">av Karin Enström m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:2768 av Karin Enström m.fl. (M)</title>
          <idno type="rdwebb">H4022768</idno>
          <rs type="number">2768</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H4022768/text</ref>
          <ref type="dokument_url_html">http://data.riksdagen.se/dokument/H4022768</ref>
          <ref type="dokumentstatus_url_xml">http://data.riksdagen.se/dokumentstatus/H4022768</ref>
          <ref type="docx">http://data.riksdagen.se/fil/2785F24B-23D8-4F45-A99C-743042D2702E</ref>
          <ref type="pdf">http://data.riksdagen.se/fil/2FA31D7B-FEE0-43AC-9FDA-DF7B9D991AAB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5iLkMds96DbsdoQ1H5obCT</idno>
            <name>Sofia Arkelsten</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-GJLL78ePjJhSXVWBYyRW8t</idno>
            <name>Margareta Cederfelt</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-29sSodYVXoni9iia1vszCy</idno>
            <name>Göran Pettersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-17rLcHuXL7eT8W1nwmMH4h</idno>
            <name>Sotiris Delis</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-LmthhHLPxzMMpEiXSys13u</idno>
            <name>Ulrika Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Ey2xJ5PQcAYBGtnz2AK3qu</idno>
            <name>Anti Avsan</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5kLPqJYKuXdEi7mU2QqyGZ</idno>
            <name>Maria Stockhaus</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-CgNEuMeSmWDCxFZdf9HQ65" type="signed"/>
        <correspContext corresp="i-CgNEuMeSmWDCxFZdf9HQ65">
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-5iLkMds96DbsdoQ1H5obCT"/>
          <note type="signatory" corresp="i-GJLL78ePjJhSXVWBYyRW8t"/>
          <note type="signatory" corresp="i-29sSodYVXoni9iia1vszCy"/>
          <note type="signatory" corresp="i-17rLcHuXL7eT8W1nwmMH4h"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-LmthhHLPxzMMpEiXSys13u"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-Ey2xJ5PQcAYBGtnz2AK3qu"/>
          <note type="signatory" corresp="i-5kLPqJYKuXdEi7mU2QqyGZ"/>
        </correspContext>
        <correspAction xml:id="i-J3J6tXYcHWyKBkvt1MZxfH" type="submitted">
          <date when="2016-10-05"/>
          <time when="13:38:24"/>
        </correspAction>
        <correspAction xml:id="i-EsS5ytjEca453CXGZvVKSq" type="reviewed">
          <date when="2016-10-06"/>
          <time when="12:50:36"/>
        </correspAction>
        <correspAction xml:id="i-5guyBW6jR2FPmnhbPtwcp8" type="referred">
          <date when="2016-10-14"/>
        </correspAction>
        <correspAction xml:id="i-HUx4KeUGShqNPkJJ5eHa2t" type="assigned">
          <date when="2018-06-13"/>
          <time when="13:25:12"/>
        </correspAction>
        <correspContext corresp="i-HUx4KeUGShqNPkJJ5eHa2t">
          <ref type="assignedTo">Utrikesutskottet</ref>
        </correspContext>
        <correspAction xml:id="i-Ff46x2Y4B2QCtrCsmxw9eX" type="behandlas_i"/>
        <correspContext corresp="i-Ff46x2Y4B2QCtrCsmxw9eX">
          <ref type="uppgift">2016/17:UU9</ref>
          <ref type="ref_dok_id">H401UU9</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2016 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N39KPEGun9g18gyCQcTpVZ" type="behandlas_i"/>
        <correspContext corresp="i-N39KPEGun9g18gyCQcTpVZ">
          <ref type="uppgift">2016/17:UU13</ref>
          <ref type="ref_dok_id">H401UU13</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU13</ref>
          <ref type="ref_dok_titel">Europarådet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WT9iFFExMH7KeJdPbXYVae" type="behandlas_i"/>
        <correspContext corresp="i-WT9iFFExMH7KeJdPbXYVae">
          <ref type="uppgift">2016/17:UU14</ref>
          <ref type="ref_dok_id">H401UU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU14</ref>
          <ref type="ref_dok_titel">Organisationen för säkerhet och samarbete i Europa (OSSE)</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8Y6Q6nyegxKhCukCWEbkkJ" type="behandlas_i"/>
        <correspContext corresp="i-8Y6Q6nyegxKhCukCWEbkkJ">
          <ref type="uppgift">2016/17:UU5</ref>
          <ref type="ref_dok_id">H401UU5</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU5</ref>
          <ref type="ref_dok_titel">Politiken för global utveckling i genomförandet av Agenda 2030</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-fvuX9j6siZRPh3RbAUBW7" type="behandlas_i"/>
        <correspContext corresp="i-fvuX9j6siZRPh3RbAUBW7">
          <ref type="uppgift">2017/18:UU15</ref>
          <ref type="ref_dok_id">H501UU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU15</ref>
          <ref type="ref_dok_titel">MR</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XX9zrPk54FhJR8fTyc544Z" type="behandlas_i"/>
        <correspContext corresp="i-XX9zrPk54FhJR8fTyc544Z">
          <ref type="uppgift">2016/17:UU10</ref>
          <ref type="ref_dok_id">H401UU10</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2016</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-82RDrSpoyg1G5g6EMAZCrR" type="behandlas_i"/>
        <correspContext corresp="i-82RDrSpoyg1G5g6EMAZCrR">
          <ref type="uppgift">2017/18:UU11</ref>
          <ref type="ref_dok_id">H501UU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU11</ref>
          <ref type="ref_dok_titel">Säkerhetspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WtxoVdWuGVF2RfjNEAXiqK" type="behandlas_i"/>
        <correspContext corresp="i-WtxoVdWuGVF2RfjNEAXiqK">
          <ref type="uppgift">2017/18:UU14</ref>
          <ref type="ref_dok_id">H501UU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU14</ref>
          <ref type="ref_dok_titel">Mellanöstern och Nordafrika</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GpcLF8onxWWAzCgbnq2hrG" type="behandlas_i"/>
        <correspContext corresp="i-GpcLF8onxWWAzCgbnq2hrG">
          <ref type="uppgift">2016/17:UU3</ref>
          <ref type="ref_dok_id">H401UU3</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU3</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-86ZygcsU4nz3DeoFQDHzF7" type="behandlas_i"/>
        <correspContext corresp="i-86ZygcsU4nz3DeoFQDHzF7">
          <ref type="uppgift">2016/17:UU2</ref>
          <ref type="ref_dok_id">H401UU2</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-X83GF6WfKAbQ4ak9Qepeoq" type="behandlas_i"/>
        <correspContext corresp="i-X83GF6WfKAbQ4ak9Qepeoq">
          <ref type="uppgift">2016/17:UU15</ref>
          <ref type="ref_dok_id">H401UU15</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU15</ref>
          <ref type="ref_dok_titel">Mänskliga rättigheter, demokrati och rättsstatens principer i svensk utrikespolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-17wUfZW5nYBSb77a6Pf588" type="behandlas_i"/>
        <correspContext corresp="i-17wUfZW5nYBSb77a6Pf588">
          <ref type="uppgift">2017/18:UU18</ref>
          <ref type="ref_dok_id">H501UU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU18</ref>
          <ref type="ref_dok_titel">Norden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SrPaFU8XywfcmEfJ7QybFb" type="behandlas_i"/>
        <correspContext corresp="i-SrPaFU8XywfcmEfJ7QybFb">
          <ref type="uppgift">2017/18:UU8</ref>
          <ref type="ref_dok_id">H501UU8</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU8</ref>
          <ref type="ref_dok_titel">Sveriges samlade politik för internationell civil och militär krishantering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Fw7NtmfwxKXc8c5GfJuBjq" type="behandlas_i"/>
        <correspContext corresp="i-Fw7NtmfwxKXc8c5GfJuBjq">
          <ref type="uppgift">2016/17:UU1</ref>
          <ref type="ref_dok_id">H401UU1</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UU1</ref>
          <ref type="ref_dok_titel">Utgiftsområde 5 Internationell samverkan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WacxBWnmtv6V3SdjdWaoSZ" type="behandlas_i"/>
        <correspContext corresp="i-WacxBWnmtv6V3SdjdWaoSZ">
          <ref type="uppgift">2016/17:NU13</ref>
          <ref type="ref_dok_id">H401NU13</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-EHVAhvoJu47KvNi7YAZiyp" type="motHeader">
        <div xml:id="i-GrrGt6PH4NsKMzKzccxn7x" type="motTitle">
          Motion till riksdagen 2016/17:2768 av Karin Enström m.fl. (M)
          Frihet och utveckling i världen
        </div>
      </div>
      <div xml:id="i-MVGt12NSXbvwSx1jg8ur6W" type="motBody">
        <div xml:id="i-QMeexTZKCMvEcMY7euwubP" type="motProposal" subtype="förslag">
          <head xml:id="i-SXnsMu1BkHK72X6BPUWqF5">
            Förslag till riksdagsbeslut
          </head>
          <list xml:id="i-7jvhTRooaEQGD8gFSsDSkr" style="ol">
            <item xml:id="i-HEBxsVuFiums784j4KqWuJ">
              Riksdagen ställer sig bakom det som anförs i motionen i avsnitt
              1 Inledning – Sverige tar ansvar i en orolig värld, och detta
              tillkännager riksdagen för regeringen.
            </item>
            <item xml:id="i-SdJMeJC16FnmYfTABMCQoG">
              Riksdagen ställer sig bakom det som anförs i motionen i avsnitt
              2.1 Våra värderingar och tillkännager detta för regeringen.
            </item>
            <item xml:id="i-GKibWYeM9Fp6x9x8ZkbVz8">
              Riksdagen ställer sig bakom det som anförs i motionen i avsnitt
              2.2 Värnandet av de mänskliga fri- och rättigheterna och tillkännager
              detta för regeringen.
            </item>
            <item xml:id="i-TcYRJFMnkaXtKYwSmQwwpR">
              Riksdagen ställer sig bakom det som anförs i motionen i avsnitt
              2.3 Ökad frihet för världens kvinnor och tillkännager detta för
              regeringen.
            </item>
            <item xml:id="i-NoTrF8CaaR6WLJsT5VnPcs">
              Riksdagen ställer sig bakom det som anförs i motionen i avsnitt
              2.4 Mänskliga rättigheter för alla och tillkännager detta för
              regeringen.
            </item>
            <item xml:id="i-XETkhTopkANyZeJ7voY3rR">
              Riksdagen ställer sig bakom det som anförs i motionen i avsnitt
              2.5 Frihet i den digitala världen och tillkännager detta för regeringen.
            </item>
            <item xml:id="i-HTDp1zXWgvtkjCTnv8RqU4">
              Riksdagen ställer sig bakom det som anförs i motionen i avsnitt
              3.1 EU och tillkännager detta för regeringen.
            </item>
            <item xml:id="i-CHRz69GF4SLgzykseF6woC">
              Riksdagen ställer sig bakom det som anförs i motionen i avsnitt
              3.2 Vårt Europa och tillkännager detta för regeringen.
            </item>
            <item xml:id="i-QQrTkmiZQB4XYAfHdWwvQj">
              Riksdagen ställer sig bakom det som anförs i motionen i avsnitt
              3.3 En större union med välmående grannar och tillkännager detta
              för regeringen.
            </item>
            <item xml:id="i-SUCBaxHao7MbJeQuteaRh5">
              Riksdagen ställer sig bakom det som anförs i motionen i avsnitt
              3.4 EU:s röst i världen och tillkännager detta för regeringen.
            </item>
            <item xml:id="i-Jr7HLNqD6byuQbk8uYQM7u">
              Riksdagen ställer sig bakom det som anförs i motionen i avsnitt
              3.5 Solidaritetsförklaringen och tillkännager detta för regeringen.
            </item>
            <item xml:id="i-R3g4xazm1aYEemEHqiQTqA">
              Riksdagen ställer sig bakom det som anförs i motionen i avsnitt
              3.6 Det nordiska samarbetet och tillkännager detta för regeringen.
            </item>
            <item xml:id="i-Tzkwvxbnc8tokTgonk6pAX">
              Riksdagen ställer sig bakom det som anförs i motionen i avsnitt
              3.7 Arktis och Barents och tillkännager detta för regeringen.
            </item>
            <item xml:id="i-4ecPnKroViM25YCgehbApK">
              Riksdagen ställer sig bakom det som anförs i motionen i avsnitt
              3.8 Nato och tillkännager detta för regeringen.
            </item>
            <item xml:id="i-DqQjHmdArx16yrnHNQQvuh">
              Riksdagen ställer sig bakom det som anförs i motionen i avsnitt
              3.9 FN och tillkännager detta för regeringen.
            </item>
            <item xml:id="i-FutfDWfnM7L6vkpRVAgzDt">
              Riksdagen ställer sig bakom det som anförs i motionen i avsnitt
              3.10 Europarådet och tillkännager detta för regeringen.
            </item>
            <item xml:id="i-J2GGXUAyHsMTtQaYWZ2unp">
              Riksdagen ställer sig bakom det som anförs i motionen i avsnitt
              3.11 OSSE och tillkännager detta för regeringen.
            </item>
            <item xml:id="i-5chBRyqFfXANuPoLqnMTrX">
              Riksdagen ställer sig bakom det som anförs i motionen i avsnitt
              3.12 Internationella insatser och tillkännager detta för regeringen.
            </item>
            <item xml:id="i-NyNmqTzWRvnSNQnb5z9y5X">
              Riksdagen ställer sig bakom det som anförs i motionen i avsnitt
              4.1 Globaliseringens förändringskraft och tillkännager detta för
              regeringen.
            </item>
            <item xml:id="i-YTHKBYstGTGC7q2P131TVR">
              Riksdagen ställer sig bakom det som anförs i motionen i avsnitt
              4.2 Flykting- och migrationsströmmar och tillkännager detta för
              regeringen.
            </item>
            <item xml:id="i-GS5irKFFLhSo6JLL4CqtGU">
              Riksdagen ställer sig bakom det som anförs i motionen i avsnitt
              4.3 Miljö och klimat och tillkännager detta för regeringen.
            </item>
            <item xml:id="i-PX1wEWLjmiqUCVapgRm2tT">
              Riksdagen ställer sig bakom det som anförs i motionen i avsnitt
              4.4 Energi och säkerhet och tillkännager detta för regeringen.
            </item>
            <item xml:id="i-Gv5Zjs5t6gTjK46wwBFDDZ">
              Riksdagen ställer sig bakom det som anförs i motionen i avsnitt
              4.5 Ett mer osäkert närområde och tillkännager detta för regeringen.
            </item>
            <item xml:id="i-HRgQUx2p95yk8zvLF9Loha">
              Riksdagen ställer sig bakom det som anförs i motionen i avsnitt
              4.6 Ryssland och tillkännager detta för regeringen.
            </item>
            <item xml:id="i-MxqUuF4kGHqNHSGg2AVqT3">
              Riksdagen ställer sig bakom det som anförs i motionen i motionen
              avsnitt 4.7 Syrien och tillkännager detta för regeringen.
            </item>
            <item xml:id="i-PCZWYSczYcfp6cPKF2QUYT">
              Riksdagen ställer sig bakom det som anförs i motionen i avsnitt
              4.8 Terrorism och radikalisering och tillkännager detta för regeringen.
            </item>
            <item xml:id="i-SCALfp29cB5gxSwnRnUuWM">
              Riksdagen ställer sig bakom det som anförs i motionen i avsnitt
              4.9 Krigets lagar och folkrätten och tillkännager detta för regeringen.
            </item>
            <item xml:id="i-FY8YCNQcAkr5KoRQ9ot8NB">
              Riksdagen ställer sig bakom det som anförs i motionen i avsnitt
              4.10 Sönderfallande stater och tillkännager detta för regeringen.
            </item>
            <item xml:id="i-9886GDWUGwEcS6Zynet8rS">
              Riksdagen ställer sig bakom det som anförs i motionen i avsnitt
              5.1 Globalisering och tillkännager detta för regeringen.
            </item>
            <item xml:id="i-Mux2TXsPJ4boRYojDE4Ccq">
              Riksdagen ställer sig bakom det som anförs i motionen i avsnitt
              5.2 Frihandel och tillkännager detta för regeringen.
            </item>
            <item xml:id="i-Qa5AafJkLE9W7LNgtGBEpF">
              Riksdagen ställer sig bakom det som anförs i motionen i avsnitt
              5.3 Informationsteknologins betydelse och tillkännager detta för
              regeringen.
            </item>
            <item xml:id="i-XovSAnmAHxJnNzwKJEY8cr">
              Riksdagen ställer sig bakom det som anförs i motionen i avsnitt
              5.4 Sociala konsekvenser och tillkännager detta för regeringen.
            </item>
            <item xml:id="i-7sJqbjSWoWa51BNFWchzCY">
              Riksdagen ställer sig bakom det som anförs i motionen i avsnitt
              5.5 Företagande och näringsfrihet och tillkännager detta för regeringen.
            </item>
            <item xml:id="i-UboeeD6cQPUMcGPk6LvRgA">
              Riksdagen ställer sig bakom det som anförs i motionen i avsnitt
              5.6 Ökad säkerhet genom internationella avtal och exportkontroll
              och tillkännager detta för regeringen.
            </item>
            <item xml:id="i-VEu1hzxsCPMD2QftoPGhfR">
              Riksdagen ställer sig bakom det som anförs i motionen i avsnitt
              6.1 En bredare syn på utveckling och tillkännager detta för regeringen.
            </item>
            <item xml:id="i-KUr2QfynfcK5phMmUzD5Bs">
              Riksdagen ställer sig bakom det som anförs i motionen i avsnitt
              6.2 De globala hållbarhetsmålen och tillkännager detta för regeringen.
            </item>
            <item xml:id="i-Qt1Cg6fi8CuT2xmCvDFBuz">
              Riksdagen ställer sig bakom det som anförs i motionen i avsnitt
              6.3 Bistånd och tillkännager detta för regeringen.
            </item>
            <item xml:id="i-Lnpkd48HQTM95zuSw848qQ">
              Riksdagen ställer sig bakom det som anförs i motionen i avsnitt
              6.4 Ett starkare stöd för kvinnor och barn och tillkännager detta
              för regeringen.
            </item>
            <item xml:id="i-JX2bz9r9FLTaKhQEUeuY6w">
              Riksdagen ställer sig bakom det som anförs i motionen i avsnitt
              6.5 Biståndet som verktyg för demokratin och tillkännager detta
              för regeringen.
            </item>
          </list>
        </div>
        <div xml:id="i-MyvcnGGhpPe4H2tWzDmgB3" type="motContent">
          <head xml:id="i-9gWZsqcjoeuNXsnfj2WADw" type="h1">
            1 Inledning – Sverige tar ansvar i en orolig omvärld
          </head>
          <p xml:id="i-FS938SXwnMmbGMBzPSEMjz">
            Världen är mer orolig och osäker än på länge. Den senaste tiden
            har vi sett konflikter och katastrofer som tydliggjort sårbarheten.
            En orolig omvärld med upptrappade konflikter och ökade geopolitiska
            risker ställer krav på svensk utrikespolitik. Utvecklingen i omvärlden
            påverkar Sverige.
          </p>
          <p xml:id="i-59yakGkF68zaRg4hXXdZWu">
            Globaliseringen knyter samman det som är nära med det som är
            avlägset och förändringarna går allt fortare. Det som en gång
            var separata områden som kunde etiketteras försvar, säkerhet,
            klimat och terror är numera delar av samma helhet. Vi ska ha förmågan
            att kunna förebygga och hantera de kriser vi ställs inför men
            vi ska även samverka tillsammans med andra. Det kräver att vi
            för en aktiv utrikes-, försvars- och säkerhetspolitik. Den ska
            syfta till att skydda det svenska territoriet och värna det öppna
            samhället byggt på grundläggande värderingar som demokrati, frihet,
            jämställdhet och respekten för mänskliga rättigheter. Och det
            sker samtidigt som vi stödjer länder och människor där dessa värden
            är ifrågasatta.
          </p>
          <p xml:id="i-2o5Fp4uBwu3yCeCcvKbcfU">
            Utgångspunkten i de moderata idéerna om individens rätt till
            frihet, människans okränkbarhet och tron på potentialen för var
            och en att utvecklas och växa utifrån sina förutsättningar är
            central. Detta är idéer som bara för några år sedan antogs vara
            på väg att bli allmänt vedertagna i världen, men som nu ifrågasätts
            av auktoritära regimer och våldsbejakande organisationer.
          </p>
          <p xml:id="i-B7rhfsHKpawm4EjAMoevDP">
            Vi ser idag en svag internationell återhämtning i ekonomin och
            ökad oro i omvärlden. Den ekonomiska återhämtningen väntas ta
            tid och riskerna för en svagare utveckling dominerar. Både inkomster
            och utgifter i de offentliga finanserna påverkas av den oroliga
            omvärlden.
          </p>
          <p xml:id="i-VqsbKJiTXzdPFoKjVzKDg">
            Vi ser allvarliga humanitära kriser till följd av konflikter
            i omvärlden. Antalet flyktingar, asylsökande, och internflyktingar
            globalt överstiger 65 miljoner personer. En kris som innebär ett
            enormt och utbrett mänskligt lidande. Sammantaget påverkar detta
            Sveriges utrikespolitik men också politiken som förs inrikes.
          </p>
          <p xml:id="i-DUvenmAGdt1TZ4aq72LiV">
            Vi måste slå vakt om att de gemensamma värderingar som vi värnar
            såsom demokrati, mänskliga rättigheter och marknadsekonomi fortsätter
            att spridas i världen. För att möta framtidens utmaningar är därför
            ett starkare samarbete inom Europeiska unionen (EU) med ökat fokus
            på ekonomisk konkurrenskraft, en gemensam röst inom utrikespolitiken
            samt ett djupare transatlantiskt samarbete det viktigaste för
            oss.
          </p>
          <p xml:id="i-PF4F5Qe9RLZm6uLHpD86M4">
            Moderaternas politik handlar om frihet och individens rättigheter
            såväl i de små som i de stora sammanhangen. För oss är det självklart
            att svensk utrikespolitik ska vara en tydlig röst för frihet och
            mänskliga rättigheter runtom i världen. Vi har en lång tradition
            inom detta område. Vårt engagemang för frigörelsekampen i Öst-
            och Centraleuropa är något som vi känner särskild stolthet över.
            Det är ett arv som förpliktigar. Vi ska driva denna frihetsagenda
            vidare genom att vara en stark kraft för och stödja en demokratisk
            utveckling när och där den befinner sig på tillbakagång.
          </p>
          <p xml:id="i-4hs6Uq7Syjowuo68L3rw6Y">
            I allt högre grad blir våra samhällen beroende av flöden av varor,
            information, kapital, tjänster och människor som utgör globaliseringens
            kärna. Länder och människor knyts närmare varandra genom ökad
            handel och informations- och teknologiutbyte. Vi lever i en sammanlänkad
            värld med stora möjligheter men också beroenden och sårbarhet
            som följd. Globalisering krymper världen, ökar välståndet och
            skapar nya möjligheter. Detta bidrar till att stärka vår säkerhet.
            Vi måste trygga dessa flöden genom internationellt samarbete och
            en stark global infrastruktur. Men vi måste också förbereda oss
            för att händelser bortom Europa kommer att ha större säkerhetspolitisk
            återverkan i vår egen del av världen.
          </p>
          <p xml:id="i-F4uywmuUnSz2vPnMfHxt2v">
            I takt med att globaliseringen och informationsteknologin länkar
            samman världens länder ökar också kravet på vårt globala engagemang.
            Vi ska stödja frihetslängtande människors kamp mot förtryck var
            än i världen de befinner sig. Det fria ordet måste värnas, såväl
            inom som utanför de nya medierna och vi ska stå upp mot diskriminering
            på grund av kön, etnicitet, sexuell läggning med mera. Vi måste
            också arbeta för att fler människor kan ta del av friheten genom
            att med kraft bekämpa fattigdom och miljöproblem i världen. Kraftigt
            förorenad luft, brist på rent vatten och avsaknaden av grundläggande
            sjukvård inskränker också människors frihet och möjligheter till
            ett bra liv.
          </p>
          <p xml:id="i-PPfgoaTzb9fi8kNDDkdg4H">
            I dag är det allt mer uppenbart att ekonomisk utveckling och
            politiskt inflytande går hand i hand. När Sverige står bättre
            rustat för framtiden här hemma kan vi också göra större skillnad
            utanför våra egna gränser. Det är då vi lyfter blicken och kan
            agera med styrka och trovärdighet på den internationella arenan.
            En tydlig svensk utrikespolitik bygger alltid på att vi tar ansvar
            för Sveriges ekonomi, samhällsutveckling och miljö.
          </p>
          <p xml:id="i-W3FC7AyMXyZadZVEoxZHoB">
            Den tydligaste omställningen i världen är den snabba ekonomiska
            och politiska maktförskjutningen från Europa och Nordamerika till
            Asien och då i synnerhet Kina och Indien. Asiens ökade betydelse
            i den globala ekonomin är en av de mest grundläggande och snabba
            förändringarna sedan millennieskiftet. Kina och Indien har fått
            ökade möjligheter till inflytande och påverkan både internationellt
            och regionalt. Kina bedöms bidra med ungefär en tredjedel av den
            globala tillväxten 2025, långt mer än någon annan ekonomi. Alla
            tjänar på att välståndet ökar och att den ekonomiska utvecklingen
            förstärks i andra delar av världen. Det skapar fantastiska möjligheter
            för entreprenörskap och handel att växa.
          </p>
          <p xml:id="i-DrJAJDCY7x6HYjjv7maBvD">
            De länder som nu tar allt större plats på den internationella
            arenan måste visa att de också tar ansvar för de gemensamma globala
            utmaningar som världen står inför. De måste därför lägga större
            kraft på att främja frihet, internationell fred och säkerhet,
            frihandel, fattigdomsbekämpning och hållbar utveckling.
          </p>
          <head xml:id="i-PZRmJ4swEQgc9zYwymueuc" type="h1">
            2 Demokrati, folkrätt och mänskliga rättigheter – Grunden för
            vår utrikespolitik
          </head>
          <head xml:id="i-SFw7agFK7T2RepouAjwbxv" type="h2">
            2.1 Våra värderingar
          </head>
          <p xml:id="i-JkY4qvvrp5ZLSv1z2Mdohj">
            Sverige är ett öppet land med ett långtgående internationellt
            engagemang och ett stort beroende av vår omvärld. Vår utrikespolitik
            ska vara värdebaserad. Vi ska medverka till frihet, fred och försoning
            såväl i vår egen som i andra delar av världen. Moderaterna arbetar
            för att få genomslag för de värden vi tror på. Det kräver internationellt
            inflytande vilket bygger på kompetens, ansvarstagande, en idé-
            och politikutveckling i takt med omvärldens förändringar samt
            en effektiv och resursstark utrikesförvaltning. Politisk dialog
            och handel ger effektivare påverkansmöjligheter än isolering och
            bojkotter. I många fall är det just de länder som vi har minst
            samsyn med som vi har störst behov av att påverka för att kunna
            göra verklig skillnad.
          </p>
          <p xml:id="i-GLdxhk49JxzFKHMu6Ta5Mp">
            Demokratin, folkrätten och de mänskliga fri- och rättigheterna
            utgör hörnstenarna i vår utrikespolitik. Dessa förvaltas bäst
            genom kraftfulla internationella institutioner och en stark internationell
            rättsordning. Genom att främja dessa värden försvarar vi också
            Sveriges säkerhet, välstånd och intressen i den internationella
            politiken.
          </p>
          <head xml:id="i-Ki3nZvYcb7hBNaDvBB6Ct4" type="h2">
            2.2Värnandet av de mänskliga fri- och rättigheterna
          </head>
          <p xml:id="i-G75URsnGDxoC58RUjp8ycj">
            Vår politik utgår från alla människors frihet och lika värde.
            De mänskliga rättigheterna omfattar varje person och begränsar
            staters makt över individen. Vi tar vår utgångspunkt i den enskilda
            människan, snarare än i systemen, när vi utarbetar vår politik.
            Därför är främjande och försvar av de mänskliga rättigheterna
            en kärnuppgift för oss och något som ska genomsyra all vår politik.
          </p>
          <p xml:id="i-DBQM726Qmdiv7Zz5gXS4aH">
            De mänskliga rättigheterna omfattar dels de medborgerliga och
            politiska rättigheterna, dels de ekonomiska, sociala och kulturella
            rättigheterna. Tillsammans utgör de en helhet som måste respekteras
            för att människor ska kunna utveckla sin fulla potential. Det
            är i de länder där medborgerliga och politiska rättigheter respekteras,
            som marknadsekonomi har kunnat utvecklas och skapa tillväxt och
            välstånd. Vårt långsiktiga utrikespolitiska fokus måste därför
            ligga på att främja respekten för de medborgerliga och politiska
            rättigheterna, för att på så sätt skapa förutsättningar för ekonomiska,
            sociala och kulturella rättigheter.
          </p>
          <p xml:id="i-6kVDTiGYBhjhnYjhAJqmD7">
            Det återstår fortfarande enorma utmaningar i världen när det
            gäller den demokratiska utvecklingen. Över 2 miljarder människor
            lever i samhällen där de grundläggande politiska och medborgerliga
            rättigheterna inte respekteras. Journalister fängslas för att
            ha utövat sitt yrke och civilsamhällesorganisationer som arbetar
            för demokratisk utveckling förbjuds att verka och förföljs. Vi
            måste fortsätta stärka stödet och resurserna till försvarare av
            opinionsfriheterna (yttrandefriheten, informationsfriheten, mötesfriheten,
            demonstrationsfriheten, föreningsfriheten och religionsfriheten)
            i de länder som klassificeras som ofria.
          </p>
          <head xml:id="i-MmwynH8fSKR2bv6c78YC9E" type="h2">
            2.3 Ökad frihet för världens kvinnor
          </head>
          <p xml:id="i-Xe2s9kTHB7beV5R72JUeSm">
            Lagstiftning och traditioner används för att inskränka kvinnors
            frihet på många platser i världen. Kvinnor utsätts för tvångsäktenskap,
            könsstympning, trafficking och sexuella kränkningar. Kvinnor drabbas
            ofta särskilt hårt av krig, naturkatastrofer, låg utvecklingsnivå
            och fattigdom. Kränkningar av kvinnors rättigheter är ett av de
            största hindren för demokrati och ekonomisk utveckling. Först
            när kvinnor, i samma omfattning som män, får tillgång till utbildning,
            förvärvsarbete och äganderätt samt kan skyddas mot övergrepp,
            kan ett lands utveckling ta verklig fart.
          </p>
          <p xml:id="i-B5V8m2RxsU4rtN962xEnwh">
            Vi ska därför lägga fortsatt stor kraft på dessa områden inom
            såväl utvecklingsarbetet som övrigt internationellt arbete. FN-resolutionerna
            1325 och 1820 om kvinnors och barns situation i väpnade konflikter
            är viktiga verktyg i kampen mot flera av dessa problem. Sverige
            har därför ett särskilt intresse av och ansvar för att resolutionerna
            genomförs nationellt och internationellt i all freds- och säkerhetsfrämjande
            verksamhet och inom humanitära insatser.
          </p>
          <head xml:id="i-9NF2Sz9o5GsQD8YzGjFwWQ" type="h2">
            2.4 Mänskliga rättigheter för alla
          </head>
          <p xml:id="i-CiE2GsH8DDmitTnSm8yvhY">
            Vår utrikes- och biståndspolitik är värderingsdriven och handlar
            grundläggande om att ta strid för mänskliga rättigheter. I tider
            där länder stiftar lagar som kränker människor på grund av deras
            sexuella läggning är det viktigt att Sverige står upp för hbtq-personers
            rättigheter. Sverige är ett av världens bästa länder att leva
            i för hbtq-personer
          </p>
          <p xml:id="i-4bRpThrJTyTWgQH6EMeBM5">
            Sverige är och ska vara ett föregångsland också i detta avseende.
            Gränslös kärlek kräver fri rörlighet. Vi vill att registrerade
            partnerskap och samkönade äktenskap ska erkännas i hela EU.
          </p>
          <p xml:id="i-QPyh7XrJiG7n9CHZMAhHkp">
            Situationen för hbtq-personer i många av världens länder är svår.
            Homosexuella relationer är förbjudna i drygt 70 länder och i närmare
            tio av dessa kan dödsstraff utdömas. Även om läget långsamt blir
            bättre på många håll finns fortfarande mycket att arbeta med och
            där kan Sverige bidra. Genom vår utrikes- och biståndspolitik
            kan Sverige spela en viktig roll för att stärka mänskliga rättigheter,
            frihet och demokrati.
          </p>
          <p xml:id="i-XCurCP9N65gQdecdgnYHC3">
            Ett exempel på hur våra värderingar i hbtq-frågor ger avtryck
            i politiken är hanteringen av biståndet. Under alliansregeringen
            anpassades biståndet till en rad länder för att ge starkare stöd
            och hjälp där dessa personer är särskilt utsatta. Det gäller också
            att öka stödet till det civila samhället och använda biståndet
            som påtryckningsmedel som i fallet Uganda.
          </p>
          <head xml:id="i-PTB7n84DEB5oGhukGcCcND" type="h2">
            2.5 Frihet i den digitala världen
          </head>
          <p xml:id="i-7gYeQJR18bsHvJr8HeHfzm">
            De senaste decenniernas tekniska utveckling, med internet och
            mobiltelefoni som centrala arenor för information, kommunikation
            och tankeutbyte, skapar förutsättningar för en frihetsrevolution.
            Framstegen inom dessa områden är enorma. Kapaciteten för internetanvändande
            i världen har mer än tredubblats på bara några år, och mobilabonnemangen
            har mångdubblats. Dessa medier ger individen en frihet som totalitära
            stater och auktoritära regimer vill kväva av rädsla för att förlora
            sitt informationsövertag och sin makt. Vi måste därför se teknikens
            möjligheter som just ett verktyg för frihet, demokrati och mänskliga
            rättigheter i utrikespolitiken. Friheten på nätet måste säkras
            och detta arbete ska ingå som en naturlig del i den europeiska
            såväl som den internationella dialogen samt inom ramen för vårt
            utvecklingssamarbete.
          </p>
          <p xml:id="i-LTZWMQo57vTR68FU8p7ing">
            Sverige ska vara ledande förkämpe för friheten på nätet. Vi ska
            följa upp MR-rådets resolution 20/8 om principen om att samma
            rättigheter gäller online som offline. Sverige var initiativtagare
            till resolutionen och vi ska fortsätta vara dess främsta försvarare
            och vi ska hålla fast vid de principer som bör vägleda den internationella
            debatten om hur rättsstatens principer ska tillämpas online. Ibland
            är övervakning och tillgång till data ofrånkomligt för att bekämpa
            brott och skydda demokratins institutioner men syftet ska vara
            att värna friheten, den personliga integriteten och den enskildes
            rättigheter, inte att undergräva dessa värden.
          </p>
          <head xml:id="i-LSzi6M3LJRiTbM7JmbpnL3" type="h1">
            3 Internationellt samarbete
          </head>
          <head xml:id="i-7PbC53HPTAjqHJNY6FDUTt" type="h2">
            3.1 EU
          </head>
          <p xml:id="i-GueNppPBgb1S6EUpbcjxwP">
            Med hjälp av EU kan vi hantera många av våra framtidsutmaningar.
            EU är varken mer eller mindre än världens bäst fungerande samarbete
            mellan demokratiska länder. Det håller tillbaka och står emot
            de som vill slå ned frihet, demokratiska principer, mänskliga
            rättigheter och öppenhet såväl inom som utanför EU:s gränser.
          </p>
          <p xml:id="i-3ESJobBuP5WVd7JR6h7J2A">
            Vi vill se ett fritt, öppet och enat Europa. Europasamarbetet
            har genom historien säkrat frihet, fred och demokrati i medlemsländerna
            och fortsätter att göra det för medlemmar och för blivande medlemmar.
            Många gränsöverskridande frågor kan bara lösas genom Europasamarbetet.
            Vi moderater driver därför i EU frågor som handlar om en mer ambitiös
            miljöpolitik, en ansvarsfull ekonomisk politik, krafttag mot terrorism
            och internationell brottslighet, mindre byråkrati, ett gemensamt
            asylsystem och värnandet av frihet och demokrati i vår omvärld.
            Samtidigt är det viktigt att EU inte ges uppgifter som medlemsländerna
            bäst hanterar själva. Den så kallade subsidiaritetsprincipen som
            slår fast denna balans mellan EU och dess medlemsländer utgör
            grunden för vår syn på Europasamarbetet.
          </p>
          <p xml:id="i-9UBoC32xQ7zj1oC3T9EhLN">
            EU är ett verktyg för att hantera många av våra framtidsutmaningar,
            men EU är också mer än så. Europasamarbetet är ett gemensamt värderingsbygge
            mot protektionism, nationalism och myter om självtillräcklighet.
            Det är i grunden dessa värderingar som binder oss samman och ger
            EU dess styrka.
          </p>
          <p xml:id="i-41Mr1N7GQ2He1sEXGrYnNo">
            Det är därför också viktigt att EU:s medlemsländer lever upp
            till de värden EU är grundat på. Därför bör EU införa ett system
            med löpande oberoende revision av situationen för mänskliga rättigheter
            och den demokratiska statusen i EU:s medlemsländer med möjlighet
            till sanktioner vid allvarliga avvikelser.
          </p>
          <head xml:id="i-5j5E4iyxRdFcg3EUZxzQsy" type="h2">
            3.2 Vårt Europa
          </head>
          <p xml:id="i-6eTBQGPY8WNQYLw1U2wJqy">
            I kölvattnet av den djupa ekonomiska krisen håller ekonomisk
            styrka och inflytande i världen på att förändras. EU kommer sannolikt
            att fortsätta utvecklas positivt och välståndet öka, men trots
            att EU har en stark attraktionskraft finns det en betydande risk
            att dess relativa inflytande kommer att minska.
          </p>
          <p xml:id="i-XYHWtwQjfYs9EoAwesKBSP">
            Arbetet med att förbättra den ekonomiska koordineringen inom
            EU måste fortsätta. Detta arbete ska präglas av öppenhet, insyn,
            uppföljning och möjlighet att utkräva ansvar. Men även arbetet
            med att fullfölja den inre marknaden för varor, tjänster, personer
            och kapital är centralt för att öka EU:s konkurrenskraft. Den
            inre marknaden, som omfattar 500 miljoner människor och 20 miljoner
            företag, lägger grunden för välstånd och ekonomisk utveckling
            inom EU. Vi arbetar för att stärka den fria rörligheten inom nya
            sektorer, minska regelbördan för företagande och reformera jordbrukspolitiken.
            EU:s medlemsländer måste också säkerställa att tillväxt- och sysselsättningsstrategin,
            EU 2020, förverkligas. Den handlar om att varje medlemsland måste
            vara berett att vidta nödvändiga reformer för att minska budgetunderskott
            och återupprätta sunda offentliga finanser. Men det handlar också
            om reformer av skattepolitik, bidragssystem och pensioner. Det
            är även angeläget att öka kvinnligt deltagande i arbetslivet.
            Det bedöms att EU:s bruttonationalprodukt (BNP) ökar med cirka
            25 procent när kvinnors sysselsättningsgrad är lika stor som männens.
            På samma sätt ska Sverige arbeta för frihandel och öppna marknader,
            och mot protektionism, både inom Europeiska unionen och gentemot
            andra länder.
          </p>
          <p xml:id="i-RUPpsyd44GSTmFzFDXuztm">
            Brexit-krisen är en väckarklocka för EU, som inte lyckats med
            flera avgörande områden; en långsiktigt hållbar migrationspolitik,
            ansvarsfull ekonomisk politik med ordning i medlemsstaternas offentliga
            finanser, goda förutsättningar för jobb och företagande samt den
            digitala omställningen är nyckelfrågor som Sverige behöver driva
            för att skapa förtroende för EU. Fler länder måste vara med och
            dela på ansvaret och följa de gemensamma beslut som fattats. EU-budgeten
            måste också förbättras framförallt genom att sätta jobbskapande
            först. Regelkrångel och byråkrati måste minska. Förbättrad handel
            och frihandel med länder utanför EU, digital omställning och bättre
            demokratisk förankring av EU-arbetet i respektive land är också
            reformer som måste prioriteras.
          </p>
          <p xml:id="i-XtUBRAKAr2yP7LLdgvrb8E">
            EU-ledarna måste erkänna att det finns allvarliga brister i EU-samarbetet,
            och Sverige ska trycka på i det som är nyckelfrågor för att återskapa
            förtroendet för det europeiska samarbetet. Läget kräver konstruktivt
            och framåtblickande ledarskap. EU har misslyckats att lösa stora
            gemensamma utmaningar. Missnöjet med utvecklingen finns inte bara
            i Storbritannien utan även här hemma. Fler projekt över människors
            huvuden eller bortom demokratisk förankring är inte svaret på
            den oro och det missnöje vi ser i dag. Nu är inte läge att bygga
            fler våningar på en byggnad där grunden skakar.
          </p>
          <p xml:id="i-NbtACgjy2iQEZTwJ5JYArw">
            EU måste bli öppnare för att möta framtidens utmaningar. Under
            det närmaste årtiondet kommer arbetskraftsutbudet att minska kraftigt
            inom EU på grund av befolkningsutvecklingen i medlemsländerna.
            För att möta det ökande arbetskraftsbehovet bör nödvändiga strukturreformer
            genomföras för att öka arbetskraften och arbetskraftsdeltagandet.
            Till exempel bör övriga medlemsländer följa Sveriges exempel och
            öppna för arbetskraftsinvandring för de många människor som vill
            söka sig en bättre framtid.
          </p>
          <p xml:id="i-WTY6akLe2QmwBj76J7bd4V">
            Vi har ett stort lidande i världen med miljontals människor på
            flykt. Människor fortsätter att dö på Medelhavet och andra flyktingvägar.
            Sverige har varit ett av få länder som har levt upp till det EU-gemensamma
            asylsystemet. Så kan det inte fortsätta att vara. Moderaterna
            vill ha ett fungerande EU-gemensamt asylsystem. I det ligger att
            beslut efterlevs av alla medlemsländer. Det största problemet
            över tid i den EU-gemensamma asylpolitiken har inte varit svårigheter
            att fatta beslut, utan att få besluten att efterlevas.
          </p>
          <p xml:id="i-4g3F9rbvDSGc6aCuvF3j1H">
            Asylsystemet som det är utformat i dag drivs i delar av illegala
            verksamheter, såsom en utbredd och i många fall hänsynslös människosmuggling.
            Straffen för människosmuggling måste skärpas och de brottsbekämpande
            insatserna mot människosmuggling måste intensifieras. Den svenska
            regeringen bör driva frågan om skärpta straff på EU-nivå. FN:s
            kvotflyktingsystem är det mest rättvisa och effektiva system vi
            har och bygger på att asylrätten prövas på plats i flyktingläger.
            Moderaterna välkomnar en utökning av antalet kvotflyktingar till
            Sverige. Därutöver vill vi att Sverige begär att samtliga EU:s
            medlemsstater deltar i och utökar sitt respektive deltagande i
            FN:s kvotflyktingsystem. Det skulle ge människor skydd och också
            frigöra platser i flyktinglägren.
          </p>
          <p xml:id="i-5zxvtWa2JRscLA7nX6pNTh">
            Samarbetet inom EU är också avgörande för att möta många av de
            miljö- och klimatutmaningar vi står inför i Sverige, i Europa,
            men också i världen. EU är vår viktigaste miljöorganisation som
            ger Sverige kraft att påverka också på den internationella arenan.
            EU måste fortsatt vara den pådrivande aktören inom de internationella
            klimatförhandlingarna och vara ett föredöme för andra länder.
            EU:s utsläppssystem (EU ETS) bör utvidgas till fler sektorer,
            successivt skärpas och på sikt länkas samman med andra utsläppshandelssystem.
          </p>
          <p xml:id="i-LsjfMoTAtJBMi7KQqjAYeJ">
            Mot bakgrund av dessa olika utmaningar, som innebär att fundamentala
            frågor ställs om vad EU-samarbetet är och bör vara, ser vi med
            oro på den svenska regeringens passivitet och vilsenhet i EU-politiken.
            Regeringen verkar inte ha någon tydlig och gemensam bild av hur
            EU bör utvecklas, vare sig på kort eller lång sikt. Det är nu
            hög tid att Sverige åter får en konsekvent och tydlig röst i EU-arbetet
            för EUs trovärdighet, inåt och utåt.
          </p>
          <head xml:id="i-WTLXUrPBgoN8fKaTtQ8tS2" type="h2">
            3.3 En större union med välmående grannar
          </head>
          <p xml:id="i-2dndnFLB5akAqWTL582ENY">
            EU ska vara öppet för alla de europeiska länder som vill och
            förmår att leva upp till de krav som medlemskapet ställer. Skulle
            EU stänga dörren till dessa länder riskerar vi att få en ekonomisk
            nedgång och en destabiliserande utveckling i Europa. Vägen till
            medlemskap är ofta krävande och komplicerad. Men det är just uppfyllandet
            av EU:s medlemskriterier som i grunden ger medlemskapet dess stora
            värde då det skapar förutsättningar för att bli en del av en gemenskap
            av fria samhällen och konkurrenskraftiga ekonomier.
          </p>
          <p xml:id="i-Dq3TyzZHgP6CrE7Mb18jPR">
            Genom det östliga partnerskapet förstärks EU:s samarbete med
            de sex grannländerna i Östeuropa och Kaukasus. Dessa länders möjlighet
            att utvecklas till vitala demokratier och marknadsekonomier samt
            att själva göra sina utrikespolitiska vägval är centralt för ett
            säkert och stabilt Europa.
          </p>
          <p xml:id="i-CWYdEFLLeVb7hxS1F6KHai">
            Partnerskapet uppmuntrar och stödjer dem i genomförandet av nödvändiga
            reformer i denna riktning. För att partnerskapet ska få reell
            genomslagskraft krävs det dock att EU klart och tydligt deklarerar
            att även dessa länder ska få bli medlemmar i EU om de så önskar
            och förmår. För oss är det östliga partnerskapet en logisk fortsättning
            på vårt historiskt starka stöd för EU-utvidgning och spridning
            av EU:s värden, standarder och arbetssätt till hela den europeiska
            kontinenten.
          </p>
          <p xml:id="i-Ea6LN9NjfA6NogKNAm2G3B">
            Östliga partnerskapet har nu funnits i sju år. Vi har lagt grunden
            för en allt närmare relation med Georgien, Moldavien och Ukraina,
            genom att slutföra förhandlingar om associerings- och frihandelsavtal
            och etablera dialoger som syftar till viseringsfrihet. De kommer
            successivt att leda till att länderna integreras i EU:s inre marknad,
            vilket öppnar stora ekonomiska möjligheter. Samtidigt som partnerskapet
            på vissa områden överträffat förväntningarna finns det bakslag
            och stora utmaningar. I Azerbajdzjan och Vitryssland är reformerna
            få och Armenien drog sig tillbaka från sitt framförhandlade avtal.
            Även i de tre föregångsländerna finns det fortsatta problem med
            skyddet av mänskliga rättigheter, korruption, alltför nära kontakter
            mellan ekonomi och politik. Den starka ryska reaktionen mot partnerskapet
            har eskalerat och satt partnerländerna – inte minst Ukraina –
            under hård press. Sverige behöver därför öka ansträngningarna
            över hela regionen. EU måste stötta Ukraina gentemot Ryssland
            och hitta en långsiktig fredlig lösning på konflikten.
          </p>
          <p xml:id="i-HLTkT3GnJiLhRuMz9SCrwd">
            En framgångsrik grannskapspolitik är av avgörande betydelse för
            EU:s trovärdighet och effektivitet som global aktör. Den kan även
            spela en viktig roll för att skapa starkare politiska och ekonomiska
            band till de länder i EU:s närhet som inte vill eller kan bli
            medlemmar av EU. Men då måste den bli ett tydligare stöd för demokrati,
            mänskliga rättigheter och öppna ekonomier. I grunden handlar det
            om att EU ska stå för en värdedriven utrikespolitik för att bättre
            kunna verka för en demokratisk utveckling framförallt i Nordafrika
            och Mellanöstern. Det handlar om att inspirera och stödja länder
            som står vid historiska vägskäl och vars val kommer att ha betydande
            återverkningar på Europas utveckling. Utmaningarna i denna del
            av världen är enorma när det kommer till behovet av ekonomiska
            och politiska reformer och det kommer att krävas stort tålamod
            och uthållighet. Men möjligheterna är ännu större.
          </p>
          <p xml:id="i-BZcr4Kr5Qwk1ArWBmLnSAP">
            Sverige måste fortsätta på den väg som Alliansen startade. Det
            är genom ekonomiskt och politiskt stöd samt dialog som vi kan
            främja en positiv utveckling i regionen. Sverige och EU måste
            tydligare synliggöra de problem och möjligheter som finns med
            partnerskapet och hitta nya lösningar och en väg fram för att
            snabbare nå målen med partnerskapet. EU måste starkt och tydligt
            visa sin solidaritet och sitt engagemang för partnerskapet och
            partnerländerna och fortsätta att understryka vikten av implementering
            av gjorde åtaganden, inte minst långtgående reformer i partnerländerna.
            Synliga resultat är centralt för att bevara och stärka stödet.
            Vi välkomnar därför den nyligen gjorda översynen av strategin
            som ger utrymme för differentiering mellan partnerländerna som
            ger dem större möjlighet att gå med i sin egen takt.
          </p>
          <head xml:id="i-6evF4MPJN4FeWyPuobYmc6" type="h2">
            3.4 EU:s röst i världen
          </head>
          <p xml:id="i-Q78DiJuzraLo6Ex2gq1Zug">
            Vi vill se ett EU som är en stark kraft för demokrati, mänskliga
            rättigheter, frihandel och hållbar utveckling i världen. Men trots
            att EU har många viktiga utrikespolitiska instrument som ger inflytande
            är samarbetet inte tillräckligt starkt, samstämmigt och effektivt
            för att EU ska kunna spela sin fulla roll på den internationella
            arenan. Vi vill se en förstärkt utrikespolitik som tar sin utgångspunkt
            i det gemensamma europeiska intresset. En stärkt gemensam politik
            kräver kompetens, kunnande och ett stärkt förtroende för EU:s
            institutioner. Sverige ska spela en ledande roll inom EU för att
            utveckla och förstärka den gemensamma utrikespolitiken och den
            europeiska utrikestjänsten.
          </p>
          <p xml:id="i-5DwaNS1BHDSLffHZkoLnPC">
            EU behöver också agera mer samstämmigt och proaktivt. Sanktionspolitiken
            mot Ryssland har varit framgångsrik i så måtto att EU:s 28 medlemsländer
            uppträtt gemensamt och koordinerat. EU:s medlemsstater har lyckats
            hitta en gemensam linje som varit mycket viktig för att sätta
            press på Ryssland och sända en tydlig gemensam signal från EU.
          </p>
          <p xml:id="i-CogJzKeMLK3E4BkgwsSZr7">
            EU förenas av en djup värdegemenskap och starka handelspolitiska
            band med USA. Den transatlantiska länken, som binder parterna
            samman, är den viktigaste kraften för demokrati, mänskliga rättigheter
            och marknadsekonomi i den internationella politiken. I ljuset
            av de politiska och ekonomiska förändringarna i världen är det
            viktigare än någonsin att EU och USA fördjupar sitt samarbete
            och agerar tillsammans på den internationella arenan. Ett resursstarkare
            Europa som har förmågan att både ta ett större ansvar för den
            egna säkerheten och kunna vara en stark partner till USA är även
            väsentligt för hållbarheten i det transatlantiska samarbetet.
            EU och USA bör upprätta ett gemensamt frihandelsavtal och arbeta
            för att reformera de internationella institutionerna, verka för
            hållbar energiproduktion samt hindra spridningen av massförstörelsevapen.
            Det finns en viktig säkerhetspolitisk dimension i frihandels-
            och investeringsavtalet Transatlantic Trade and Investment Partnership,
            TTIP.
          </p>
          <p xml:id="i-8enM5JzMEA19Kwum2E8pq1">
            TTIP kommer att skapa världens största regionala frihandelsområde.
            Målet är att få bort handelshinder för den transatlantiska handeln.
            För Sverige är avtalet mycket viktigt. Sveriges utveckling och
            välstånd har under åren varit nära sammanlänkade med frihandelns
            landvinningar. Det gäller än i dag och USA är en av våra viktigaste
            handelspartners. Vi vill därför se ett ambitiöst transatlantiskt
            handels- och investeringspartnerskap mellan EU och USA senast
            2017. Att på detta sätt sammanlänka världens två största ekonomier
            är bra för hållbar tillväxt och sysselsättning, för styrkan och
            vitaliteten i den så centrala transatlantiska länken, för säkerheten
            och för frihandeln.
          </p>
          <p xml:id="i-5iREXbgoev9yNNMms7ktnR">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och mer demokratiskt Ryssland. EU måste
            påtala de oacceptabla övergreppen mot de mänskliga rättigheterna
            inte minst mot hbtq-personer och den ökade repressionen mot det
            civila samhället.
          </p>
          <p xml:id="i-NdyU6GcTEpyFdjFNAkHfpd">
            Betydelsen av EU:s relationer med Kina har ökat markant. Kinas
            agerande påverkar i princip alla verksamhetsområden inom EU:s
            utrikespolitik. EU måste, som Kinas viktigaste exportmarknad,
            tydligare använda sitt ekonomiska inflytande för att påverka när
            det gäller mänskliga rättigheter, liberaliseringen av landets
            ekonomi och främjandet av en hållbar utveckling.
          </p>
          <p xml:id="i-YZU6VK1252dpzYjeevqKbG">
            EU bör utveckla närmare relationer med länderna på den afrikanska
            kontinenten och det behövs ett förstärkt partnerskap mellan EU
            och Afrikanska unionen (AU). Kampen mot fattigdom, främjande av
            hållbar utveckling och arbetet för frihandel är prioriterade områden
            för detta partnerskap. EU behöver också fördjupa sitt samarbete
            med länder som Brasilien, Indien och Sydafrika i viktiga frågor
            som rör klimat, forskning och tillväxt.
          </p>
          <p xml:id="i-PKfG3SbHfVtsngPuHzeodH">
            EU måste också fortsätta att driva på fredsprocessen mellan Israel
            och Palestina baserat på en tvåstatslösning där båda parter kan
            leva med säkra och erkända gränser med utgångspunkt i 1967 års
            gränser och FN:s resolution 242.
          </p>
          <p xml:id="i-5vTsixtkniSvAiMp3G3aMP">
            EU:s medlemsländer behöver utveckla en starkare militär och civil
            förmåga att hantera kriser och konflikter. EU:s medlemsländer
            behöver därför fördjupa det försvarspolitiska samarbetet. Europeiska
            försvarsbyrån (Eda) kan stödja medlemsländernas arbete med att
            koordinera och effektivisera arbetet på detta område.
          </p>
          <p xml:id="i-92nhnSQRCRYJNtqU3fJmp9">
            Det är viktigt att verka för EU-stridsgruppernas användbarhet
            inom EU:s och FN:s ram. Idén bakom EU:s stridsgrupper är bra,
            men de har aldrig använts i ett skarpt läge. Sverige ska fortsätta
            att bidra regelbundet till EU:s stridsgrupper samt fortsatt verka
            för att stärka och utveckla EU:s partnersamarbete i säkerhets-
            och försvarsfrågor, inklusive bättre förutsättningar för tredjelandsdeltagande
            i EU-ledda krishanteringsinsatser. Särskild tonvikt ska läggas
            vid samarbetet med Nato, länderna inom östliga partnerskapet samt
            europeiska Nato-medlemmar som inte är medlemmar i EU.
          </p>
          <p xml:id="i-A7ZieVtvgdHvFzU2MjfKcY">
            Strategin ”En europeisk säkerhetsstrategi – Ett säkert Europa
            i en bättre värld” presenterades i juni. Den europeisk globala
            strategin ska stärka EU:s möjligheter att fullt ut tillvarata
            Lissabon-fördragets potential och vara en kraftfull global aktör
            i en föränderlig omvärld. EU behöver ett samlat strategiskt ramverk
            som ger långsiktig och övergripande vägledning för EU:s internationella
            agerande. Syftet med strategin är att stärka EU som global aktör,
            genom en sammanhållen vision för EU:s utrikesrelationer och en
            effektivare användning av de resurser EU förfogar över. Vi välkomnar
            den strategi som nu presenterats och Sverige ska fortsatt vara
            pådrivande i arbetet för att strategin nu ska få effekt och implementeras
            i praktiken.
          </p>
          <head xml:id="i-PoEJBCNrHtgkNpBk4REDra" type="h2">
            3.5 Solidaritetsförklaringen
          </head>
          <p xml:id="i-B8HPDhLvvhrUeSSQMsLZnR">
            Sverige bygger säkerhet tillsammans med andra länder. Vi ska
            vara med och ta ansvar för säkerheten i Europa genom att stödja
            andra EU-länder eller nordiska länder om de utsätts för katastrofer
            eller olika former av angrepp. Ett sådant åtagande är det mest
            grundläggande uttrycket för europeisk solidaritet och därför en
            naturlig vidareutveckling av Sveriges säkerhetspolitiska linje.
            Vi ska också ha förmåga att ta emot militär hjälp av andra länder
            om Sverige hotas. Riksdagens enhälliga beslut om solidaritetsförklaringen
            är ett uttryck för detta. Vår solidaritetsförklaring ställer också
            nya och högre krav på att Sverige med trovärdighet ska kunna ge
            och ta emot militärt stöd.
          </p>
          <p xml:id="i-fKa8L92fa1j3nJktYKw9a">
            Den svenska solidaritetsförklaringen som antogs av riksdagen
            2009 utgör ytterligare ett steg mot ett ökat fokus på säkerhet
            i samverkan med andra länder och organisationer som står för samma
            utmaningar som Sverige gör. Samma år trädde även Lissabonfördraget
            i kraft med sina solidaritetsklausuler.
          </p>
          <p xml:id="i-SHcqao8LwZA9Pxz6vaEXEJ">
            Den svenska solidaritetsförklaringen framhåller att Sverige inte
            kommer att förhålla sig passivt om en katastrof eller ett angrepp
            skulle drabba ett annat EU-medlemsland eller nordiskt land. Vi
            förväntar oss att dessa länder agerar på samma sätt om Sverige
            drabbas. Sverige ska därför kunna ge och ta emot civilt och militärt
            stöd. Varken solidaritetsförklaringen eller EU:s solidaritetsklausuler
            ger några bindande garantier och beror också på vilken förmåga
            Sverige har att kunna ge och ta emot hjälp.
          </p>
          <p xml:id="i-72s8JFkrK7Dt5HqAWjXPUj">
            Efter terrordåden i Paris den 13 november 2015 prövades solidaritetsförklaringen
            för första gången när Frankrike begärde hjälp i kampen mot Isil/Daish
            med stöd av EU-fördragets solidaritetsartikel 42.7. Sverige svarade
            och bidrog, men inte tillräckligt. Alliansen föreslog till exempel
            att Sverige skulle kunna ha gjort en flyginsats. Vi kommer att
            behöva och ska göra mer. Den hjälp vi förväntar oss av andra ska
            vi också vara beredda att ge.
          </p>
          <head xml:id="i-DGmYQUgWNCtQq2aHFjZnQi" type="h2">
            3.6 Det nordiska samarbetet
          </head>
          <p xml:id="i-J9n2vkifY5iKEC7hvrBpPZ">
            Verksamheten inom det nordiska samarbetet utvecklades och fördjupades
            under alliansregeringen. Vårt nordliga grannskap fortsätter att
            vara ett område för samverkan och sökande efter gemensamma lösningar.
            Parallellt utvecklas de nordisk-baltiska relationerna, och banden
            mellan detta nordisk-baltiska samarbete och de så kallade Visegrádländerna
            i Centraleuropa stärks.
          </p>
          <p xml:id="i-XR5v32zd6MQh6sQVwBbN1E">
            Den nordiska välfärdsmodellen bygger på gemensamma värderingar
            om demokrati, mänskliga rättigheter, öppenhet och inkludering,
            tolerans, tillit och jämlikhet. En målsättning för det nordiska
            samarbetet är att alla medborgare ska ha lika tillgång till den
            välfärd länderna erbjuder sina egna medborgare.
          </p>
          <p xml:id="i-9wP2o85wt2vewWubQArwGd">
            Sverige har och ska fortsätta arbeta för att effektivisera, stärka
            och modernisera det nordiska samarbetet inom ramen för Nordiska
            ministerrådet. Målet ska vara att det nordiska samarbetet i än
            högre grad ska bli ett användbart politiskt instrument för de
            nordiska regeringarna och bättre avspegla ländernas aktuella politiska
            prioriteringar. Sverige ska också arbeta för att synliggöra den
            gemensamma och omfattande verksamhet som bedrivs inom ramen för
            Nordiska ministerrådet.
          </p>
          <p xml:id="i-Y6s3zao9pJwunRpSYqtERc">
            Sverige ska fortsätta verka för ett fördjupat nordiskt samarbete
            också på det säkerhetspolitiska området samt ytterligare stärka
            det bilaterala samarbetet med de nordisk-baltiska länderna samt
            multilateralt inte minst i EU- och FN-sammanhang.
          </p>
          <p xml:id="i-6tVKJ3CXKKfyg1suprTY5C">
            Det nordiska försvarspolitiska samarbetet inom Nordefco, Nordic
            Defence Cooperation, fördjupas allt mer och omfattar numera till
            exempel gemensamma övningar, samarbete i internationella insatser
            och materielsamarbeten. Även bilaterala samarbeten mellan Sverige
            och enskilda länder i Norden utökas. Alliansregeringen tog 2014
            initiativ till den gemensamma handlingsplanen för försvarssamarbete
            med Finland. Resultatet av denna presenterades i februari 2015
            och innehöll bland annat förslag på gemensam planering som inte
            bara gäller i fredstid.
          </p>
          <p xml:id="i-Q3tPajJfkRXUUEB4QxD35R">
            Svårigheten i det nordiska försvars- och säkerhetssamarbetet
            är att de olika länderna också har olika säkerhetsarrangemang.
            Sverige och Finland är med i EU, men inte i Nato. Danmark är med
            i både Nato och EU, och Norge är bara medlem av Nato. De olika
            tillhörigheterna blir gränssättande för hur långt den nordiska
            integrationen kan gå på försvars- och säkerhetsområdet. För Norge
            och Danmark som har säkerhetsgarantier genom sina respektive Natomedlemskap
            kommer inte det nordiska samarbetet och eventuella säkerhetsgarantier
            i det vara intressant. Sverige bör dock fortsatt utveckla samarbetet
            inom Nordefco för att uppnå ytterligare samordningsvinster. I
            det fortsatta nordiska försvarssamarbetet bör man även sträva
            efter att i ökad utsträckning inkludera de baltiska länderna.
          </p>
          <p xml:id="i-8EzxEMiLP2j9gaduDchaWB">
            En viktig fråga för säkerheten och stabiliteten i vårt närområde
            är att Sverige på olika sätt fortsätter att fördjupa samarbetet
            med Nato och enskilda medlemsländer i organisationen. Sverige
            bör därför ansöka om att få delta i den brittiskledda snabbinsatsstyrkan
            Joint Expeditionary Force (JEF), samöva med USA kring luftvärnssystemet
            Patriot på svenskt territorium samt erbjuda den svensk-finska
            marina styrkan som en resurs för Natos sjöövervakning i vårt närområde.
          </p>
          <head xml:id="i-2BThWk9JpjqjXWfj5j7iBS" type="h2">
            3.7 Arktis och Barents
          </head>
          <p xml:id="i-QjsSBCiUXzoHXMmjwaLMuH">
            Den arktiska regionen står inför stora utmaningar. Issmältningen
            hotar att få allvarliga konsekvenser för ekosystemet och för ursprungsbefolkningarnas
            möjlighet att utöva sina traditionella näringar. Samtidigt ökar
            möjligheterna att utvinna naturresurser i området, och kortare
            transportvägar öppnar sig mellan Europa och Asien.
          </p>
          <p xml:id="i-43HXUTPJtFyuCS4KdGJAWQ">
            Arktiska rådet är det viktigaste organet för internationellt
            samarbete i arktiska frågor. Rådet erbjuder ett forum för diskussion
            och förhandlingar. Förväntningarna är stora på att Arktiska rådet
            ska bidra till att möta utmaningarna.
          </p>
          <p xml:id="i-DMiwSgkUUuhSgqss9vYoUy">
            Klimatförändringarna ställer de boende i Arktis, Sverige och
            övriga världen inför en rad nya utmaningar. Samtidigt som isen
            drar sig tillbaka öppnar teknikutvecklingen för utvecklade transportleder
            genom norra ishavet och en ökad tillgång till naturresurser i
            Arktis. För att utvecklingen ska gynna regionen måste den hanteras
            ansvarsfullt och långsiktigt hållbart.
          </p>
          <p xml:id="i-EfjXCxRndYB26BkXTsmWCs">
            Med tanke på den tillspetsade ryska retoriken och ökade militära
            närvaron i vårt närområde spelar Arktiska rådet också en säkerhetspolitisk
            roll. Ryssland har återupptagit militära övningar i området. Sverige
            måste förhålla sig till och påverka denna utveckling. En bra möjlighet
            att påverka är Arktiska rådet. Här träffas de arktiska staterna
            i ett samarbetsforum för att gemensamt arbeta för en ansvarsfull
            utveckling av regionen. Sverige ska ha en tydlig Arktisstrategi
            och vara en aktiv part i Arktiska rådet.
          </p>
          <p xml:id="i-XUdNbr5Pgac6QU6JuNXLm9">
            Sedan 2013 då Sverige lämnade över ordförandeskapet i Arktiska
            rådet till Kanada har mycket skett som påverkar samarbetet. Det
            är därför oroväckande att utrikesministern, trots de stora förändringarna
            i området, inte tog upp Arktis i utrikesdeklarationen 2015 eller
            2016. Sverige måste bidra till att möta de stora klimatmässiga,
            ekonomiska och säkerhetspolitiska förändringarna i Arktisregionen
            på ett klokt sätt. För att kunna göra det krävs det att regeringen
            snarast tar fram en ny Arktisstrategi. Det är av yttersta vikt
            att samarbetet i Arktis fortsätter att präglas av en låg konfliktnivå
            och ett brett samförstånd. Det är därför viktigt att förbättra
            uppföljningen av medlemsländernas implementering av Arktiska rådets
            rekommendationer. Oavsett vilken utmaning vi talar om måste regeringen
            arbeta för att säkerställa att Arktis förblir ett säkerhetspolitiskt
            lågspänningsområde.
          </p>
          <p xml:id="i-Pd3ohDmoXjhGK8m7HQK7y7">
            Barentssamarbetet är ett strategiskt samarbete som ska användas
            för att driva utvecklingen i Barentsregionen inom ett antal områden
            med fokus på miljö, transport, turism och urfolk.
          </p>
          <p xml:id="i-U2wUBVPKreqz8VgQbSAX4C">
            I en orolig tid i vårt närområde är det extra viktigt att strategiskt
            utnyttja samarbetet. Barentsrådet är liksom Arktiska rådet en
            viktig arena för samtal och samarbete med Ryssland om gemensamma
            frågor. Det som är unikt med Barentssamarbetet är också att 13
            regioner samarbetar där fem ryska regioner ingår. Barentsregionens
            och Arktis strategiska betydelse växer, både som källa till viktiga
            råvaror och som knutpunkt för transporter. För att garantera säkerheten
            i en sådan miljö krävs intensivt internationellt samarbete. Sverige
            ska därför arbeta för synergier såväl mellan Barentsrådet och
            Arktiska rådet som med nordliga dimensionen och andra organisationer
            samt vara pådrivande i transportsamarbetet inom ramen för Barents
            transportstrategi.
          </p>
          <p xml:id="i-9PUK5rD9DgJqijYcVYqnz">
            Samarbetet i regionen bidrar till vattenrening, till minskade
            kemikalieutsläpp och till att möta klimatutmaningarna i de känsliga
            ekosystemen i norr. Där ska Sverige fortsätta ställa höga krav
            och bidra till bindande överenskommelser. Sverige ska använda
            samarbetet som plattform för klimatarbetet och arbeta för att
            eliminera ”Barents Environmental Hotspots”.
          </p>
          <p xml:id="i-VeMZU15pzG6xGXrBFzWjwD">
            Barentsregionen har unika tillgångar på strategiskt viktiga råvaror.
            De lägger grunden för fortsatt tillväxt i regionen. Barentsregionen
            är redan världsledande i att ta till vara sina resurser på ett
            effektivt och miljömässigt hållbart sätt. För att förverkliga
            regionens potential krävs fungerande transportlösningar som förenar
            Barentsregionen med världsmarknaderna. Här ska Sverige vara pådrivande.
          </p>
          <p xml:id="i-LhQak3BkSnGmy13Wi3bWhK">
            Räddningssamarbetet är framgångsrikt och har potential att verkligen
            göra skillnad både för säkerheten i stort och för enskilda personer.
            Viktigt att det multilaterala avtal som finns fortsätter och förstärks.
          </p>
          <head xml:id="i-NBDicvpNM6YGdq1XRFdPnc" type="h2">
            3.8 Nato
          </head>
          <p xml:id="i-6ELiSLEGATcAo7JznFuLbJ">
            Sverige har sedan kalla krigets slut övergett möjligheten till
            neutralitet vid krig i vårt närområde till förmån för att bygga
            säkerhet i samverkan med andra länder. Framför allt medlemskapet
            i EU 1995, men även ingåendet i Natos Partnerskap för fred i mitten
            av 1990-talet var viktiga steg i denna process. Samarbetet med
            Nato har sedan dess fördjupats på ett flertal områden.
          </p>
          <p xml:id="i-WspemV5Vtday6c3kg2g1ra">
            Solidaritetsförklaringen framhåller att Sverige inte kommer att
            förhålla sig passivt om en katastrof eller ett angrepp skulle
            drabba ett annat EU-medlemsland eller nordiskt land. Vi förväntar
            oss att dessa länder agerar på samma sätt om Sverige drabbas.
            Sverige ska därför kunna ge och ta emot civilt och militärt stöd.
            Dock innebär solidaritetsförklaringen inga bindande säkerhetsgarantier
            i händelse av konflikt.
          </p>
          <p xml:id="i-81UzWbdoZq3Nq8cuuGYmW6">
            Det är angeläget att Sverige fördjupar samarbetet med Nato. Nato
            utgör grunden för den europeiska säkerhetsstrukturen. Inom Nato
            förenas européer och nordamerikaner från 28 medlemsländer varje
            dag kring en gemensamt antagen säkerhetsagenda och gemensamma
            åtaganden. Av 28 EU-länder är 22 medlemmar av Nato och de flesta
            länderna i Sveriges närområde är Nato-medlemmar. Det är ytterst
            också endast Nato som har förmågan att säkra EU-medlemsländernas
            territoriella integritet. Nato spelar idag en helt avgörande roll
            för att upprätthålla säkerheten i Europa. Ett svenskt medlemskap
            i Nato har därför aldrig varit så angeläget som det är i dag.
          </p>
          <p xml:id="i-KsZHLv7rKQgqm1YVzYtati">
            Genom ett svenskt medlemskap i Nato skulle vi solidariskt dela
            säkerhetsgarantier med 28 andra demokratiska stater. Garantier
            som inte bara är begränsade till fredstid. Den senaste tidens
            utveckling har också inneburit ett ökat fokus från Nato på den
            kollektiva säkerheten. Det innebär att skillnaden mellan att vara
            medlem och partner har ökat. Ett medlemskap skulle också möjliggöra
            en gemensam försvarsplanering med Nato, något som trots ett omfattande
            samarbete inte finns idag.
          </p>
          <p xml:id="i-HJanmGk3wtCcTxEmoqe8Mi">
            Moderaterna vill fördjupa Sveriges samarbete med Nato och verka
            för en svensk anslutning. Vi vill se en färdplan för svenskt medlemskap
            i Nato. Målet är en svensk ansökan under nästa mandatperiod. Ett
            sådant beslut bör även tas i nära dialog och helst tillsammans
            med Finland. Moderaterna kommer därför att föra en dialog med
            finska företrädare kring förutsättningarna för ett svenskt och
            finskt medlemskap. Men ytterst är detta självständiga beslut som
            ska fattas av riksdagen i respektive land.
          </p>
          <p xml:id="i-4UB1eW1ibVFSgmP2C1KgF3">
            Krister Bringéus utredning om Sveriges internationella försvars-
            och säkerhetspolitiska samarbeten utgör en viktig pusselbit i
            det fortsatta arbetet med att utveckla en färdplan mot ett svenskt
            Nato-medlemskap. Den bidrar med ökad kunskap och fördjupning.
            Utredningen bör dels ligga till grund för Försvarsberedningens
            fortsatta arbete, men den kan även användas för en fördjupad dialog
            med Finland och ett brett säkerhetspolitiskt samtal i Sverige
          </p>
          <head xml:id="i-E43ey3miRo7HGWUahEn7j1" type="h2">
            3.9 FN
          </head>
          <p xml:id="i-3JoLLoedf9gCimQmZ68Rme">
            Förenta nationernas (FN) säkerhetsråd har det högsta ansvaret
            för att upprätthålla internationell fred och säkerhet. Genom sin
            världsomspännande medlemskrets har FN unika förutsättningar att
            samla världens länder till hållbara lösningar på många av vår
            tids globala utmaningar. Den normbildning som utvecklats inom
            FN är grundläggande för det internationella systemet.
          </p>
          <p xml:id="i-QVpi2BYZbZHXEzfoXeVthe">
            Det finns tydliga brister i uppbyggnaden av FN:s råd för mänskliga
            rättigheter, vilket föranleder ett behov av demokratikrav för
            medlemskap. Det är i längden inte hållbart att ett råd som ska
            granska medlemsländernas efterlevnad av de mänskliga rättigheterna
            delvis består av länder som själva konsekvent bryter mot dessa.
          </p>
          <p xml:id="i-8cnk3rgD29DhsrNiyrt34y">
            Ytterst avgörs FN:s möjligheter och begränsningar av medlemsländerna.
            Alltför ofta hämmas FN-systemet av politiska motsättningar. Säkerhetsrådets
            sammansättning måste reformeras och bättre spegla världen av i
            dag. Sverige bör också verka för att reformera FN:s fackorgan.
          </p>
          <p xml:id="i-Np9ViWw43nSB9NouLu4Hy2">
            Vi behöver ett starkare FN som värnar om principen om skyldigheten
            att skydda. I yttersta fall kan detta även innefatta militära
            insatser. Civilbefolkningen är idag mer utsatt än någonsin i många
            konflikter. Därför behöver möjligheten till humanitär intervention
            utvecklas. Problemet är dock att vetomöjligheten i FN:s säkerhetsråd
            ofta i praktiken kan blockera ett nödvändigt ingripande. Ett exempel
            är när Syrien tillsammans med Ryssland och Kina hindrade ett fördömande
            av våldet i Syrien i FN:s säkerhetsråd. FN får inte heller ingripa
            i ett lands inre angelägenheter, såvida inte säkerhetsrådet beslutar
            att vidta åtgärder för att trygga freden och den internationella
            säkerheten. Den bristande kapaciteten inom FN systemet att skydda
            befolkningen vid inomstatliga konflikter har synliggjorts då några
            av våra blodigaste konflikter i modern tid har utspelats trots
            FN:s närvaro på plats.
          </p>
          <p xml:id="i-VnCvNdP8MJ6SHcVbGeJb4y">
            FN behöver ett tydligt fortsatt starkt mandat för att driva fattigdomsbekämpning.
            I år har nya mål tagits fram som gäller alla länder som skrivit
            under. Bland svenska prioriteringar för hållbar utveckling ska
            fattigdomsbekämpning, demokratisk samhällsstyrning, frihet från
            våld, jämställdhet och kvinnors egenmakt, sexuell och reproduktiv
            hälsa och rättigheter, samt klimathänsyn och mänskliga rättigheter
            genomsyra arbetet med målen.
          </p>
          <p xml:id="i-81XhGwn9p8mLRUeQdqcw8t">
            Sverige tar för första gången på 20 år plats i säkerhetsrådet.
            Vi lever i en allt mer orolig omvärld och står inför stora utmaningar
            där FN är en central aktör för att hitta gemensamma och långsiktiga
            lösningar. Sverige kommer vara ordförande i två omgångar under
            sin 24-månadersperiod. Här gäller det att vinna momentum, dessutom
            i en tid där vi då har ny generalsekreterare på plats. Det blir
            ett tillfälle och anledning till nystart.
          </p>
          <p xml:id="i-RgqCUJ4Sse5EcHr1xzKXvT">
            Sveriges agenda i och prioriteringar i säkerhetsrådet ska fokusera
            på konfliktlösning, mänskliga rättigheter och 1325. Parallellt
            med det måste Sverige också fokusera på nödvändiga reformer av
            FN-systemet, att få bukt med byråkrati, korruption och ineffektivitet.
            Det är nu upp till bevis för regeringen om och hur de kommer ställa
            krav och driva frågan om ett reformerat FN. Utan det kommer inte
            FN kunna sköta sitt grundläggande uppdrag.
          </p>
          <p xml:id="i-CEVTkoNHmBqfL6PQRghXpd">
            Regeringen måste även, med tanke på de senaste årens ökande oro
            i vårt närområde, prioritera det så viktiga EU-arbetet. Vi menar
            att det inte finns något motsatsförhållande mellan att driva en
            aktiv EU-politik och arbeta i säkerhetsrådet. Det går att göra
            både och. Det ena vinner på och kompletterar varandra.
          </p>
          <p xml:id="i-NMZLKWFeF5Eg7VTtgBD6tn">
            Regeringen behöver se till att den svenska linjen i säkerhetsrådet
            förankras parlamentariskt här hemma. Även säkerhetsrådets resolutioner
            är juridiskt bindande rättsakter. I regeringsformen framgår att
            regeringen i alla utrikesärenden av större vikt före avgörandet
            ska överlägga med Utrikesnämnden, om det kan ske. Det är ytterst
            angeläget att regeringen i god tid presenterar förslag på hur
            de tänker sig att samråd och information från säkerhetsrådet ska
            ske och är öppna för en dialog om detta. Sverige står för öppenhet
            och transparens och det även här.
          </p>
          <p xml:id="i-UQFGTzTQVYw2WtmCa1WAnx">
            För att klara den utmaning som kommer av en plats i säkerhetsrådet
            och kunna leverera ett bra resultat behöver FN-delegationen i
            New York ökade resurser. Platsen i säkerhetsrådet varar i 24 månader.
            Med andra ord krävs en resurssättning som håller över tid. Regeringen
            måste i god tid före vi tar plats i säkerhetsrådet redogöra för
            sin finansiering och också klargöra vad regeringen har tänkt sig
            prioritera ned.
          </p>
          <head xml:id="i-LYfqXQn1UaE2yFuFEi723m" type="h2">
            3.10 Europarådet
          </head>
          <p xml:id="i-XhBNcdjXgC3aiyjNhssZkD">
            Europarådet skapades efter det andra världskrigets fasor med
            syftet att värna de grundläggande mänskliga rättigheterna och
            utgöra en garant för att stater inte utvecklar lagstiftning som
            kränker eller inskränker sina medborgares rättigheter enligt Europakonventionen
            till skydd för de mänskliga rättigheterna. De totalitära staterna
            hade visat att det var möjligt att i stor utsträckning inskränka,
            avskaffa och kränka individens rättigheter bakom en skenbart legal
            fasad, och det var för att försvåra och omöjliggöra för stater
            att begå sådana brott utan påföljder som Europarådet tillkom.
          </p>
          <p xml:id="i-85gChr9KsrY9RwArUzDRB8">
            Sverige var en av de första staterna som undertecknade konventionen
            1949, och vårt land är därmed att anse som en av grundarstaterna
            till Europarådet. Detta förpliktigar. Rådets institutioner, såväl
            ministerrådet, den parlamentariska församlingen som Europeiska
            domstolen för de mänskliga rättigheterna utgör alla institutioner
            där Sverige är representerat och deltar.
          </p>
          <p xml:id="i-5qevRSrrw4X12VZJwFj9Xb">
            Europarådet har genom decennierna verkat som partner till flera
            stater som önskat tillträde som medlemsstater i EU genom att aktivt
            biträda dessa i arbetet med att uppfylla kriterierna för medlemskap
            i Europarådet. Det är i dag praktiken omöjligt för ett kandidatland
            att bli medlem i EU utan att samtidigt ha status som fullvärdig
            medlem av Europarådet. De processer som leder till att ett land
            blir medlem i Europarådet innebär att exempelvis i förväg uppställda
            krav på demokrati, rättssäkerhet, skydd för etniska, religiösa
            och sexuella minoriteter utvärderas och säkerställs.
          </p>
          <p xml:id="i-VBafXohnwSKSAneu1xVymw">
            Europarådets historia av att vara en garant och ett skydd för
            de mänskliga rättigheterna innebär också ett betydande ansvar
            för att tillse att institutionen även i framtiden skall kunna
            förbli detta. En grundläggande förutsättning är dock att medlemsstaterna
            själv inte genom sitt agerande undergräver trovärdigheten hos
            organisationen.
          </p>
          <p xml:id="i-6En6n9V2Mwyfj8k8JCwG2D">
            Sedan några år tillbaka har debatten emellertid tyvärr alltmer
            kommit att handla om bristen på flera medlemsländers värnande
            av grundprinciperna demokrati, rättsstatens principer och mänskliga
            rättigheter. Vissa länder har i både ord och handling visat att
            de inte delar de grundläggande värderingar som Europarådet står
            för. Därtill kommer Storbritanniens uttryckta skepsis mot avgöranden
            i Europadomstolen och kritik mot Europarådets verksamhet. Denna
            utveckling måste brytas genom ett konsekvent agerande för att
            upprätthålla principerna i konventionen och deras praktiska tillämpning.
          </p>
          <p xml:id="i-R1JGJeWBC1XFZ9ELdWwExw">
            För närvarande finns det frågetecken för hur länder som Azerbajdzjan,
            Ryssland, Turkiet, Ungern och Ukraina, Polen m.fl. uppfyller sina
            åtaganden. Moderaterna anser att det är befogat att göra invändningar
            mot hur samtliga de uppräknade staterna genom politiska beslut,
            lagstiftning, rättssystem samt sin brist på inomstatliga oberoende
            granskningsmekanismer tillhandahåller skydd för sina medborgare
            vad gäller politisk opposition.
          </p>
          <p xml:id="i-4RjTNgSNyhK2Pib1owKb3P">
            Ifråga om Ryssland tillkommer frågan om den olagliga annekteringen
            av Krim och krigföringen i östra Ukraina, ifråga om Turkiet finns
            allvarliga invändningar vad gäller behandlingen av etniska minoriteter
            och ifråga om det rättsliga arbetet i efterföljden till försöket
            till militärkupp den 15 juli 2016 samt de djupt oroväckande uttalandena
            kring möjligheten att återinföra dödsstraffet som gjorts av regeringsföreträdare,
            ifråga om Ungern gäller det ställningen för etniska minoriteter
            och rättssystemets integritet, ifråga om Ukraina återstår frågetecken
            kring arbetet med korruptionsbekämpning syftande till att återställa
            legitimitet och förtroende för de politiska och rättsliga processerna
            i den ukrainska staten.
          </p>
          <p xml:id="i-AWVMkXZW4FtKVVXwH8SNK">
            Det är för oss självklart att de medlemsstater i Europarådet
            vars agerande gentemot sina eller andra staters medborgare står
            i strid med statens konventionsåtagande måste möta konsekvent
            kritik för detta. Det åvilar regeringen genom Sveriges representation
            i ministerrådet att tillse att Sverige inte passivt accepterar
            att Europarådets roll undermineras eller att dess möjligheter
            att utöva tillsyn över medlemsstaters, observatörsstaters, kandidatländers
            eller partnerskapsstaters åtaganden gentemot Europakonventionen
            till skydd för de mänskliga rättigheterna förhindras eller försvåras.
            Europarådet får inte tveka när det gäller frågan om att sanktionera
            den som bryter mot konventionen. Det behövs därför en aktiv politik
            på detta område och den fordrar Sveriges medverkan.
          </p>
          <p xml:id="i-7XeoE9tUbwNzgmqSYtheya">
            Europarådet måste vidare ta ett ansvar för de så kallade partnerskap
            för demokrati som ingås med länder som önskar en närmare förbindelse
            med Europarådet men som ännu inte är i en sådan position att de
            kan anses vara berättigade till varken observatörsstatus eller
            status som kandidatland. Exempel på länder som beviljats sådan
            status är Marocko, Kirgizistan, palestinska myndigheten och Jordanien.
            Det finns tyvärr exempel på hur dessa stater och entiteter i skiftande
            grad och på olika områden ignorerar de förpliktelser som partnerskapen
            innebär.
          </p>
          <p xml:id="i-91FSqEMGTaNTKHteKt5pip">
            Vi är förespråkare av ett samarbete med stater som uppriktigt
            önskar dra nytta av Europarådets kompetens för att vidareutveckla
            sina demokratiska institutioner, stärka rättssäkerhet och minska
            korruption. Däremot måste Europarådet reagera när dess partners
            inte lever upp till de förutsättningar som är fastslagna i partnerskapsavtal
            eller söker kringgå dessa. Utan att kritiskt granska och följa
            upp i vilken mån Europarådets partners lever upp till kraven i
            partnerskapsavtalen riskerar organisationens anseende att skadas
            och dess möjligheter att agera med trovärdighet att minska. Regeringen
            måste som företrädare för Sverige inta en bestämd hållning på
            denna punkt.
          </p>
          <p xml:id="i-6T9zpp2VHbtvbYJy9gqt4Z">
            Europarådets strukturer bör bli föremål för kontinuerlig översyn.
            Flera av de mekanismer som idag har existerat i mer än ett halvsekel
            sedan organisationens tillkomst har ett reformbehov och det är
            nödvändigt för Sverige att engagera sig i de diskussioner som
            pågår om hur Europarådet i sitt ministerråd, i sin parlamentariska
            församling och i sin rättsutövning genom Europadomstolen skall
            kunna förbli en primär institution för att garantera skyddet för
            de mänskliga rättigheterna. Regeringen har ett ansvar för att
            i ministerrådet aktivt driva en reformagenda och verka för förbättringar.
          </p>
          <head xml:id="i-NRjUqa1WjPohuxzsKAXgzF" type="h2">
            3.11 OSSE
          </head>
          <p xml:id="i-PMkob8eK6tUT3j55JFNf8H">
            Organisationen för säkerhet och samarbete i Europa (OSSE) omfattar
            57 deltagande stater och är därmed världens största säkerhetsorganisation.
            Organisationen bildades 1973 som Europeiska säkerhetskonferensen
            (ESK). Den 1 januari 1995 övergick ESK till att bli OSSE. 1993
            fick ESK ställning som regional organisation i FN enligt FN-stadgans
            kapitel VIII. Det är det enda säkerhetspolitiska samarbetsorgan
            där alla europeiska stater, liksom USA, Kanada, Ryssland och de
            centralasiatiska staterna, deltar på lika villkor. Med en stats
            deltagande i OSSE följer ett åtagande att respektera och efterleva
            mänskliga rättigheter och grundläggande friheter. OSSE är i dag
            en organisation med fokus på konfliktförebyggande, krishantering
            och demokratiutveckling.
          </p>
          <p xml:id="i-FB9Z6Ro61oAJctyifCLADY">
            En grundläggande princip för OSSE:s verksamhet är att varaktig
            säkerhet förutsätter demokrati, respekt för mänskliga rättigheter
            och en fungerande rättsstat. OSSE har en så kallad uppförandekod
            som är politiskt bindande för deltagande stater och som går ut
            på att en stats säkerhetsapparat – till exempel polisen och det
            militära försvaret – ska stå under effektiv demokratisk kontroll
            och integreras i det civila samhället.
          </p>
          <p xml:id="i-5JDJZKVBELsKNTCToh1zte">
            OSSE:s kontor för demokratiska institutioner och mänskliga rättigheter
            (Odihr) ansvarar för att främja förutsättningar för demokratiska
            val bland OSSE:s deltagande stater och bistå medlemsländerna med
            att bygga upp och stärka demokratiska institutioner. Vi moderater
            anser att det är angeläget att Sverige särskilt stödjer den konfliktförebyggande
            verksamhet som bedrivs av Odihr, inte minst arbetet med att genomföra
            FN:s säkerhetsråds resolution 1325 om kvinnor, fred och säkerhet.
          </p>
          <p xml:id="i-Ew4idcgHtyczECqXzNbUN5">
            OSSE:s högkommissarie för nationella minoriteter (HCNM) har till
            uppgift att genom förebyggande diplomati söka identifiera och
            verka för en tidig lösning av etniska spänningar som kan äventyra
            freden, stabiliteten och relationerna mellan OSSE:s medlemsstater.
            Högkommissariens främsta verktyg är de rekommendationer som denne
            ger till regeringar i länder där åtgärder behövs på minoritetsområdet.
            Det är viktigt att följa upp hur dessa efterlevs.
          </p>
          <p xml:id="i-2wpk4CVGBkw9BatAFa7bQ4">
            OSSE:s medierepresentant (RFoM) har till uppgift att följa utvecklingen
            inom medierna och yttrandefrihet i hela OSSE-området och att stödja
            de deltagande staternas arbete att utveckla dessa områden samt
            att påtala när staterna bryter mot åtaganden om yttrandefrihet.
            Journalisters säkerhet, frihet på internet och att bekämpa ”hate
            speech” med bevarad yttrandefrihet. Här behöver OSSE ytterligare
            arbeta för frihet på nätet.
          </p>
          <p xml:id="i-5MLN7c3PRKGsmfA3CXAJYW">
            OSSE har en särskild representant mot människohandel. Den särskilde
            representantens uppgift är att assistera deltagande stater med
            genomförandet av åtaganden och användningen av rekommendationerna
            i OSSE:s handlingsplan för bekämpande av människohandel. OSSE
            fyller här en viktig funktion att tillsammans med EU, MS och andra
            organisationer stoppa människohandel.
          </p>
          <p xml:id="i-KRBySkGDyYeF497dfVLdBo">
            Ytterligare ett prioriterat politikområde är arbetet med att
            motverka transnationella hot, hantering av gränser och internationellt
            polissamarbete. De ekonomiska och miljömässiga aktiviteterna syftar
            bland annat till att minska korruption och illegal penninghantering.
          </p>
          <p xml:id="i-CZXXheg57Z9Rb6fVrFapRr">
            Jämställdhetsarbetet utgör en viktig stödpelare för alla OSSE:s
            institutioner, fältoperationer och deltagande stater. Jämställdhetsarbetet
            ska vara en integrerad del av all OSSE:s verksamhet. OSSE:s arbete
            med att motverka kränkningar av de mänskliga rättigheterna ska
            syfta till att motverka politiskt agerande som kan utgöra hot
            mot säkerhet och demokrati bland medlemsländerna.
          </p>
          <p xml:id="i-YVYH6pJtjtHuDstXsmPVwE">
            I dagens oroliga värld fyller OSSE en viktig funktion genom sitt
            helhetsperspektiv. OSSE har idag flera tusen medarbetare utplacerade
            i länder och regioner som präglas av konflikt och krigshot eller
            befinner sig i ett återuppbyggnadsskede efter en konflikt. Fältverksamheten
            är störst på västra Balkan, men organisationen har verksamhet
            även i Moldavien, Ukraina och Vitryssland samt i Centralasien
            och södra Kaukasien. Exempel på fältverksamhet är i Ukraina där
            OSSE verkar för att den ryska aggressionen gentemot Ukraina skall
            upphöra genom observatörer. Andra exempel på angelägna uppgifter
            är OSSE:s mission för att stärka kvinnliga politiker och erbjuda
            utbildning med inriktning mot konfliktlösning för unga personer
            i framför allt de centralasiatiska länderna. OSSE verkar aktivt
            för att de utdragna konflikterna på Balkan, Ostestetien och Nagorno-Karabach
            skall finna en lösning.
          </p>
          <p xml:id="i-QgLooX6ym4xQDa3kgWMxEw">
            Det finns också en parlamentarisk del av OSSE, Organisationen
            för säkerhet och samarbete i Europas parlamentariska församling
            (OSSE PA). OSSE PA arbetar aktivt inom de områden där OSSE är
            verksamt i syfte att stödja de nationella parlamenten inom de
            dimensioner som OSSE är verksamt inom. En av OSSE PA:s viktigaste
            uppgifter är dess arbete med att stärka demokrati och demokratiutveckling.
          </p>
          <p xml:id="i-NxQKw4zvMpVWAKsQ8yrKyx">
            Flyktingsituationen rör samtliga medlemsländer inom OSSE varför
            OSSE PA har tillsatt en ad hoc-grupp i syfte att ge utarbeta ett
            förslag till ”best practice” i mottagandet av flyktingar och asylansökningar.
            OSSE PA ska arbeta för att motverka grundorsakerna till varför
            människor flyr genom att stödja fred och konfliktförebyggande
            insatser samt demokratiutveckling.
          </p>
          <p xml:id="i-VvMjHQgGuWjL1McQ59YNGM">
            Vi anser att det säkerhetspolitiska arbetet i dess breda perspektiv
            och genom internationellt samarbete med fokus på dialog, demokrati
            och respekt för mänskliga rättigheter utgör en viktig del i målet
            med att uppnå varaktig fred. Som alltid måste en organisations
            verksamhet kritiskt granskas ur såväl ett ekonomiskt perspektiv
            som innehållsmässigt. OSSE:s medlemsländer måste följa de grundläggande
            åtaganden de har åtagit sig att följa genom sitt medlemskap. Det
            är regeringens uppgift att inta detta förhållningssätt.
          </p>
          <p xml:id="i-NjML7GFtTUm11QGLvC9iMu">
            OSSE, inklusive OSSE PA och Odhir bör kontinuerligt utvärderas.
            Inom de tre organisationerna pågår ett förändringsarbete för att
            verksamheten skall omfatta dagens utmaningar. Sverige måste aktivt
            engagera sig i syfte att organisationernas verksamhet skall fullfölja
            sina åtaganden utan att tappa fokus.
          </p>
          <head xml:id="i-K1a2CneYQVpdVvm88RWbCE" type="h2">
            3.12 Internationella insatser
          </head>
          <p xml:id="i-UqgAVw3vQUHCGeYQTLAAWw">
            Sveriges internationella insatser är ett viktigt bidrag för att
            stärka arbetet för fred och säkerhet på oroliga platser runt om
            i världen. Genom att delta i internationella insatser stärker
            vi Sveriges säkerhet och vårt säkerhetspolitiska inflytande. Det
            finns ingen motsättning mellan försvaret av Sverige och fredsfrämjande
            insatser utomlands. Sedan 1950-talet har sammanlagt över 100 000
            svenskar deltagit i insatser i utlandsstyrkan. Veteranerna har
            gjort betydande insatser på platser som Kongo, Cypern, Bosnien
            och Afghanistan. Nordic Battlegroup (NBG), det nordiska bidraget
            till EU:s stridsgruppskoncept, som Sverige har deltagit i vid
            tre tillfällen, är en annan aspekt av Sveriges internationella
            engagemang. Stridsgrupperna som står i beredskap halvårsvis har
            varit betydelsefulla för att utveckla den svenska försvarsmaktens
            förmåga att ge och ta emot militär hjälp genom större samövningar.
          </p>
          <p xml:id="i-NNS65VGgenESDJkbyaLd5b">
            Svenska militära internationella insatser kommer fortsatt att
            vara betydelsefulla. Det är viktigt att Sverige och andra länder
            även fortsatt har ett starkt internationellt militärt engagemang
            för fred, säkerhet och stabilitet. Vi måste också ha en helhetssyn
            på insatserna där nödvändiga frågor om vad vi vill uppnå och hur
            vi ser på långsiktigheten i insatserna måste ställas.
          </p>
          <p xml:id="i-XyPnTxTCPRGUewXtPszMBi">
            Idag bidrar Sverige till två internationella insatser som syftar
            till att motverka sönderfall, radikalisering i Mellanöstern och
            Nordafrika. Dels det svenska underrättelseförbandet inom ramen
            för FN-insatsen Minusma i Mali, dels den svenska utbildningsinsatsen
            i Irak inom ramen för koalitionen mot Daish/Isil. Sverige bör
            fortsatt prioritera de svenska insatserna i kampen mot den globala
            terrorismen.
          </p>
          <p xml:id="i-BMffDh9jPNUftg6PG68X4i">
            Det finns ett antal utmaningar vi står inför i de internationella
            insatserna. Det handlar om var, i vilken kontext och med vem som
            Sverige ska göra internationella insatser, men även om hur vi
            blir bättre i samverkan mellan civila och militära delar för att
            skapa långsiktighet och hållbarhet.
          </p>
          <p xml:id="i-RNtFyr26CmW5QpRbLsSKVU">
            Nato är i dag den enda organisationen med en global förmåga att
            genomföra krishantering. Sverige har vid flera tillfällen deltagit
            i Natoinsatser. Det har varit värdefulla insatser som har bidragit
            till fred och säkerhet och där de svenska bidragen fått beröm
            av övriga länder. Sverige bör även i fortsättningen samverka med
            Nato i internationella insatser.
          </p>
          <p xml:id="i-7MebxzdVNK8Kb4qys1bZZa">
            Men det finns även ett värde i att i högre utsträckning än vad
            som varit fallet de senaste åren bidra till FN-ledda insatser.
            Genom att delta i dessa bidrar Sverige till att höja kompetensen
            i FN-insatsen och ger den en större legitimitet. För närvarande
            deltar Sverige i den FN-ledda insatsen i Mali.
          </p>
          <p xml:id="i-4sPYv3nk3483DCiz8YZvD1">
            Insatsen i Afghanistan visade på vikten av att ha både säkerhetsskapande
            militär närvaro och långsiktigt utvecklingsbistånd. Utan säkerhet
            – ingen utveckling, utan utveckling – ingen långsiktig säkerhet.
          </p>
          <head xml:id="i-TFXNZViTqE87F98g2dSkk" type="h1">
            4 Vår tids säkerhetspolitiska utmaningar
          </head>
          <head xml:id="i-7biNoNhNCxKN6kcTpVjJ5c" type="h2">
            4.1 Globaliseringens förändringskraft
          </head>
          <p xml:id="i-5FhLzGy9GfpxfbYpcDE727">
            Europa utgör ett unikt område av fred, frihet, säkerhet och välstånd
            i världen. Grunden för denna utveckling har lagts genom samarbete
            och integration inom ramen för EU, Nato, OSSE och Europarådet.
            Dessa organisationer utgör alltjämt pelarna i den europeiska säkerhetsstrukturen.
            Trots det har vi i närtid upplevt krig inom och mellan länder
            i Europa och nya risker och hot utvecklas i takt med att tekniken
            och omvärlden förändras. I allt högre grad blir våra samhällen
            beroende av flödena av varor, information, kapital, tjänster och
            människor som utgör globaliseringens kärna. Vi lever i en sammanlänkad
            värld med stora möjligheter men också beroenden och sårbarhet
            som följd. Det medför nya och genomgripande konsekvenser för vår
            säkerhet. Vi måste trygga dessa flöden genom internationellt samarbete
            och en stark global infrastruktur. Men vi måste också vara förberedda
            på och kunna hantera att händelser bortom Europa har större säkerhetspolitisk
            återverkan i vår egen del av världen i takt med att världen krymper.
          </p>
          <head xml:id="i-A9jjckdBJK3GUqa3w9Px9S" type="h2">
            4.2 Flykting- och migrationsströmmar
          </head>
          <p xml:id="i-8EzddQtA19MNJ9YXRPxhA8">
            Inte sedan andra världskriget har så många människor varit på
            flykt som i dag. Syrienkrisen som till en början bedömdes vara
            en del av den arabiska våren ser nu ut att ha permanentats och
            miljoner människor är på flykt från inbördeskriget och Isil/Daishs
            terror. Många av de flyktingkatastrofer som utspelat sig i olika
            delar av Afrika har resulterat i permanenta flyktingläger där
            människor tvingas stanna i brist på andra alternativ. I Nigeria
            med närliggande länder plågas oliktänkande delar av befolkningarna
            av Boko Harams framfart. I Centralafrikanska republiken har våld
            präglat landet under lång tid och kristna milismän förföljer muslimer,
            vilket har gett upphov till stora flyktingströmmar. I flera länder
            i Mellanöstern ser vi nu också kriser som blommar upp på nytt
            efter en tid av lugn. I Irak blir många grupper av människor förföljda
            och lever under en stor hotbild från Islamiska staten. De tvingas
            på flykt av hänsynslösa terrorister.
          </p>
          <p xml:id="i-2eNy4Bx7kWDquGot6TKM2x">
            I Jemen har gamla konflikter blossat upp, civila kommer dagligen
            i kläm mellan olika extremistiska grupper och det finns en stor
            risk att inbördeskrig är nära förestående. Läget i Libyen blir
            allt svårare för varje dag som går. Från Libyen utgår också de
            allra flesta båtar över Medelhavet för flyktingar i jakt på ett
            bättre liv i Europa.
          </p>
          <p xml:id="i-5QyzJx7SRjAW5D5vFFxoYn">
            De globala miljöutmaningarna och klimatförändringarna utgör ett
            av de allvarligaste hoten mot människors säkerhet och levnadsvillkor
            runt om i världen. Redan i dag bottnar en stor andel av världens
            konflikter i miljörelaterade faktorer, och den snabba befolkningstillväxten
            i kombination med klimatförändringar riskerar att leda till ytterligare
            spänningar med nya konflikter och ökade flyktingströmmar som följd.
          </p>
          <p xml:id="i-3LhMhVdgM3Z8E2sZQeq91C">
            Migrationspolitiken på europeisk nivå är intimt kopplad till
            andra sakpolitiska områden, såsom säkerhetspolitik och biståndspolitik.
            Moderaterna anser att det är mycket angeläget att bejaka detta
            synsätt när migrationspolitik formas på såväl europeisk som nationell
            nivå.
          </p>
          <p xml:id="i-MW6D9HeJJb7q5FKwhBuum6">
            Moderaterna vill också understryka att de mycket stora utmaningar
            som Sverige och EU står inför under de kommande åren avseende
            migrationsströmmar orsakade av exempelvis väpnade konflikter,
            etnisk och social oro, befolkningstillväxt och olika typer av
            klimatproblem gör det nödvändigt att ständigt utveckla nya metoder
            för att göra oss mindre sårbara inför migrationsrörelser som i
            riskerar att skapa politisk oro och orsaka spänningar i såväl
            det europeiska samarbetet som i EU:s relation med sitt närområde
            och partners. Vi vill uppmana regeringen att intensifiera arbetet
            på detta område och att sträva efter holistiska ansatser såväl
            inom EU som bilateralt för att förebygga och lösa potentiella
            och existerade problem.
          </p>
          <head xml:id="i-NRhzJxb38bEPU25h9B1Ngk" type="h2">
            4.3 Miljö och klimat
          </head>
          <p xml:id="i-FH7JQSNRXbom5hW7iEhW16">
            De globala miljöutmaningarna och klimatförändringarna påverkar
            oss alla och utgör ett av de allvarligaste hoten mot människors
            säkerhet och levnadsvillkor runt om i världen. Miljö och klimat
            är satt under hårt tryck på grund av föroreningar, överutnyttjande
            och exploatering. Därmed riskeras människors livsbetingelser som
            tillgången till mat, ren luft och dricksvatten. Ett förändrat
            klimat innebär bland annat att översvämningar, värmeböljor, torka
            och orkaner kommer att bli vanligare. Därtill väntas stigande
            vattennivåer och ökenutbredning. Detta kan i sin tur äventyra
            livsmedelsförsörjning, ekonomisk utveckling och i förlängningen
            medföra allvarliga säkerhetsrisker. Redan i dag bottnar en stor
            andel av världens konflikter i miljörelaterade faktorer och den
            snabba befolkningstillväxten i kombination med klimatförändringar
            riskerar att leda till ytterligare spänningar med nya konflikter
            och ökade flyktingströmmar som följd.
          </p>
          <p xml:id="i-2KeqDY1X7GFE9chK6VjuBj">
            Vi ska utgå från principer som pris på utsläpp, handel, stark
            äganderätt och fungerande marknadsekonomi för att komma tillrätta
            med klimat- och miljöutmaningarna.
          </p>
          <p xml:id="i-G6yKGkEad9MfYDLag6734W">
            Klimatförändringens påfrestningar drabbar redan fattiga länder
            med bristande kapacitet att anpassa samhället efter klimatförändringens
            effekter särskilt hårt. Därför måste en mer hållbar global utveckling
            påskyndas och användandet av fossila bränslen på sikt upphöra.
          </p>
          <p xml:id="i-WFBXhsNWyfQHD54EUG6vtz">
            EU:s medlemsländer har idag ett alldeles för stort beroende av
            fossila bränslen, vilket utgör cirka två tredjedelar av deras
            energianvändning. Energibehovet inom EU bedöms öka kraftigt under
            de närmaste två till tre decennierna. Detta riskerar skada miljön
            samt skapa ett ohälsosamt beroendeförhållande till ett antal leverantörsländer
            som begränsar EU:s utrikespolitiska handlingsfrihet. Att utveckla
            en gemensam energimarknad med minskad användning av fossila bränslen
            är därför centralt för EU:s utrikes- och miljöpolitik.
          </p>
          <p xml:id="i-WGNQxeHajL6ULyQk47qTdB">
            Det är mycket positivt att världens länder lyckades enas om ett
            globalt klimatavtal i Paris 2015. Det är ett historiskt klimatavtal
            där länderna har förbundit sig att hålla den globala medeltemperaturen
            väl under två grader, och göra ansträngningar för att medeltemperaturen
            inte ska öka mer än 1,5 grader. Det visar på att världens länder
            nu gemensamt är redo att ta ansvar. Dock finns mycket kvar att
            önska av avtalet. De nationella klimatplanerna som länderna lämnade
            in inför mötet i Paris, där de redogör för vilka åtgärder de är
            beredda att genomföra, är långt ifrån tillräckligt ambitiösa för
            att nå det gemensamma målet. I kommande förhandlingar gäller det
            därför att sätta press på länderna att agera och uppdatera sina
            planer för att göra dem realistiska och förenliga med det gemensamma
            målet.
          </p>
          <p xml:id="i-NVskMsn3qxkPt5jCj1STqf">
            Samtidigt krävs ett fördjupat internationellt samarbete kring
            utmaningen att anpassa oss till klimatförändringarnas konsekvenser
            i FN och i andra internationella organisationer däribland EU.
            Här kan ett svenskt klimatanpassat biståndsarbete också spela
            en viktig roll. Vi behöver ett mer holistiskt och inte nationalistiskt
            klimatperspektiv genom att exempelvis använda kostnadseffektiva
            klimatåtgärder i andra länder.
          </p>
          <p xml:id="i-6EZi7xP1r2z9x9MLNNpB8R">
            Koncentrationen av växthusgaser i atmosfären stiger i en allt
            snabbare takt, vilket leder till klimatförändringar med potentiellt
            mycket allvarliga konsekvenser. Därför är det angeläget att världens
            länder tillsammans anstränger sig för att begränsa utsläppen och
            temperaturökningen till en så låg nivå som möjligt för att därmed
            undvika de mest allvarliga konsekvenserna.
          </p>
          <p xml:id="i-M75Z2vokdUtKk6xPeKiuUY">
            Effekterna av klimatförändringarna är väldigt varierade. Ofta
            slår klimatförändringarna särskilt hårt mot fattiga länder som
            inte har särskilt stor skuld till klimatförändringarna.
          </p>
          <p xml:id="i-AXGbBkNf8NHmCMFCJXgCxa">
            När jordens medeltemperatur stiger, nederbörden förändras, glaciärer
            smälter och havsnivåer höjs påverkas våra ekosystem i grunden
            och således våra livsbetingelser. Konkret innebär detta bland
            annat förändrade förutsättningar för livsmedelsproduktion och
            tillgång till färskvatten. Utifrån ett säkerhetspolitiskt perspektiv
            är det viktigt med bra klimatscenarier som kan ge en bild av hur
            klimatförändringarna kommer att påverka olika regioner. Det är
            en förutsättning för att tidigt kunna göra anpassningsåtgärder.
          </p>
          <p xml:id="i-2U9jQGVNTvSDgsTieafXHE">
            Användningen av fossil energi bär globalt inte sina egna kostnader.
            Vi måste hålla principen om att förorenaren ska betala (Polluter
            Pays Principle, PPP) som självklar och verka för att fler länder
            sätter pris på utsläpp genom exempelvis koldioxidskatt eller utsläppshandelsystem.
            I den bästa av världar skulle det finnas ett enhetligt globalt
            pris på utsläpp. Dit är vägen oerhört lång, men som steg på vägen
            bör Sverige verka för att olika handelssystem länkas samman. Att
            sätta pris på utsläpp är inte bara principiellt riktigt utan också
            det effektivaste sättet att sänka utsläppen och driva på teknikutveckling.
          </p>
          <p xml:id="i-W9PKMpTv9bTRvxU6fP47P5">
            Sambandet mellan klimatförändringar och konflikter är starkt.
            Klimatförändringar riskerar att leda till allvarliga bristsituationer.
            Det riskerar i sin tur att leda till konflikter och stora migrationsströmmar.
            Konflikter orsakas dock sällan av en enskild händelse eller faktor
            utan i regel av en rad faktorer som samspelar. Klimatförändringar
            väntas särskilt ha en förstärkande effekt genom att påverka andra
            väl kända konfliktdrivande faktorer såsom fattigdom.
          </p>
          <p xml:id="i-7Wa8YVLFWg8bEpdVhp4dDx">
            För miljön och klimatet behövs mer politik byggd på liberala
            principer. Vi behöver globalt bättre fungerade marknader, pris
            på utsläpp, en starkare äganderätt, mer handel, och vi behöver
            bekämpa fattigdom och bidra till att skapa robusta samhällen.
            Exempel på verktyg för att bidra till detta är att agera som ett
            föregångsland, forskning, internationellt samarbete och bistånd.
            Vi behöver också omfamna modern teknik.
          </p>
          <p xml:id="i-FijX63fayzxakBvNgAK2vv">
            Livsmedelsbehovet kommer sannolikt att fördubblas inom fyrtio
            år, och utmaningen att producera mat på ett hållbart sätt och
            ha tillgång till drickbart vatten är redan betydande. Resursfrågor
            blir i större utsträckning säkerhetsfrågor. Kampen om resurser
            kan skapa spänningar och konflikter såväl inom som mellan länder.
            Livsmedelssäkerhet byggs inte genom protektionism och målsättningar
            om självförsörjning utan genom mer handel, fattigdomsbekämpning
            och genom att fortsätta utveckla jordbruket.
          </p>
          <p xml:id="i-GGDjgfhCJaXivhr9v4cMxd">
            Jordbruket behöver utvecklas så att resursanvändningen blir mer
            effektiv. Att stödja framgångsrik växtförädling baserat på bland
            annat modern genteknik för att få fram grödor som ger högre avkastning
            och som är mer motståndskraftiga mot till exempel torka och växtskadegörare.
          </p>
          <p xml:id="i-CKm9dDUxQa4Rs81dviKi3">
            Miljö- och klimatfrågorna fick en avsevärt mer framträdande roll
            i biståndspolitiken under Alliansens tid i regeringsställning,
            vilket kom till uttryck bland annat i den biståndspolitiska plattformen.
            Samtidigt finns ett betydande genomförandeunderskott, och arbetet
            med att ”klimatsäkra” övrigt bistånd är inte på långa vägar slutfört.
            Fortfarande görs biståndsinsatser som går stick i stäv med den
            övergripande målsättningen om hållbar utveckling. Det är orimligt
            att svenskt bistånd bland annat finansierar investeringar i fossil
            energi. Om biståndet på allvar ska bidra till en hållbar utveckling
            måste biståndet fullt ut klimatsäkras och styrdokumentens målsättningar
            omsättas i praktiken.
          </p>
          <head xml:id="i-XVpRxREdeKe1V53hoDZhPT" type="h2">
            4.4 Energi och säkerhet
          </head>
          <p xml:id="i-7FnwgmVsdfRfhwJNy3EaX5">
            Tillgången till energi är starkt kopplad till ett lands suveränitet
            och säkerhet. Den är en förutsättning för att samhällen ska fungera
            och utan den förlorar ett land snabbt sin militära förmåga. I
            Europa är vi i dag starkt beroende av rysk olja och gas. Ryssland
            har vid ett flertal tillfällen använt detta beroende som ett maktmedel
            gentemot sina europeiska grannar. Detta gör beroendet av rysk
            energi till den enskilt viktigaste energisäkerhetsfrågan.
          </p>
          <p xml:id="i-6jgM2CthH21Js5w2VNHdof">
            Den gängse bilden är att svensk energisäkerhet är god och att
            Rysslands agerande i det inte utgör ett hot mot den svenska energisäkerheten.
            Men 25–35 procent av den olja Sverige importerar kommer från Ryssland.
            Samtidigt som Europa är beroende av import av rysk gas och olja
            är Ryssland beroende av att exportera den till Europa. Kraftigt
            sjunkande världsmarknadspriser och minskad europeisk import drabbar
            Ryssland hårt. Detta riskerar i sig att öka osäkerheten i vårt
            närområde.
          </p>
          <p xml:id="i-Ph6TqkBbGNKkVPv4UnNg2X">
            I den bästa av världar skulle vi handla med Ryssland som vilket
            land som helst, och vårt ömsesidiga beroende skulle vara grunden
            för gemensam säkerhet. Men givet att Ryssland använder sin energiexport
            för politiska påtryckningar riskerar beroendet snarare vår säkerhet.
          </p>
          <p xml:id="i-AjJviyEaiv11MKq6qyGpjY">
            Givet att beroendet av rysk gas ser olika ut i Europa skiljer
            sig även engagemanget för energisäkerhet och oron för beroendet
            mellan EU:s medlemsstater. Kan vi minska vårt fossilberoende gör
            vi oss också mindre beroende av stater som Ryssland och Saudiarabien.
            Utifrån det perspektivet finns det ett värde, inte minst för konsumenten,
            att veta var vår energi kommer ifrån.
          </p>
          <p xml:id="i-DbLZV1fZiRDsPvYtrcCnWU">
            Energieffektivisering är ett av flera verktyg att öka energisäkerheten
            i Europa. Energi vi inte använder behöver aldrig importeras. Det
            är dock varken en snabb eller i sig själv en lösning på Europas
            utmaningar kring energisäkerhet. Förutsättningarna för energieffektivisering
            ser även väldigt olika ut i olika delar av Europa. EU bör därför
            uppmuntra men inte detaljstyra hur energieffektivisering ska genomföras.
            För att den ska vara kostnadseffektiv och leda till besparingar
            istället för att ta resurser från andra ur miljö- och energisäkerhetsperspektiv
            viktiga insatser bör energieffektivisering huvudsakligen vara
            marknadsdriven snarare än reglerad.
          </p>
          <p xml:id="i-tugYqg7mEUPKeBFzRXXvx">
            Det låga oljepriset leder till många och motsägelsefulla säkerhetspolitiska
            utmaningar. Länder som är ekonomiskt väldigt beroende av olja
            och gas har drabbats hårt. Detta gör dem på kort sikt mer oberäkneliga
            och kan leda till ökade konflikter. Det låga oljepriset innebär
            dock inte bara minskade intäkter till diktaturer. Det innebär
            tyvärr även att investeringar i ny utvinning av olja och gas i
            demokratier som till exempel Brasilien, Kanada och USA minskar
            kraftigt. Ur miljösynpunkt är detta givetvis bra, då den enda
            långsiktiga lösningen på klimatutmaningen är att låta fossila
            bränslen stanna i jordskorpan och aldrig nå atmosfären. Ur säkerhetspolitiskt
            perspektiv gör det dock oss även i fortsättningen beroende av
            olja och gas från samma länder som tidigare. Det innebär även
            att investeringar i förnybar energi och i biobränslen blir mindre
            lönsamma. Det är inte bara ett hot mot miljön utan är även ett
            långsiktigt hot mot vår energisäkerhet. Att investeringar i energi
            och drivmedel som kan tillverkas lokalt i Sverige och Europa inte
            blir av ökar vårt beroende av andra. Sverige måste fortsätta främja
            och utveckla förnybara källor, både här hemma och i andra länder.
            Ett viktigt steg är att EU snarast avskaffar alla tullar på förnybar
            energi, till exempel tullarna på etanol, biodiesel och solceller.
          </p>
          <p xml:id="i-SvbmAB2f9RkuupVZPBXMxu">
            Dagens volatila energimarknader visar på behovet av stabil baskraft
            som kan trygga den inhemska energiförsörjningen och hålla ekonomin
            flytande även i en osäker eller krisande omvärld. Förnybar vind
            och sol är ett bra komplement, men kan under överskådlig framtid
            inte ersätta baskraften. I stora delar av Europa betraktas fortfarande
            kol som den ur energisäkerhetssynpunkt pålitligaste baskraften.
            Det ställer i sin tur stora krav på Sverige och andra länder som
            har god tillgång till koldioxidfri baskraft att genom energiexport
            stödja dessa länder för att trygga sin energisäkerhet utan att
            öka användningen av kol. Att förverkliga den föreslagna energiunionen
            är avgörande för europeisk energisäkerhet. Vi behöver öka sammanlänkningen
            av ländernas energisystem och skapa större överföringskapacitet,
            och Sverige bör särskilt överväga hur vi kan bidra till att skapa
            överföringskapacitet till Baltikum. Vi behöver också stärka förutsättningarna
            för svensk energiproduktion för att kunna öka exporten och på
            så sätt bidra till att trygga energisäkerheten.
          </p>
          <p xml:id="i-K3h3XXJTf4Vbxz2BZuDB5F">
            Den föreslagna utvidgningen av de existerande gasledningarna
            Nord Stream mellan Ryssland och Tyskland utgör ett allvarligt
            problem. Projektet skulle gå emot EU:s energiunion och dess ambition
            att minska beroendet av en leverantör, ge makthavarna i Kreml
            möjlighet att utöva politiskt tryck mot EU och även vara ett hårt
            slag mot Ukrainas ekonomi. Detta är inte acceptabelt, särskilt
            mot bakgrund av det rådande säkerhetsläget och den ryska aggressionen
            mot Ukraina. Därför bör projektet inte genomföras.
          </p>
          <p xml:id="i-Bu4xGBPTF8U9HLKiRAiz3Q">
            Regeringens hot mot kärnkraften försvårar allvarligt vår möjlighet
            att hjälpa våra grannländer. Det riskerar inte bara vårt klimat
            utan även vår gemensamma energisäkerhet i Europa. Vi ser kärnkraft
            som betydelsefull för att tackla klimatutmaningarna, men en bristande
            kärnsäkerhet är ett allvarligt hot. Sverige bör därför stärka
            sitt arbete med att förbättra kärnkraftssäkerheten inte minst
            i Central- och Östeuropa.
          </p>
          <head xml:id="i-GPJ1dRrDXQufSnnma1VHh5" type="h2">
            4.5 Ett mer osäkert närområde
          </head>
          <p xml:id="i-WMJxoujZs9c1FRmx2zgjTw">
            Sveriges närområde har de senaste åren blivit mer osäkert. Försvarsmakten
            understryker i sin delårsrapport från augusti 2016 att säkerhetsläget
            fortsätter att försämras. Den ryska aggressionen mot Ukraina utgör
            en definitiv vattendelare och utmanar hela den europeiska säkerhetsordningen.
            Den illegala annekteringen av Krim visar att den ryska tröskeln
            för att använda militärt våld har sänkts och att Ryssland inte
            respekterar självständiga staters gränser. Det ryska agerandet
            i Ukraina är också en tydlig markering mot Nato och EU om att
            undvika utvidgning i det Ryssland ser som sin intressesfär.
          </p>
          <p xml:id="i-6KFQ9pDY44ducsCFM7PyJ3">
            Som ett resultat av det ryska agerandet och de förnyade stormaktsambitionerna
            har Sveriges militärstrategiska läge blivit viktigare. Östersjön
            är av central betydelse både när det gäller handelsvägar till
            och från alla länder i regionen, och som arena för att ta emot
            och ge militär hjälp. I Sverige har Gotlands betydelse betonats.
            Även Arktis betydelse blir större i och med klimatförändringarna
            som kan göra det mer ekonomiskt lönsamt att utvinna naturresurser
            i området samt att nya handelsvägar öppnas som ett resultat av
            smältande havsisar.
          </p>
          <p xml:id="i-QpyWif3vfuzxcTeMAxGCiT">
            Den ökade terrorismen är en ny verklighet vi måste förhålla oss
            till. Vi ser också nya hot i form av starkt ökad propaganda och
            cyberkrigföring. Det ställer nya krav på samarbetet i vårt närområde.
          </p>
          <head xml:id="i-UU3pH2zwpjTA26WvXF6ufQ" type="h2">
            4.6 Ryssland
          </head>
          <p xml:id="i-CHMd5v3Dg3Y14RRYpNU6h3">
            Relationen mellan EU och Ryssland måste vila på respekt för internationella
            regler, institutioner och principer. Åtaganden inom världshandelsorganisationen
            WTO och Europarådet måste följas och uppmuntra till en utveckling
            mot ett pluralistiskt och mer demokratiskt Ryssland. EU måste
            påtala de oacceptabla övergreppen mot de mänskliga rättigheterna
            inte minst mot hbtq-personer och den ökade repressionen mot det
            civila samhället.
          </p>
          <p xml:id="i-63poDuRL7AoGa1yFtsnDu6">
            Redan Georgienkriget 2008 visade att Ryssland var berett att
            använda militärt våld mot sina grannar. Utifrån de erfarenheter
            som Ryssland drog av den inte allt igenom lyckade operationen
            mot Georgien sjösattes en omfattande reform av den ryska försvarsmakten.
            År 2010 kom den nya ryska militärdoktrinen där den nya inriktningen
            kodifierades.
          </p>
          <p xml:id="i-Z6UyKmFeq1WuDBHuFrs21">
            Militärdoktrinen pekar på behovet av att kunna agera snabbt i
            kombination med bruket av moderna vapensystem för att kunna ta
            initiativet vid en eventuell konflikt. Redan här pekas på informationskrigföringens
            betydelse. Det finns även skrivningar om rätten att militärt skydda
            ryska medborgare utanför Rysslands gränser och skarpa markeringar
            mot Nato och planerna på ett missilförsvar i Europa. Natos utvidgning
            definieras som det främsta hotet mot Ryssland.
          </p>
          <p xml:id="i-TgCzRacW14aknP9k5xk3Zf">
            Den ryska försvarsreformen tar sikte på att vara genomförd 2020
            och innebär en prioritering av kvalitet framför kvantitet. Antalet
            förband minskas och fokus ligger på att dessa ska vara fullt utrustade,
            väl övade och försedda med modern materiel. Även ledningen har
            omorganiserats och en operativ strategisk ledning med ansvar för
            Arktis har lagts till.
          </p>
          <p xml:id="i-DBcaqEw3Y5CwXfb9HhsfYj">
            Värt att notera är den ryska synen på kärnvapen. I militärdoktrinen
            förbehåller sig Ryssland rätten att slå först med kärnvapen vid
            angrepp som hotar landets existens samt rätten att möta angrepp
            av konventionella vapen med kärnvapen. Den officiella retoriken
            från den ryska statsledningen indikerar också att användandet
            av kärnvapen ses som en faktisk möjlighet på ett sätt som för
            en betraktare i väst ter sig som helt främmande. Det ryska övningsmönstret
            i vårt närområde har i takt med den ryska försvarsreformens genomförande
            förändrats. Man genomför fler och mer komplexa övningar. Dessutom
            på ett mer offensivt sätt som leder till konfrontationer med i
            stort sett alla länder runt Östersjön. Trycket är särskilt hårt
            mot de baltiska staterna Estland, Lettland och Litauen.
          </p>
          <p xml:id="i-G7c9mqTz24T3nFLih5QdpV">
            Ryssland har kraftigt ökat sina försvarsutgifter för att kunna
            genomföra försvarsreformen till 2020. De ekonomiska problem som
            Ryssland nu dras med som ett resultat av fallande oljepriser och
            sanktionspolitiken tillsammans med den delvis outvecklade ryska
            industriella förmågan ställer dock frågetecken kring möjligheten
            att gå i mål med den ambitiösa moderniseringen av försvarsmakten.
            Dock finns det än så länge inget som tyder på en sänkt reformhastighet
            eller neddragning av ambitionerna. Situationen i Ryssland är problematisk
            på många sätt med en allt mer auktoritär statsledning som ser
            väst och Nato som det största hotet och som inte respekterar andra
            länders gränser. Detta i kombination med en omfattande militär
            upprustning och återtagna stormaktsambitioner gör att Ryssland
            måste betraktas som ett oberäkneligt hot som destabiliserar hela
            Sveriges närområde.
          </p>
          <p xml:id="i-WQSb6EX8tAgdZC1FYGfL98">
            Eter Rysslands olagliga annektering av Krim var Sverige ett av
            de mest pådrivande länderna för att EU skulle införa sanktioner
            mot Ryssland. De infördes sedan i ett antal steg under 2014–2015.
            Sanktionspolitiken mot Ryssland har varit framgångsrik i så måtto
            att EU:s 28 medlemsländer uppträtt gemensamt och koordinerat.
          </p>
          <head xml:id="i-Emd7N4HGtSbn1MTTX1sRCX" type="h2">
            4.7 Syrien
          </head>
          <p xml:id="i-XaFFgoULZrCdCnXdzj4GBE">
            Under inspiration av demokratiupproret i Nordafrika våren 2011
            började även många syrier demonstrera för reformer. Regimen svarade
            med våld och situationen utvecklades till ett blodigt inbördeskrig
            som nu är inne på sjätte året. Det är nutidens värsta humanitära
            kris. För familjerna på flykt är läget akut och hjälpbehoven enorma.
          </p>
          <p xml:id="i-HVQM6QoVA6h3HGH6BzgPLh">
            Minst 290 000 människor har mist livet under kriget, förödelsen
            är enorm. Städer och byar ligger i ruiner. Hem, skolor och sjukhus
            är förstörda av bomber. Våldet har tvingat över 6,5 miljoner människor
            att lämna sina hem inne i Syrien. 4,8 miljoner barn, kvinnor och
            män har sökt skydd i grannländerna.
          </p>
          <p xml:id="i-Dvs9JuWxQesxxcKHAxFLor">
            Vi fördömer Asadregimens brutala våld mot den egna befolkningen,
            och terrororganisationen Isil/Daishs hänsynslösa våld i Syrien
            och Irak. Sverige stödjer FN:s arbete för en politisk lösning
            på konflikten i Syrien och uppmanar alla parter i konflikten att
            efterleva den internationella humanitära rätten. Att hitta en
            långsiktig lösning på konflikten är avgörande för stabiliteten
            i hela regionen. En politisk lösning måste vara bred och inkluderande.
          </p>
          <p xml:id="i-7JvrjxnXk3DbFAj96nhStt">
            För att möta det akuta humanitära läget i Syrien och dess grannländer
            ser vi ett behov av att göra omprioriteringar inom biståndet från
            utvecklingsbistånd till humanitärt bistånd. Givet läget ser vi
            att de akuta behoven kommer att öka. Ökade satsningar på det humanitära
            biståndet behövs därför under lång tid framåt.
          </p>
          <p xml:id="i-HTjP6d4PYSM2PCWZhfahn5">
            Det kommer krävas långsiktiga och samordnade militära och humanitära
            insatser. Sverige och EU kan göra mer och måste agera samordnat
            och gemensamt både för att lindra nöden, hitta en lösning på konflikten
            och i kampen mot Isil/Daish.
          </p>
          <head xml:id="i-JXXWzejvyNfjRmyeGnrHgf" type="h2">
            4.8 Terrorism och radikalisering
          </head>
          <p xml:id="i-VX53zcp25Uv48b3BQUqSLD">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Dagligen
            ser vi fruktansvärda scener från många delar av världen med urskillningslöst
            våld som oftast drabbar oskyldiga civila.
          </p>
          <p xml:id="i-YAQNgPhBiPVMcnhFx9wc3J">
            Dagens terrorism består i stor utsträckning av internationella,
            våldsfrämjande nätverk där det i allmänhet finns ett bakomliggande
            syfte av religiös eller politisk karaktär. Islamistiska al-Qaida
            har länge varit det främsta exemplet på ett sådant nätverk. I
            dag har dock Isil/Daish etablerat sig som det terrornätverk som
            drar till sig flest anhängare.
          </p>
          <p xml:id="i-8tY6qeTiXYbipDbt5D2wto">
            I samband med de militära framgångarna i Syrien och även Irak
            har Isil/Daish kunnat erövra värdefulla resurser som jordbruksmark
            och oljekällor. I de områden som kontrolleras av Isil/Daish har
            strikta sharialagar införts och civilbefolkningen lider svårt
            under det hårda styret. Kvinnorna är särskilt utsatta genom att
            Isil/Daish använder sig av systematiskt sexuellt våld.
          </p>
          <p xml:id="i-48cUMFjNtWRuGBtJsQT3xx">
            Isil/ Daish framgångar och synliga profil har även gjort att
            andra terrororganisationer som Boko Haram har anslutit sig, och
            Isil/Daish lockar även många så kallade terrorresenärer från andra
            länder. Dagens informationsteknik och sociala medier underlättar
            för terroristorganisationer att sprida sina idéer och sitt budskap
            över hela världen. Den nya tekniken har förstärkt den globala
            effekten av icke-demokratiska och våldsinspirerande budskap.
          </p>
          <p xml:id="i-FRsseCSZZ5PnHt8JXB7AHR">
            Under det senaste året har terrorn slagit hårt mot en rad städer
            i Europa och våra grannländer. Kampen mot den internationella
            terrorismen är något som angår oss alla. På Isil/Daish-kontrollerat
            område pågår institutionaliserade kränkningar av de mänskliga
            rättigheterna och ett brutalt våld av sällan skådat slag. Detta
            berör även oss här i Sverige – av moraliska, humanitära, medmänskliga
            skäl, men också av nationella säkerhetsskäl. Den ökade terrorn
            och terrorhotet förändrar således våra liv, vårt sätt att se världen,
            vår säkerhet. Det utmanar vårt system och ställer nya krav på
            åtgärder både här hemma, i EU och i världen.
          </p>
          <p xml:id="i-GiHZHsnvzYm9vCwzApBGmU">
            Terrorismen utgör ett stort hot mot såväl stater som individer
            och ytterst mot de värderingar som vårt samhälle vilar på. Arbetet
            med att motverka terrorism måste bedrivas både på plats där den
            uppstår och gentemot de medlemmar och sympatisörer som återfinns
            i andra delar av världen. Fokus här är att se på vilka instrument
            som kan användas på den utrikespolitiska arenan. Det handlar till
            exempel om att använda biståndsmedel, skapa opinion eller samarbeta
            med andra stater för att motverka uppkomsten av terror.
          </p>
          <p xml:id="i-69ebteu2BxFZrKMCCuo1Jq">
            Terrorismen är också en starkt bidragande faktor till den ökade
            flyktingströmmen. De länder som har mest terrorism är också de
            som har de största flyktingströmmarna. En majoritet av de flyktingar
            som lämnar allt och riskerar sina liv för att komma hit, flyr
            från det skräckvälde som Isil/Daish har skapat.
          </p>
          <p xml:id="i-EpqLpSivAccc4PQxzFpcuj">
            Radikalisering, våldsbejakande extremism och terrorism utgör
            ett hot mot såväl människor som stater och ytterst mot de värderingar
            som vårt samhälle vilar på. En ökad radikalisering bland extrema
            grupper utmanar tryggheten i vårt samhälle. Exemplen på EU-medborgare
            som reser, utför och deltar i terroristhandlingar eller terroristträning
            i exempelvis Syrien och Irak är flera. EU måste reagera och agera
            med tydlighet mot dem som återvänder.
          </p>
          <p xml:id="i-X2nYxLwreQmxda14k5Epo2">
            EU är den centrala aktören i kampen mot Isil/Daish. Vi måste
            nu accelerera implementeringen av de redan överenskomna strategierna
            och fokusera arbetet på EU-nivå. Det är viktigt att det som görs
            är samordnat mellan interna och externa dimensioner och mellan
            institutionernas och medlemsstaternas insatser. EU:s myndigheter
            måste arbeta mer aktivt utanför Europas gränser och förstärka
            arbetet med kapacitetshöjande insatser.
          </p>
          <p xml:id="i-Pq8e1uPphd6TUv5gh3cTZV">
            Det är fundamentalt att stoppa de finansiella flödena till Isil/Daish.
            Mer måste göras för att stoppa inflödet av kapital. Det är därför
            positivt att EU-kommissionen i tidigare i år lade fram en åtgärdsplan
            mot finansiering av terrorism. Mycket ansvar ligger nu också på
            medlemsstaterna själva att ta fram nationell lagstiftning som
            kan stoppa finansiering av terrorism. Det var ett viktigt steg
            men mer behöver göras. Mycket ansvar ligger nu också på medlemsstaterna
            själva att ta fram nationell lagstiftning som kan stoppa finansiering
            av terrorism.
          </p>
          <p xml:id="i-M2sNtHeishE2REGxSP9eUf">
            För att bekämpa grogrunden för terrorism bör svenska biståndsmedel
            i högre utsträckning användas för att hjälpa de länder som är
            i farozonen att glida ner i sönderfall och instabilitet. Biståndet
            ska riktas till att bygga demokrati, institutioner och rättsstat,
            men även stödja företagande och det civila samhället.
          </p>
          <p xml:id="i-AUaJJzv1NmmHRRuHwmRhb9">
            Erfarenheter visar att bistånd som riktar sig till kvinnor är
            särskilt effektivt för att sänka våldsnivån i mottagarländerna.
            Att ge kvinnor tillgång till utbildning, möjlighet att driva företag
            och delta i samhällsliv och politik är både en rättighetsfråga
            och en bra investering i en fredligare framtid.
          </p>
          <head xml:id="i-ECesbCruZW2DRrdVxh9Sza" type="h2">
            4.9 Krigets lagar och folkrätten
          </head>
          <p xml:id="i-LGAitJFX6TrH91Ysnm8Ly6">
            Som ett resultat av den moderna och mer komplexa konfliktmiljön
            är det viktigt att krigets lagar och folkrätten också är anpassade
            efter den nya verkligheten där civilbefolkningen är mer utsatt
            än tidigare och där andra aktörer än tidigare är stridande parter.
          </p>
          <p xml:id="i-Eu3sMFb6R6kvPrDxjXhtQH">
            I dag är utmaningarna delvis annorlunda än tidigare. Ett exempel
            på detta är attacker på civila it-strukturer, vilket också har
            förekommit i destabiliserande syfte under fredstid. Ett annat
            exempel är när stater agerar mot sin egen befolkning. Efter Halabjamassakern
            och ett antal andra konflikter under 1990-talet utvecklades möjligheten
            till humanitär intervention, vilket innebär att det är möjligt
            för världssamfundet att ingripa vid allvarliga attacker mot en
            stats egen befolkning eller om en stat på motsvarande sätt underlåter
            att skydda sin befolkning eller delar av sin egen befolkning.
            Ett problem är dock att vetomöjligheten i FN:s säkerhetsråd ofta
            i praktiken kan blockera ett nödvändigt ingripande.
          </p>
          <p xml:id="i-Wm8fxdEi2K6HUks195qvBS">
            Den ökade användningen av privata militära företag och säkerhetsföretag
            har aktualiserat ett antal nya folkrättsliga frågeställningar.
            Den folkrättsliga problematiken rör primärt frågor om rättslig
            status för den personal som arbetar inom privata militära företag
            och privata säkerhetsföretag samt ansvar för individer, företag
            och stater vid överträdelser av den humanitära rätten.
          </p>
          <p xml:id="i-DqxeM3V1veef16oGhHNqt9">
            I denna del behövs inte några nya regler utan snarast en samsyn
            om att de befintliga reglerna inom ramen för krigets lagar ska
            tillämpas på varje föreliggande situation som ska bedömas. Utfallet
            av bedömningen kan därför bli olika från fall till fall beroende
            på den rättsliga kvalifikation som görs av de faktiska förhållandena.
            Detta synsätt har kommit till uttryck i det så kallade Montreuxdokumentet
            och bör vara det rådande synsättet för världssamfundets olika
            stater.
          </p>
          <p xml:id="i-SwLBBTdiVABci5sa5eQh71">
            De föreligger oklarheter om hur krigets lagar ska tillämpas på
            civila som är direkt delaktiga i strider. Sådana oklarheter om
            skyddets omfattning för civila är olyckliga och kan antingen leda
            till otillåtna förluster av civilas liv eller till att militär
            personal försätts i onödigt farliga situationer. Svensk militär
            personal har exempelvis behov av att kunna förhålla sig till stridande
            civila i samband med olika internationella insatser.
          </p>
          <p xml:id="i-BLZXVjQkjNG6j6KPrEQqsf">
            En utgångspunkt bör vara att våldsanvändningen mot personer som
            inte längre erhåller skydd som civila därför att de direkt deltar
            i striderna inte får gå utöver vad som faktiskt är nödvändigt
            för att uppnå ett legitimt militärt syfte under de rådande omständigheterna.
          </p>
          <p xml:id="i-HBBvrPQLg2sRYeigREQhnq">
            Dagens konflikter med inslag av icke-statliga aktörer väcker
            flera frågor i förhållande till den humanitära rätten och de mänskliga
            rättigheterna.
          </p>
          <p xml:id="i-F1Ea1U7yXB8G2q4dNM1ZvF">
            Med terrorism avses – enligt ett FN-förslag från 2004 – handling
            som syftar till att döda eller allvarligt skada civila eller icke-stridande,
            med avsikt att skrämma en befolkning eller utöva tvång på en regering
            eller en internationell organisation.
          </p>
          <p xml:id="i-QcczsyxRheqbQEGRVpURzB">
            Begreppet olagliga kombattanter omfattar personer som deltar
            i fientligheterna utan att åtnjuta skydd som kombattanter. I dagens
            konflikter utgörs sådana personer främst av civila som direkt
            deltar i strider, medlemmar i organiserade väpnade grupper, legosoldater
            och spioner.
          </p>
          <p xml:id="i-nmH47XP2VysX3akAUQbB4">
            När det gäller terrorister och olagliga kombattanter är ett problem
            när stridande från dessa kategorier med militära metoder angriper
            civilbefolkning och civila samhällsstrukturer. En fråga är vilka
            strategier och metoder som kan accepteras mot dessa kategorier
            av stridande med rimlig hänsyn till den humanitära rätten och
            mänskliga rättigheter. Vad som är eller borde vara möjligt bör
            stå i rimlig proportion till den civila skada dessa stridande
            förorsakar eller riskerar att förorsaka.
          </p>
          <p xml:id="i-URTqvmMrX27c5Np37Ucvrk">
            Den humanitära rätten måste utvecklas och förstärkas generellt
            för att skydda civilbefolkningen och civila strukturer i högre
            utsträckning än idag. Möjligheterna till humanitär intervention
            måste säkerställas inom världssamfundet i syfte att motverka eskalerande
            konflikter och i förlängningen krig. Sverige ska också verka för
            att den befintliga humanitära rättens regler ska tillämpas situationsanpassat
            på privata militära företag och säkerhetsföretag i enlighet med
            vad som tagits fram av det så kallade Montreuxdokumentet.
          </p>
          <p xml:id="i-67gTGvLmjyzq2RYspgyLzU">
            Förhållningssättet gentemot civila som är direkt delaktiga i
            strider bör ses över. Möjligheterna att på ett effektivt sätt
            möta terrorister och olagliga kombattanter med – om så behövs
            – militära medel bör utvecklas och förstärkas. Skyddet för sjukvård
            och humanitära insatser måste förbättras. De är ofta en måltavla
            i konflikter.
          </p>
          <head xml:id="i-9EzvSieeh39qrEEVXgUVSy" type="h2">
            4.10 Sönderfallande stater
          </head>
          <p xml:id="i-FTUcQFDGsborLeCM2n96no">
            Världen plågas på flera ställen av sönderfallande stater. De
            kännetecknas ofta av omfattande korruption, förtryck och konflikter
            mellan religiösa eller etniska grupper. Dessa spänningar och konflikter
            fräter sönder länder inifrån och kan skapa plattformar för terrorister
            eller kriminella nätverk att verka ostört.
          </p>
          <p xml:id="i-9193UKfQkJC6PYmBGDoSt1">
            Den grova organiserade brottsligheten med smuggling över gränserna
            av människor samt narkotika och vapen utgör ett växande problem
            som ofta är kopplat till svaga eller sönderfallande stater. Även
            piratangrepp på sjöfarten som är ett växande problem som hotar
            globala handelsflöden har ofta sitt ursprung i sådana områden.
          </p>
          <p xml:id="i-VAaCDSo5769AbN3p2menbm">
            En av det internationella samfundets största utmaningar utgörs
            av den rådande situationen i Afghanistan, Syrien och Pakistan.
            Ett sönderfall av dessa länder skulle kunna få förödande konsekvenser
            för internationell fred och säkerhet. Det understryker också vikten
            att Sverige fortsätter ge ett långsiktigt bidrag till stöd för
            fred, säkerhet och utveckling i berörda länder.
          </p>
          <p xml:id="i-WYPwv6V8homsF3EFFDJJXg">
            Konflikten i Syrien har pågått i fem år. Situationen förvärras
            hela tiden och har skapat instabilitet i hela regionen, miljontals
            människor är på flykt och antalet dödsoffer stiger hela tiden
            dramatiskt. Parterna och det internationella samfundet har nu
            ett gemensamt ansvar att ta vara på de förhandlingar som inleds
            för att stödja och bidra till en politisk lösning. Våldet måste
            upphöra och den humanitära rätten inklusive rätten till humanitärt
            tillträde måste respekteras. En politisk lösning måste vara bred
            och inkluderande. Läget i Syrien och dess grannländer ställer
            också krav på svenskt bistånd som måste omprioriteras för att
            möte den akuta krisen.
          </p>
          <p xml:id="i-BCqoc6ogLZPCyr9p5A7HCZ">
            Libyen är en stat som i dag hotas av totalt sönderfall och vars
            säkerhet är tätt förbunden med Europas. En stor del av de flyktingströmmar
            som når Europa i dag kommer från Libyen. Befolkningen gjorde uppror
            under den arabiska våren och världssamfundet ingrep för att skydda
            civilbefolkningen med stöd av principen om Responsibility to Protect.
            Libyen har dessvärre fallit ner i kaos och sönderfall, en situation
            som innebär stora utmaningar internationellt.
          </p>
          <p xml:id="i-Vg6niJxgFukRndCTsYuG9e">
            Blir inte situationen i landet bättre kan det bli aktuellt för
            EU eller Nato att genomföra en militär och civil insats för att
            stabilisera landet.
          </p>
          <head xml:id="i-6knTvL5D9ixLCadNkHGFdh" type="h1">
            5 En öppnare värld genom handel
          </head>
          <head xml:id="i-CGdEAiyXphv4G9N9SKnDCb" type="h2">
            5.1 Globalisering
          </head>
          <p xml:id="i-TohSMejWByczcbqyyTgt2J">
            Globaliseringen påverkar i stort sett alla aspekter av dagens
            samhällen. Utbytet och flödet av allt från människor och varor
            till energi och kapital blir allt större och går allt snabbare.
            Det skapar helt nya villkor, inte minst har globaliseringen en
            säkerhetspolitisk effekt. I och med globaliseringen blir samhällen
            både mer robusta – i termer av tillväxt, investeringar och internationella
            alliansbyggen – men också mer sårbara när de globala flödena drabbas
            av störningar.
          </p>
          <p xml:id="i-EGYHdaEHcJzoMBRNVs6GQc">
            Sverige är ett starkt exportberoende land. I takt med att världen
            globaliseras blir Sverige mer känsligt för händelser i omvärlden.
            Ökad handel, globala investeringar och ökade kapitalflöden blir
            tillsammans med ett förändrat säkerhetspolitiskt läge i vår omvärld
            en del av vår säkerhetspolitik. När samhället drabbas av störningar
            i flödena, eller står oskyddat, påverkar det oss direkt.
          </p>
          <head xml:id="i-7v6m8R5578u4NDpAMbH94L" type="h2">
            5.2 Frihandel
          </head>
          <p xml:id="i-GEB4doB2Kr6mfhVDPgjWy9">
            Världen behöver mer frihandel och färre murar. Fler människor
            kan då dra nytta av en öppen värld där flödet av varor, kapital
            och tjänster stiger i snabbare takt och välståndet ökar. Sveriges
            resa från fattigdom till välstånd grundlades med hjälp av frihandel
            och näringsfrihet. På den solida grunden fortsätter vi att bygga
            vårt välstånd.
          </p>
          <p xml:id="i-DoWQM4vct9ks3mXaxyCMZh">
            Det är genom fler frihandelsavtal som vi ökar vår förmåga att
            sätta standarder för den globala ekonomin vad gäller handel, respekt
            för internationell rätt och avtal liksom för hälsa och miljö.
            Gemensam styrka att genom välståndets krafter värna fred och säkerhet
            liksom demokrati och mänskliga fri- och rättigheter är avgörande
            för den globala utvecklingen.
          </p>
          <p xml:id="i-UGQY1AW5xXYd1HHQDGF7jf">
            Vi lägger även i detta sammanhang stor kraft vid att fördjupa
            det nordiska samarbetet genom att montera ner gränshinder och
            underlätta människors möjligheter att röra sig över gränserna.
            Det nordiska samarbetet som är unikt på grund av både sin närhet
            och sin politiska samsyn ska främja ökad konkurrenskraft i en
            globaliserad värld och gemensamt göra oss bättre rustade att möta
            framtidens utmaningar.
          </p>
          <p xml:id="i-LUELs5qKUtZDLSbms2HkQb">
            Handelspolitiken behöver kontinuerligt anpassas till att vår
            ekonomi blir allt mer tjänsteintensiv. De största ansträngningarna
            har länge varit inriktade på att montera ner tullmurar inom jordbruks-
            och industriområdet. Det arbetet ska fortsätta, men vi måste nu
            lägga större kraft även på att ta bort handelshinder inom tjänsteområdet.
            Vi ska också bekämpa barriärer och nationell särlagstiftning som
            står i vägen för utvecklingen inom den digitala ekonomin.
          </p>
          <p xml:id="i-2B5FgjhTWdyyR5FViC7EZg">
            Sverige ska vara den främsta rösten för frihandel och öppenhet,
            inom EU och i världen. Om EU bygger barriärer mot omvärlden tappar
            vi i konkurrenskraft och skadar vår egen utveckling. EU:s frihandelsavtal
            ska vara så ambitiösa och heltäckande som möjligt. Världshandelsorganisationen
            WTO:s regelverk är satt under hård press. Det är därför viktigt
            att vi slår vakt om och bidrar till ett robust internationellt
            handelssystem som tryggar att ingångna avtal och överenskommelser
            efterlevs. Sverige ska driva på för ett nytt globalt frihandelsavtal
            inom ramen för WTO.
          </p>
          <p xml:id="i-H95EP1rk1quAxXq54XMeYm">
            Handel är ett viktigt verktyg i kampen för bättre miljö. Genom
            att ta bort tullar och handelshinder kan vi även utöka den gröna
            frihandeln för miljö- och klimatsmarta varor, tjänster och teknologier.
          </p>
          <p xml:id="i-YVfpiwsf3ZwtWPkFubQGgo">
            Med en allt oroligare omvärld blir vår energisäkerhet allt viktigare.
            Energisäkerhet ska prioriteras i frihandelsförhandlingar. När
            EU förhandlar frihandelsavtal bör ett särskilt energikapitel ingå.
            Ökad frihandel inom energi och energiteknik är en förutsättning
            för att bli av med de europeiska ländernas beroende av rysk gas
            och olja. Tullarna på gröna varor, grön energi och grön teknik
            måste slopas helt. EU förhandlar tillsammans med ett stort antal
            WTO-medlemmar om ett grönt frihandelsavtal, Environmental Goods
            Agreement, och listan av produkter som ska vara tullfria måste
            bli lång. Dessutom måste vi ha bättre samstämmighet i EU:s handelspolitik.
            Ofta lägger EU på höga antidumpningstullar på förnybar energi
            och energiteknik, vilket är kontraproduktivt.
          </p>
          <head xml:id="i-XJPeGGYLgm5x8McbDVUTzB" type="h2">
            5.3 Informationsteknologins betydelse
          </head>
          <p xml:id="i-MbXDZx9WkkpjjJuLnz27zF">
            En central del i globaliseringen är informationsteknologins utveckling,
            inte minst har den bidragit till en ökad flödeshastighet. It-utvecklingen
            har gjort det enklare på många sätt att planera verksamheter och
            flytta varor på ett optimalt sätt. Dessutom har den bidragit till
            demokratiutveckling och utbyte av idéer över hela världen. För
            alliansregeringen var frågan om friheten på nätet prioriterad,
            och flera initiativ togs för att konkret stärka yttrandefriheten
            på nätet. Tyvärr har inte nuvarande regeringen prioriterat frågan.
          </p>
          <p xml:id="i-Do26Z7QLSo23M4YkmVHyDZ">
            Men på samma gång är informationsteknologin sårbar. Både stater
            och även mindre aktörer, till och med enskilda individer, kan
            orsaka mycket stor skada till en relativt liten kostnad på de
            it-system som idag styr allt från kapital- och energiflöden till
            vattenrening och broöppningsanläggningar. Informationsteknologin
            kan också utnyttjas av stater att övervaka och censurera sina
            medborgare.
          </p>
          <head xml:id="i-26k7uvcsWBQAVXqebeL1UH" type="h2">
            5.4 Sociala konsekvenser
          </head>
          <p xml:id="i-UTCk1P4orsAoXvhKM7g5wU">
            Globaliseringen har stora sociala konsekvenser. Främst positiva.
            Handeln har skapat välstånd och bidragit till att miljontals människor
            lyfts ur fattigdom. Tillgången till kapital, innovationer och
            kompetens har bidragit till en ökad tillväxt, inte minst i många
            utvecklingsländer. Som ett resultat av detta har medellivslängden
            ökat, fler har tillgång till hälso- och sjukvård och utbildning
            och kvinnors rättigheter och möjligheter har stärkts. Utvecklingen
            i många afrikanska länder är i dag exempel på globaliseringens
            positiva sociala effekter.
          </p>
          <p xml:id="i-HnJhACMbaawBAGUa5xMwXi">
            Samtidigt innebär den nya rörligheten att företag numera relativt
            enkelt kan flytta produktion, forskning och utveckling mellan
            länder. Det kan få stora konsekvenser för såväl arbetsmarknad
            som tillväxt för de länder som inte kan erbjuda attraktiva villkor
            eller arbetskraft med rätt kompetens. Stora grupper med människor
            riskerar att hamna i långvarig arbetslöshet och ekonomisk utsatthet,
            vilket skapar sociala spänningar som kan verka destabiliserande
            på samhället. Därför är också arbete, fungerande ekonomi och institutioner
            basen för att minska konflikter.
          </p>
          <head xml:id="i-URzvz7vdPwwKWoVDZpmYoR" type="h2">
            5.5 Företagande och näringsfrihet
          </head>
          <p xml:id="i-79WvKZemZz8zYEqzCdVMMS">
            Globaliseringen knyter samman det som är nära med det som är
            avlägset och förändringarna går allt fortare. Utgångspunkten i
            de moderata idéerna om individens rätt till frihet, människans
            okränkbarhet och tron på potentialen för var och en att utvecklas
            och växa utifrån sina förutsättningar är central.
          </p>
          <p xml:id="i-3CXZbkp2De2o8S3brJv6w2">
            Vi ser idag en svag internationell återhämtning i ekonomin och
            ökad oro i omvärlden. Den ekonomiska återhämtningen väntas ta
            tid och riskerna för en svagare utveckling dominerar. Både inkomster
            och utgifter i de offentliga finanserna påverkas av den oroliga
            omvärlden.
          </p>
          <p xml:id="i-Eztgex9zYZPPtWVor5gTsU">
            Svensk utrikes- och biståndspolitik ska i alla led främja näringsfrihet,
            fritt företagande, fungerande äganderätt, och finansiella regler
            och institutioner. Det är grunden för ekonomisk och social utveckling.
          </p>
          <head xml:id="i-GQqrSHiBGtavBB5e8aQ8WX" type="h2">
            5.6 Ökad säkerhet genom internationella avtal och exportkontroll
          </head>
          <p xml:id="i-9f2BT2VGocRpHf835fS7gy">
            Sverige har av utrikes-, säkerhets- och försvarspolitiska skäl
            valt att i viss utsträckning tillåta export av krigsmateriel.
            Genom att delta i det internationella samarbetet på försvarsmaterielområdet
            säkrar vi Sveriges långsiktiga utrikes-, säkerhets- och försvarspolitiska
            intressen. Ytterst handlar det om att slå vakt om Sveriges långsiktiga
            säkerhet.
          </p>
          <p xml:id="i-Brkc9CiucnXrst8BoUPxN5">
            Moderaterna anser att Sverige ska ha en strikt exportkontrollagstiftning
            med noggrann kontroll och uppföljning och att kontrollen sker
            i enlighet med gällande lagstiftning, rådande riktlinjer och internationella
            överenskommelser.
          </p>
          <p xml:id="i-BnjgW4tEM3aaqAmMyq8oxs">
            Vi anser att ett universellt, juridiskt bindande fördrag som
            globalt stärker kontrollen av handeln med konventionella vapen
            utgör den mest effektiva vägen att komma tillrätta med den gränsöverskridande
            illegala vapenhandeln som på många håll i världen föder väpnade
            konflikter och instabilitet på regional och nationell nivå. Vi
            vill se ökade krav på världens länder att upprätthålla effektiva
            kontrollapparater, stifta nödvändiga lagar, skapa kontrollinstrument
            och upprätta eller stärka de myndigheter som ansvarar för kontrollen.
            Vi vill att normer ska ställas upp för vad som är en acceptabel
            handel, vad som svarar mot länders legitima rätt till självförsvar,
            och vad som bör undvikas för att inte bidra till att underblåsa
            konflikter eller bidra till att humanitär rätt och mänskliga rättigheter
            kränks.
          </p>
          <p xml:id="i-PxLeTopujUcU3qU4Fci8Ct">
            Risken för spridningen av massförstörelsevapen har ökat de senaste
            åren. Vi ger vårt fulla stöd till Global Zero-initiativet och
            den konkreta färdplan som har presenterats för att avveckla alla
            kärnvapen till år 2040. Utvecklingen på nedrustningsområdet styrs
            nästan uteslutande av dagens kärnvapenländer. Dessa måste gå före
            och minska sina egna kärnvapenarsenaler för att med trovärdighet
            kunna driva icke-spridningsfrågorna. Även de taktiska kärnvapnen
            måste omfattas av nya nedrustningsavtal och ett provstoppsavtal
            måste skyndsamt komma på plats. Utvecklingen av missilförsvar
            utgör också en viktig komponent i icke-spridningsarbetet då det
            bland annat syftar till att ta bort drivkraften för länder att
            utveckla massförstörelsevapen och missilteknologi.
          </p>
          <p xml:id="i-G6DL9oMeTrsKyXCUcqQkPc">
            Det råder fortfarande en osäkerhet kring hur verkningsfulla dessa
            system kommer att bli, men vi välkomnar denna utveckling under
            förutsättning att den utformas på ett inkluderande sätt och ligger
            i linje med internationella avtal. Det är angeläget att det avtal
            som reglerar konventionella stridskrafter i Europa, CFE-avtalet,
            vidmakthålls och efterföljs för att säkra ett tryggt och stabilt
            Europa. Men även den okontrollerade spridningen av små och lätta
            vapen måste bekämpas då sådana vapen skördar närmare en halv miljon
            dödsoffer varje år.
          </p>
          <p xml:id="i-Ma85Tjk4JzgkhVuN9X9T8p">
            Alliansregeringen beslutade den 1 juni 2012 att tillsätta en
            parlamentarisk kommitté med uppdraget att utreda den framtida
            svenska exportkontrollen av krigsmateriel. I juni 2015 överlämnade
            den parlamentariska kommittén sitt betänkande om skärpt vapenexport
            till utrikesminister Margot Wallström. I slutbetänkandet föreslås
            bland annat att reglerna för export till icke-demokratiska stater
            ska skärpas. Det var viktigt att en komplicerad fråga löstes ut
            i bred politisk enighet. Överenskommelsen i utredningen är viktig
            för att skapa långsiktiga förutsättningar för industrin och tydliga
            regler för länder och företag som handlar med Sverige. Det är
            också viktigt för materielförsörjningen av det svenska försvaret.
          </p>
          <head xml:id="i-Szw8BNXMLn9WLbGJMeuVVz" type="h1">
            6 Utveckling
          </head>
          <head xml:id="i-81NVrQmyV69RnLQyFhAqsq" type="h2">
            6.1 En bredare syn på utveckling
          </head>
          <p xml:id="i-7LV1RMidMtgX3VJBwpHuWt">
            De senaste decennierna har vi sett den snabbaste fattigdomsminskningen
            i världshistorien. Hundratals miljoner människor har lyfts ur
            fattigdom. Samtidigt ökar fattigdomen i vissa delar av världen
            och förblir en stor global utmaning. Av dem som lever i extrem
            fattigdom är en majoritet kvinnor. Kunskap och utbildning är en
            nyckel till varje individs utveckling, men trots det går över
            60 miljoner barn inte i skolan. Fortfarande är nära en femtedel
            av jordens vuxna befolkning analfabeter.
          </p>
          <p xml:id="i-6iqMh3CoJV6AvgmBQQ1Mhb">
            Om vi med framgång ska kunna bekämpa fattigdomen måste miljöproblem,
            migration, handels- och säkerhetsfrågor ses som integrerade delar
            av utvecklingsagendan. Vägen ur fattigdom går via ekonomisk tillväxt
            och handel. Utvecklingsländerna måste få ökat tillträde till den
            internationella marknaden och makt över sina resurser och inkomster.
            Det stödjer framväxten av ett livskraftigt näringsliv och lägger
            grunden för hållbar utveckling och tillväxt. Den absoluta merparten
            av ekonomiska flöden till utvecklingsländerna utgörs numera av
            exportintäkter, privata kapitalinvesteringar och remitteringar.
            Summan av remitteringar, det vill säga pengar som migranter skickar
            hem till sina ursprungsländer, uppgick enligt Världsbanken till
            mer än dubbelt så mycket som det officiella biståndet till dessa
            länder. En framgångsrik politik för global utveckling får därför
            inte stanna vid att handla om bistånd. Den måste handla om välstånd.
            För att vinna kampen mot fattigdomen behövs mer frihandel, fler
            entreprenörer och bättre idéer, mer kunskap och mer internationell
            samverkan.
          </p>
          <p xml:id="i-8oMpWfubYsT63LkHEtNryt">
            En friare världshandel har möjliggjort för företag i fattiga
            länder att i större utsträckning delta i globala värdekedjor,
            och för enskilda människor att lyfta sig ur fattigdom. Ökade inkomster
            och större ekonomisk frihet kommer miljontals människor till del,
            men den ökade handeln skapar också en ökad sårbarhet för ekonomiska
            förändringar i omvärlden och medför också ett större behov av
            att säkerställa goda arbetsvillkor för människor i låg- och medelinkomstländer.
            Samtidigt har den informations- och kommunikationsteknologiska
            utvecklingen gett allt fler människor i fattiga och ofria delar
            av världen tillgång till ökad kunskap och nya möjligheter att
            påverka sin egen situation och omvärld. Utvecklingen för de allra
            fattigaste länderna har dock varit långsam och ojämlikheten inom
            dessa länder har ökat.
          </p>
          <head xml:id="i-M9W9higbUw25TwQspdn6Rf" type="h2">
            6.2 De globala hållbarhetsmålen
          </head>
          <p xml:id="i-PGEAmnYmM9kcJketw8StVC">
            2015 skulle millenniemålen vara uppfyllda, och nya mål, Agenda
            2030, har tagits fram. Arbetet med att nå millenniemålen har inneburit
            att många länder – såväl låg- och medelinkomstländer som rika
            länder – har bidragit till att minska fattigdomen i världen. Som
            följd av dessa ansträngningar och den ekonomiska utvecklingen
            i många låg- och medelinkomstländer har antalet människor i extrem
            fattigdom halverats sedan 2000.
          </p>
          <p xml:id="i-UPR4vjJFTEHSkqWzyqbHsa">
            Trots enorma framsteg är dock fattigdomen fortfarande utbredd.
            1 miljard människor lever fortfarande i extrem fattigdom, den
            humanitära situationen i världen har förvärrats allvarligt och
            fler människor än någonsin är på flykt. Hälsosituationen i världen
            har förbättrats men varje år dör miljontals barn av sjukdomar
            och näringsbrist. Stora utmaningar finns när det gäller att minska
            mödradödligheten i världen och även rörande kvinnors och ungdomars
            sexuella och reproduktiva hälsa och rättigheter (SRHR). Miljöförstöring
            och klimatförändringarna riskerar att öka fattiga människors utsatthet.
          </p>
          <p xml:id="i-Dqsd2P87apNPyFAiKsuwi2">
            Den 25 september 2015 röstade alla FN:s 193 medlemsländer ja
            till de nya globala utvecklingsmålen. Dessa mål trädde i kraft
            i januari 2016 och gäller alla världens länder. Målen ersätter
            de åtta millenniemålen och de 17 nya globala utvecklingsmålen
            ska gälla från 2016 till 2030. Under dessa mål finns 169 delmål.
            De nya utvecklingsmålens övergripande tema är ”hållbarhet” och
            ska prägla både politik och reformer i FN:s medlemsländer. De
            nya hållbarhetsutvecklingsmålen skiljer sig från millenniemålen,
            bland annat att det här på något sätt ska kräva någonting av alla
            länder, alla regeringar, alla jordens invånare. Förverkligandet
            av dessa mål kräver seriösa finansiella åtaganden och stor politisk
            vilja för att förverkligas.
          </p>
          <p xml:id="i-GhCR7ZVdPRhW5iEWWUZjL5">
            De globala målen och Agenda 2030 syftar till att utrota fattigdom
            och hunger, förverkliga de mänskliga rättigheterna för alla, uppnå
            jämställdhet och egenmakt för alla kvinnor och flickor samt säkerställa
            ett varaktigt skydd för planeten och dess naturresurser. De globala
            målen är integrerade och odelbara och balanserar de tre dimensionerna
            av hållbar utveckling: den ekonomiska, den sociala och den miljömässiga.
          </p>
          <p xml:id="i-NYiCGiVfE9eWFDPHE2Kayc">
            Alliansregeringen arbetade aktivt för att bidra till en ambitiös
            och bred post-2015 och för att få genomslag för de svenska prioriteringarna.
            Bland svenska prioriteringar för hållbar utveckling återfanns
            demokratisk samhällsstyrning, frihet från våld, jämställdhet och
            kvinnors egenmakt, sexuell och reproduktiv hälsa och rättigheter
            (SRHR) samt klimathänsyn, mänskliga rättigheter och för att de
            nya målen skulle leda till en mer samstämmig politik för global
            utveckling samt på ett balanserat sätt integrera de tre dimensionerna
            (social, ekonomisk och miljömässig) av hållbar utveckling. Efter
            en mycket lång process med att ta fram en ny agenda är det mycket
            positivt att vi nu har nya tydliga hållbarhetsmål som innehåller,
            för Sverige, viktiga prioriteringar. Det är också mycket viktigt
            att målen är universella och att det finns ett tydligt ansvarsutkrävande.
            Sverige måste nu fortsätta vara drivande och ledande i arbetet
            med Agenda 2030 och för att alla ska kunna nå målen.
          </p>
          <p xml:id="i-3XAX717Xdc4V4b5RcQLwMp">
            De globala målen och Agenda 2030 utgör också ett ramverk för
            ett utökat internationellt samarbete. Sveriges samlade utrikespolitik
            ska bidra till att Agenda 2030 genomförs och att de globala målen
            kan nås. Här är det viktigt att regeringen har samstämmighet inom
            och mellan politikområden. Det nationella genomförandet inkluderar
            kommuner och landsting liksom statliga myndigheter. Hur de globala
            målen uppnås beror också av engagemanget från andra aktörer såsom
            frivilligorganisationer, näringsliv, fackliga organisationer och
            akademi. För att stödja ansvarsutkrävande måste systematisk uppföljning
            och översyn ske på nationell, regional och global nivå i enlighet
            med Agenda 2030 och Addis Abeba Action Agenda.
          </p>
          <head xml:id="i-AXEysA8pvm1XyveVUDzwD2" type="h2">
            6.3 Bistånd
          </head>
          <p xml:id="i-6GumWv54DSpsAq8pA8j2ZL">
            Sveriges internationella bistånd inleddes för mer än 50 år sedan.
            Sedan dess har världen förändrats i snabb takt. Och det skapar
            nya utmaningar och förutsättningar för utveckling. Förändringarna
            innebär också att biståndets förutsättningar och möjligheter i
            grunden har förändrats. För att biståndet ska vara framgångsrikt
            och skapa resultat behöver det fortsätta bygga på länders eller
            aktörers egna ansträngningar. På så vis kan biståndet skapa förutsättningar
            för utveckling.
          </p>
          <p xml:id="i-C4a1bFKRVraxsqKs79RmCA">
            Sverige har ett moraliskt ansvar att arbeta för att utrota fattigdom
            och förtryck, att bistå människor i kriser, katastrofer och konflikter
            med ett starkt humanitärt engagemang som räddar liv och lindrar
            nöd. Det målet är långt ifrån uppnått. Sverige ska därför ha en
            ambitiös utvecklingspolitik och ett generöst bistånd.
          </p>
          <p xml:id="i-HvCaWqcssTjHCugZ3Rn4yj">
            Vi utgår ifrån och värnar OECD:s (Organisation for Economic Cooperation
            and Development) biståndskommitté Dacs (Development Assistance
            Committee) definition av bistånd. Denna anger att bistånd (Official
            Development Assistance, ODA) är flöden från offentlig sektor med
            det huvudsakliga syftet att främja ekonomisk utveckling och välstånd
            i fattiga länder och med ett gåvoelement om minst 25 procent.
            Svenskt bistånd ska gå till de länder som klassas som ODA-mottagare
            enligt OECD/Dacs kriterier.
          </p>
          <p xml:id="i-NnDCbigvzyt7BLxzV2JEvT">
            Till grund för vårt engagemang för att förbättra biståndspolitiken
            ligger tron på alla människors rätt till frihet, trygghet och
            rättvisa och övertygelsen om att utveckling ytterst drivs av människors
            egen vilja och förmåga. Vi anser att biståndets uppgift är att
            bidra till att skapa förutsättningar för människor att lyfta sig
            ur fattigdom och förtryck och ska bidra där andra flöden inte
            förmår åstadkomma resultat och måste hela tiden anpassas till
            förändringarna i omvärlden. Svenskt bistånd ska vara tydligt i
            sina värderingar och modigt i handling och präglas av ett perspektiv
            bortom biståndet.
          </p>
          <p xml:id="i-CQRPg79WuXc3Cftzv5JoNe">
            Ett effektivt bistånd kan inte bara bygga på god vilja, utan
            måste leverera verkliga resultat. Vi kräver därför en ansvarsfull
            hantering av biståndsmedel. Det innebär högt ställda krav på ekonomisk
            styrning och rapportering, kamp mot korruption i både biståndsorganisationer
            och samarbetsländer och en beredskap att agera kraftfullt mot
            missförhållanden.
          </p>
          <p xml:id="i-WYjP3fpaNWgnqE23WrUjvC">
            I budgetpropositionen för 2015 aviserade regeringen att en översyn
            av den biståndspolitiska inriktningen ska göras. På regeringens
            hemsida står det att ”policyramverket ska vara kortfattat och
            ge övergripande vägledning vid utformning, genomförande och uppföljning
            av det svenska utvecklingssamarbetet. Inriktningen i det beslutade
            policyramverket kommer att få genomslag i kommande budgetpropositioner
            och i styrningen av det svenska utvecklingssamarbetet genom strategier,
            regleringsbrev.” Avsaknaden av ordet resultatstrategier i biståndet
            antyder att regeringspartierna Socialdemokraterna och Miljöpartiet
            ställer lägre krav på ekonomisk styrning och rapportering än Alliansen.
            Det vore olyckligt att överge ett arbetssätt där biståndets resultat
            inte återspeglas i strategierna.
          </p>
          <p xml:id="i-GVxochDkJvPXe6Aaic2ZFJ">
            Alliansregeringen var också mycket tydlig med att mätbarhet och
            ansvarsutkrävande är grundläggande principer. Det är skillnad
            när den politiska ledningen styr verksamheten med resultatstrategier
            eller om ledningen lägger fram strategier.
          </p>
          <p xml:id="i-LDTZKXtAajSKtHtCkgXgX1">
            På miljö- och klimatområdet har nya och stora utmaningar tillkommit.
            Fler människor dör i dag av föroreningar än konflikter. De globala
            humanitära behoven ökar och väntas fortsätta att öka på grund
            av mer komplexa och utdragna kriser. Trenden går i en riktning
            mot allt fler komplexa katastrofer när naturkatastrofer sker samtidigt
            som väpnade konflikter. Detta förvärras av brist på demokrati,
            fungerande samhällsinstitutioner och politiskt ansvarstagande.
          </p>
          <p xml:id="i-6J35tdCEPSAM2MW8q5Avhb">
            Vi ska ta fasta på kopplingen mellan säkerhet och utveckling.
            Avsaknad av fred och säkerhet är ett av de största hindren för
            att minska fattigdomen i världen. Majoriteten av de allra fattigaste
            länderna är samtidigt konfliktdrabbade. Sverige bör därför fortsätta
            att fokusera en stor del av sitt bistånd till konfliktdrabbade
            länder. I de flesta av dessa länder krävs det både fredsfrämjande
            insatser och långsiktiga utvecklingsinsatser. Genom att skapa
            säkerhet skapas den stabilitet som är en förutsättning för utveckling.
            Att bekämpa fattigdom genom breda fredsinsatser är effektiv biståndspolitik.
            Sverige bör också på detta område vara ett föregångsland och verka
            för att civila och militära resurser används i koordinerade insatser
            samordnade av FN eller regionala organisationer som Nato, EU och
            AU.
          </p>
          <p xml:id="i-B2BPeDgutpN2YLdm78whJj">
            Sverige ska vara tydligt och ställa höga krav på sina samarbetspartner
            i biståndet när det gäller resultatfokus, ett aktivt antikorruptionsarbete,
            en effektiv medelsanvändning och transparenta system för redovisning.
            Sverige ska också vara berett att ompröva sitt biståndsengagemang
            när kraven inte uppfylls. Sverige ska ställa krav på och stödja
            samarbetsländernas ansträngningar att bekämpa korruption. Viktiga
            åtgärder för att motverka korruption är utvecklingen av fungerande
            och trovärdiga institutioner som främjar insyn, öppenhet och möjligheter
            till ansvarsutkrävande.
          </p>
          <p xml:id="i-7gkYeJyrqndD6ivfWBX18i">
            Sverige kommer aldrig att kunna göra allt överallt, men vi har
            ett ansvar att maximera effekten av våra bilaterala utvecklingsinsatser
            i samordning med andra givare för att åstadkomma en effektiv ansvarsfördelning
            och verkliga resultat. Sverige ska också bidra till effektiviseringen
            av EU:s utvecklingssamarbete och ha en tydlig röst i det internationella
            utvecklingssamarbetet.
          </p>
          <p xml:id="i-C6PhydbgMVdtj76S1L4H1">
            Drygt hälften av allt utvecklingsbistånd kommer från EU och dess
            medlemsländer. Det gör EU till världens största biståndsgivare.
            Både EU och de enskilda EU-länderna samarbetar med utvecklingsländer
            i biståndsprojekt. EU-länderna och EU ska samordna sina projekt
            för att förstärka och göra insatserna så effektiva som möjligt.
            Effektiveten av biståndet är dock i många fall bristfälligt och
            alltför stor del av EU:s bistånd går direkt till regeringar i
            form av budgetstöd, vilket i de flesta fall varken är önskvärt
            eller effektivt.
          </p>
          <p xml:id="i-TC1NUeF5AgMB6tMTUCgRis">
            Från och med 2014 har EU fasat ut sitt direktstöd till ett antal
            länder. Det är bra och en process som måste fortsätta (Liknande
            det som alliansregeringen gjorde). I stället riktas nu stödet
            på de allra fattigaste i världen. Fram tills 2020 kommer cirka
            75 procent av EU:s bistånd att gå till dessa länder. De är dessutom
            ofta hårt drabbade av naturkatastrofer eller konflikter, Det är
            viktigt att EU fokuserar mer resurser på bistånd för att bidra
            till stabilitet och fred i ett område, stödja arbete mot terrorism
            och främja demokrati och mänskliga rättigheter i hela världen.
          </p>
          <p xml:id="i-GqsjZQJ2hv1gtms44bvrk6">
            Att informera om vart biståndet går och hur det används hjälper
            skattebetalarna att kontrollera att deras pengar används på rätt
            sätt. Det ska förhindra att givarna överlappar varandra och motverkar
            korruption och missbruk av medel. Det är sant att EU har ett bra
            system för att se vart bistånd går. Däremot återstår mer att göra
            för att motverka korruption, krav på redovisning och ansvarsutkrävande.
          </p>
          <p xml:id="i-Qq2Vi5F4ey5vhMYP4RdmQJ">
            EU:s biståndsprogram granskas regelbundet av oberoende experter
            som ska se till att räkenskaperna är i sin ordning. Om det finns
            misstanke om bedrägeri eller korruption eller att pengarna missbrukas
            ska EU avbryta finansieringen och kräva tillbaka pengarna eller
            vidta andra nödvändiga åtgärder.
          </p>
          <p xml:id="i-KpHr9RT6ScDkyAEKB97Nrz">
            Humanitärt bistånd bidrar till att rädda liv i akuta krissituationer.
            Utvecklingssamarbetet stöder länder på medellång och lång sikt
            så att de kan ta sig ur fattigdomen och skapa hållbar ekonomisk
            tillväxt som gynnar hela samhället. EU måste på ett bättre sätt
            se till att övergången från katastrofbistånd till utvecklingsbistånd
            fungerar smidigt genom att koppla samman bistånden.
          </p>
          <head xml:id="i-HRZcmPJRBXq3fiaanUaYXX" type="h2">
            6.4 Ett starkare stöd för kvinnor och barn
          </head>
          <p xml:id="i-GLGP4XoX3siGGXheifrdq">
            Svenskt bistånd ska bidra till ett jämställt samhälle. I ett
            jämställt samhälle har kvinnor och män, liksom flickor och pojkar,
            lika rättigheter, villkor, möjligheter, inflytande och makt att
            själva forma sina liv och att påverka samhället. Frånvaron av
            våld mot kvinnor och flickor är en förutsättning för detta. Ökad
            jämställdhet är därför ett mål i sig. Utvecklingen i de flesta
            länder är helt avhängig hur potentialen hos kvinnor tas till vara.
          </p>
          <p xml:id="i-4uwEBfDXKUgmVvKSrCTKAH">
            Att kvinnor förvägras sina grundläggande fri- och rättigheter
            är ett av de största hindren för utveckling och tillväxt. Rätten
            och tillgången till utbildning för flickor och kvinnor är helt
            avgörande och de måste garanteras detta på samma villkor som pojkar
            och män. Likaså måste kvinnor och män garanteras samma rättigheter
            i ekonomiska frågor. I Afrika är till exempel åtta av tio bönder
            kvinnor men de äger ytterst sällan marken själva. Det innebär
            att de har mycket små möjligheter att få lån eller utveckla sin
            verksamhet och på så sätt lyfta sig ur fattigdom.
          </p>
          <p xml:id="i-HaFC31uKdBS3WQBMGHxVry">
            Mödra- och barnadödligheten omfattas av FN:s tidigare millenniemål
            och är en tydlig indikator på ett lands utveckling. Målet om kraftigt
            minskad mödra- och barnadödlighet, var ett mål som inte uppnåddes
            till 2015. Målet finns kvar bland de nya hållbarhetsmålen och
            Sverige måste fortsatt vara drivande i det arbetet.
          </p>
          <p xml:id="i-BjFuQn9hcE7tHtseMT5XF5">
            Sverige ska bli världsledande på att skydda och främja kvinnors
            och barns rättigheter och möjligheter. Jämställdhetsperspektiv
            och särskilt fokus på kvinnors och flickors rättigheter ska därför
            prägla utformningen av all utvecklingspolitik.
          </p>
          <p xml:id="i-Hdf29b7ZsT9LNaXiHXc1Zi">
            Det svenska biståndet ska bland annat verka för stärkandet av
            kvinnors politiska deltagande och inflytande, utbildning, kvinnors
            ekonomiska aktörskap och arbetsvillkor, sexuell och reproduktiv
            hälsa och rättigheter (SRHR), kvinnors säkerhet inklusive bekämpning
            av alla former av könsrelaterat våld och människohandel.
          </p>
          <p xml:id="i-DzuPWkpeJ5ZxcTpbUx1ymb">
            Ett effektivt jämställdhetsfrämjande arbete behöver riktas till
            såväl kvinnor som män i syfte att förändra institutioner och samhällsstrukturer.
            Könsförtryckande beteenden ska synliggöras, kvinnors och flickors
            praktiska behov och långsiktiga strategiska intressen ska uppmärksammas
            och främjas. Män och pojkar behöver ökad kunskap om, och respektera,
            kvinnors och flickors åtnjutande av mänskliga rättigheter.
          </p>
          <p xml:id="i-UELTg7L99WkQaVq8NeRAcs">
            Då krävs också att vi ställer tydliga krav på våra samarbetsländer
            – kultur, religion och tradition kan aldrig motivera avsteg från
            principen om jämställdhet, icke-diskriminering och alla människors
            frihet och lika värde. Vi vill vidareutveckla det internationella
            samarbetet på detta område och gå från ord till handling. FN:s
            resolutioner om kvinnors ställning, bland annat 1325 och 1820,
            ska genomsyra vår politik på detta område.
          </p>
          <head xml:id="i-5wqmNqrCtYEnXsrRPgZ1yv" type="h2">
            6.5 Biståndet som verktyg för demokratin
          </head>
          <p xml:id="i-R5wgSDucQWssM1ar4C7QHn">
            Demokratisk utveckling kräver fungerande och oberoende institutioner
            och procedurer. Sverige ska främja lösningar som baseras på medborgarnas
            intressen och existerande lokala förhållanden samt system som
            har potential att vinna trovärdighet och legitimitet hos människor
            som lever i fattigdom eller förtryck. Det ska bidra till att stärka
            enskilda människors inflytande över politiken. Därför krävs demokratiska
            strukturer som möjliggör ansvarsutkrävande. Sverige ska verka
            för utvecklingen av starka, legitima och pluralistiska val- och
            partisystem samt via parlamentsstöd bidra till att hela den politiska
            processen stärks, till ett tydligare ansvarsutkrävande, bättre
            representativitet, större öppenhet och insyn. En stark och väl
            fungerande offentlig förvaltning och ett fungerande revisions-
            och kontrollsystem är centrala. Sverige ska prioritera utvecklingen
            av en effektiv, öppen och väl fungerande förvaltning på central,
            regional och lokal nivå.
          </p>
          <p xml:id="i-L1iikZfeRvmCtgxVsM17JF">
            Alla människors rättssäkerhet och tillgång till rättvisa inför
            lagen är avgörande för en ökad respekt för mänskliga rättigheter
            och stärkt demokratisk utveckling. Sverige ska därför främja rättsstatens
            principer och eftersträva sammanhållna reformer inom rättssektorn.
          </p>
          <p xml:id="i-yzT3jjEpetoc7jthC1APL">
            Vi behöver satsa mer på konkret bistånd myndighet till myndighet
            genom att bli bättre på att använda den kompetens som finns i
            svenska myndigheter som kan bidra till att bygga institutioner
            i andra länder genom utbyte.
          </p>
          <p xml:id="i-BfwU9YrK86m3wmGjRDCJTz">
            Politisk frihet frigör krafter för social och ekonomisk utveckling.
            Vi vill därför utöka Sveriges förmåga att genomföra demokratibistånd
            och ser det som ett viktigt bidrag till att skapa en friare värld.
            Det handlar om att stödja uppbyggnaden av demokratiska institutioner
            och stärka rättsstatens funktioner i mottagarländerna. Insatser
            för att bidra till utbildning av politiker, tjänstemän och journalister
            är också centrala i detta arbete. Det partinära samarbetet med
            fokus på att stödja utvecklingen av demokratisk delaktighet och
            demokratiska partistrukturer spelar en viktig roll för att utveckla
            starka flerpartisystem i mottagarländerna. Med detta fokus på
            biståndet bidrar vi också långsiktigt med att stävja extremism
            och förebygga terrorism.
          </p>
          <p xml:id="i-AmEzKuaaKWrq8utR4RfcHo">
            Vårt bistånd ska ställa krav på respekt för demokrati och mänskliga
            rättigheter. Vi ska stödja de individer som tar stora personliga
            risker genom att arbeta för dessa värden. Sverige bör därför erbjuda
            långtgående stöd och skydd för oppositionella, journalister, nätaktivister
            och andra nyckelpersoner i kampen för en friare värld.
          </p>
        </div>
        <div xml:id="i-GpuYfRri4hND1qHKuzkUjk" type="signatureBlock">
          <list xml:id="i-QbJMYd6AwuHmgre9kjCCLC">
            <item xml:id="i-RQrRRhNcBgEigW6Htj3aT5" who="i-9Rr7JqtzHpZv84evqPH4D8" type="signature">
              Karin Enström (M)
            </item>
            <item xml:id="i-55Z5dYmVJyGe5bFNmkAN76" who="i-5iLkMds96DbsdoQ1H5obCT" type="signature">
              Sofia Arkelsten (M)
            </item>
            <item xml:id="i-Hy31c5KazpCo7HnYUNCKUP" who="i-GJLL78ePjJhSXVWBYyRW8t" type="signature">
              Margareta Cederfelt (M)
            </item>
            <item xml:id="i-J1oastH7VztyVv9K7r1h9W" who="unknown" type="signature">
              Göran Pettersson (M)
            </item>
            <item xml:id="i-61N31rn3dpHVQaV5bKMfP6" who="i-17rLcHuXL7eT8W1nwmMH4h" type="signature">
              Sotiris Delis (M)
            </item>
            <item xml:id="i-SHVBCm9P1HoRk2vg76kVz7" who="i-KPGvtK4s6Zp3E6XH6vj18n" type="signature">
              Tobias Billström (M)
            </item>
            <item xml:id="i-ESKigHabC5EnRT9QFwByGc" who="unknown" type="signature">
              Ulrika Karlsson i Uppsala (M)
            </item>
            <item xml:id="i-VeCnhDFMa5Mmg6ki7MEDWi" who="i-9xarzmckV5SS8EyJPN5b3x" type="signature">
              Hans Wallmark (M)
            </item>
            <item xml:id="i-TDMETmvCbndQ5ArLzFzDSK" who="i-Ey2xJ5PQcAYBGtnz2AK3qu" type="signature">
              Anti Avsan (M)
            </item>
            <item xml:id="i-EE71Zbghh62xVfxvuErMCg" who="i-5kLPqJYKuXdEi7mU2QqyGZ" type="signature">
              Maria Stockhaus (M)
            </item>
          </list>
        </div>
      </div>
    </body>
  </text>
</TEI>
