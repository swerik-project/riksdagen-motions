<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-UU-04471">
  <teiHeader>
    <fileDesc>
      <titleStmt>
        <title>med anledning av skr. 2021/22:115 Verksamheten i Europeiska unionen under 2021</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4471 av Håkan Svenneling m.fl. (V)</title>
          <idno type="rdwebb">H9024471</idno>
          <rs type="number">4471</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H9024471/text</ref>
          <ref type="dokument_url_html">http://data.riksdagen.se/dokument/H9024471</ref>
          <ref type="dokumentstatus_url_xml">http://data.riksdagen.se/dokumentstatus/H9024471</ref>
          <ref type="docx">http://data.riksdagen.se/fil/F8527293-AD44-4CD9-BCE7-9AE19A917ACB</ref>
          <ref type="pdf">http://data.riksdagen.se/fil/FD65A27D-314D-4668-821B-B2F1BDD41B2C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-AeG1zUsUh47q7ShKfhDwLU" type="basedOn"/>
        <correspContext corresp="i-AeG1zUsUh47q7ShKfhDwLU">
          <ref>Skrivelse 2021/22:115</ref>
        </correspContext>
        <correspAction xml:id="i-vRGuGKaVUyw4jxJTa8oDd" type="signed"/>
        <correspContext corresp="i-vRGuGKaVUyw4jxJTa8oDd">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-JRYNcK7smbcVurmAJzQbnX" type="submitted">
          <date when="2022-03-29"/>
          <time when="11:56:35"/>
        </correspAction>
        <correspAction xml:id="i-HAjTZtH3bvYmgfWmGU9x5k" type="reviewed">
          <date when="2022-03-30"/>
          <time when="18:14:07"/>
        </correspAction>
        <correspAction xml:id="i-AnUpGxMHcDER3bGehjLScT" type="dismissed">
          <date when="2022-03-31"/>
        </correspAction>
        <correspAction xml:id="i-UAYDhgSo69j2SSwEw1NxMw" type="referred">
          <date when="2022-04-01"/>
        </correspAction>
        <correspAction xml:id="i-BELHYwJMK12FoE8bMt5h2Y" type="assigned">
          <date when="2022-10-12"/>
          <time when="11:35:20"/>
        </correspAction>
        <correspContext corresp="i-BELHYwJMK12FoE8bMt5h2Y">
          <ref type="assignedTo">Utrikesutskottet</ref>
        </correspContext>
        <correspAction xml:id="i-V52CoVGTWvcmAB1UuVxw7Q" type="behandlas_i"/>
        <correspContext corresp="i-V52CoVGTWvcmAB1UuVxw7Q">
          <ref type="uppgift">2021/22:UU10</ref>
          <ref type="ref_dok_id">H901UU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2021</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-SCkaNDFsJWYjEjG9ec5FVZ" type="motHeader">
        <div xml:id="i-Fp2Va4QKZDjmxQwtbc8ri" type="motTitle">
          Motion till riksdagen 2021/22:4471 av Håkan Svenneling m.fl.
          (V) med anledning av skr. 2021/22:115 Verksamheten i Europeiska
          unionen under 2021
        </div>
      </div>
      <div xml:id="i-DmwATVAJiDceyNdAyejRoK" type="motBody">
        <div xml:id="i-GQaz48NQ9Ku2whqNiAWmqm" type="TOC">
          <head xml:id="i-T65ikExBNjRFCDqHydVWQW">
            1 Innehållsförteckning
          </head>
          <list xml:id="i-XqcMiRg6h7fnQSc6NCFwCr">
            <item xml:id="i-6BCWjZkLMekGdzXphvGFWP" style="indent-level: 1">
              2 Förslag till riksdagsbeslut
            </item>
            <item xml:id="i-3MCuCh38DU2XYEtKepCYCj" style="indent-level: 1">
              3 Inledning
            </item>
            <item xml:id="i-2RukX9YSVqLr3np6g9j1g9" style="indent-level: 1">
              4 Demokrati, mänskliga rättigheter och rättsstatens principer
            </item>
            <item xml:id="i-FoN2Vua8ZRBLxYiGxYJPcL" style="indent-level: 1">
              5 Pandemi, vaccination och patent
            </item>
            <item xml:id="i-VXyhoNRsW6GtvHoXGgMafz" style="indent-level: 1">
              6 EU:s fleråriga budgetram 2021–2027
            </item>
            <item xml:id="i-HKd4JoaaFTEHLsL1t2rdgx" style="indent-level: 1">
              7 Den europeiska gröna given
            </item>
            <item xml:id="i-S6F8ejdZZLJqEWrPN3sznX" style="indent-level: 1">
              8 Utvidgningsprocessen
            </item>
            <item xml:id="i-4oR4jta8HWefP6nUVo4BeJ" style="indent-level: 2">
              8.1 Turkiet
            </item>
            <item xml:id="i-TXAFWrDPjuft5VpCyNkvwH" style="indent-level: 1">
              9 EU:s strategi för Östersjöregionen
            </item>
            <item xml:id="i-RWGH8ybonadmfcF8dmnZyx" style="indent-level: 1">
              10 EU:s utrikes- och säkerhetspolitik
            </item>
            <item xml:id="i-EjVacuEVo78sEDpmLj9rwc" style="indent-level: 2">
              10.1 Handelspolitik
            </item>
            <item xml:id="i-A6Z9yE6kRq8ZC7Kuq3WXpX" style="indent-level: 2">
              10.2 Utvecklingspolitik
            </item>
            <item xml:id="i-5RhgSDM5YCpGw38jMgaVhC" style="indent-level: 2">
              10.3 Försvarspolitik
            </item>
            <item xml:id="i-S1njk7EUs2VFtpGRHkkVKw" style="indent-level: 2">
              10.4 Israels ockupation av Palestina
            </item>
            <item xml:id="i-VSH2ifm9oXN7YFMksC434K" style="indent-level: 2">
              10.5 Marockos ockupation av Västsahara
            </item>
            <item xml:id="i-DXCEW54WG8tYqmvrZ1j8cR" style="indent-level: 1">
              11 EU:s bilaterala och regionala förbindelser
            </item>
            <item xml:id="i-WGBweer3RniFUdSyTyQJ2g" style="indent-level: 1">
              12 Öppenhet och transparens
            </item>
          </list>
        </div>
        <div xml:id="i-WbNp9NkbPeESS7x1272zoV" type="motProposal" subtype="förslag">
          <head xml:id="i-XQPhqgrUniSospyttYQwKE">
            2 Förslag till riksdagsbeslut
          </head>
          <list xml:id="i-9SyUyeHNUe3rpEWF2qkqdp" style="ol">
            <item xml:id="i-KYoMR2k4C4J8P2aHtsTgUz">
              Riksdagen ställer sig bakom det som anförs i motionen om att
              Sverige ska arbeta för att EU utser en särskild representant för
              Ukraina som ska spela en aktiv roll för att konsolidera insatser
              för fred, stabilitet och rättsstatlighet och tillkännager detta
              för regeringen.
            </item>
            <item xml:id="i-JkQZ8TiMGsKksKYPgGZ5Lf">
              Riksdagen ställer sig bakom det som anförs i motionen om att
              regeringen bör verka för att EU ska rösta för att upphäva patent
              på vacciner mot covid-19 inom WTO och tillkännager detta för regeringen.
            </item>
            <item xml:id="i-V3kBtHXfaiPFbBgdwERBZK">
              Riksdagen ställer sig bakom det som anförs i motionen om att
              regeringen bör verka för att EU inför en feministisk budget, och
              detta tillkännager riksdagen för regeringen.
            </item>
            <item xml:id="i-Fe96514YxpwgegoitNZEeh">
              Riksdagen ställer sig bakom det som anförs i motionen om att
              den svenska regeringen ska verka för att den europeiska gröna
              given ska innehålla bindande mål på 70 procent mindre utsläpp
              till 2030 och nollutsläpp till 2040 samt kompletterande mål för
              att minska de konsumtionsbaserade utsläppen och tillkännager detta
              för regeringen.
            </item>
            <item xml:id="i-DyCP3mM7FMZvgJFTAjuJPQ">
              Riksdagen ställer sig bakom det som anförs i motionen om att
              regeringen bör verka för att alla EU:s handelsavtal ska innehålla
              bindande miljö- och klimatklausuler samt att inga avtal ska tecknas
              med länder som inte skrivit under Parisavtalet, och detta tillkännager
              riksdagen för regeringen.
            </item>
            <item xml:id="i-CkLsLCAwrkrTyEYg353hwt">
              Riksdagen ställer sig bakom det som anförs i motionen om att
              Sverige inom EU bör verka för en uppdatering av det juridiska
              ramverket så att det blir ett kraftfullt verktyg för att förhindra
              brott mot naturen genom att inkludera ekocid i Romstadgan, och
              detta tillkännager riksdagen för regeringen.
            </item>
            <item xml:id="i-2e77C7KjM7VaZZ4dsNWdwh">
              Riksdagen ställer sig bakom det som anförs i motionen om att
              regeringen bör verka för att EU avbryter förhandlingarna med Turkiet
              om EU-medlemskap om landet antingen upplöser HDP eller dömer ledande
              företrädare i massrättegångar, och detta tillkännager riksdagen
              för regeringen.
            </item>
            <item xml:id="i-FbCSxZy6LdcXYtunf7tHtH">
              Riksdagen ställer sig bakom det som anförs i motionen om att
              regeringen bör verka för att EU fryser förhandlingarna med Turkiet
              om EU-medlemskap tills vidare och att alla de förmåner som förmedlemskapsprogrammet
              ger, såväl politiskt som ekonomiskt, omedelbart dras in, och detta
              tillkännager riksdagen för regeringen.
            </item>
            <item xml:id="i-JucuS8WC3Y9wM45LhW2ZNL">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              upphör i Turkiet och att alla som fängslats på politisk grund
              friges, och detta tillkännager riksdagen för regeringen.
            </item>
            <item xml:id="i-24jLpESKEsU9Yw62YeSJAk">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
            <item xml:id="i-XiL7y3HPWVU3j23rMUDYGw">
              Riksdagen ställer sig bakom det som anförs i motionen om att
              regeringen bör utöka stödet till den ryska freds- och demokratirörelsen
              och tillkännager detta för regeringen.
            </item>
            <item xml:id="i-GWDHwqY8Ncn2o7fmHfAHTE">
              Riksdagen ställer sig bakom det som anförs i motionen om att
              regeringen bör verka för att EU konsekvent står upp för mänskliga
              rättigheter, folkrätten och demokratin i sina relationer till
              andra länder och tillkännager detta för regeringen.
            </item>
            <item xml:id="i-82Q6PA73Nt8g1EEf2PxjiD">
              Riksdagen ställer sig bakom det som anförs i motionen om att
              regeringen ska verka för att inga fler odemokratiska EU-handelsavtal
              tecknas och tillkännager detta för regeringen.
            </item>
            <item xml:id="i-VC5KQdYyWitP8A8HJo4vCQ">
              Riksdagen ställer sig bakom det som anförs i motionen om att
              regeringen ska verka för att EU försvarar kvinnors ekonomiska
              rättigheter och inför en feministisk handelspolitik, och detta
              tillkännager riksdagen för regeringen.
            </item>
            <item xml:id="i-Rx8vmnrCzQG9Yi7BdLEi8j">
              Riksdagen ställer sig bakom det som anförs i motionen om att
              regeringen ska verka för att EU pausar ratificeringen av investeringsavtalet
              med Kina och tillkännager detta för regeringen.
            </item>
            <item xml:id="i-MKyHke1jTrfzNo5kfUv1Cs">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,7 procent
              av BNI i utvecklingsbistånd och tillkännager detta för regeringen.
            </item>
            <item xml:id="i-TBgmtFeRxCbPgRmhu9F6pW">
              Riksdagen ställer sig bakom det som anförs i motionen om att
              Sverige bör verka för att alla EU-länder ger minst 0,2 procent
              av BNI till de minst utvecklade länderna och tillkännager detta
              för regeringen.
            </item>
            <item xml:id="i-WkYooQtMMT7cHg4FCBgC5s">
              Riksdagen ställer sig bakom det som anförs i motionen om att
              regeringen bör återkomma med förslag om att Sverige ska lämna
              det permanenta strukturerade samarbetet (Pesco) och tillkännager
              detta för regeringen.
            </item>
            <item xml:id="i-NUxsuJuHM6fKpnEFaWeZYb">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och suspendera det nuvarande associeringsavtalet
              så länge Israel inte avvecklar bosättningarna och vägspärrarna
              på ockuperat område, avbryter blockaden av Gaza och upphör med
              byggandet av muren på Västbanken, och detta tillkännager riksdagen
              för regeringen.
            </item>
            <item xml:id="i-BUyKuS49FLkGg12J1VpHXQ">
              Riksdagen ställer sig bakom det som anförs i motionen om att
              Sverige bör ta initiativ till att EU inför ett vapenembargo mot
              Israel och tillkännager detta för regeringen.
            </item>
            <item xml:id="i-4sCJosnUrnS8eygW4WfdXu">
              Riksdagen ställer sig bakom det som anförs i motionen om att
              Sverige bör verka för att EU kräver Israels ansvar för vaccin
              mot covid-19 bland civilbefolkningen på Västbanken och tillkännager
              detta för regeringen.
            </item>
            <item xml:id="i-S5QxSdCGuCPvNLMustQ7PK">
              Riksdagen ställer sig bakom det som anförs i motionen om att
              regeringen bör verka för att EU kräver att den utlovade folkomröstningen
              om Västsaharas självständighet hålls och tillkännager detta för
              regeringen.
            </item>
            <item xml:id="i-NZfFJ1rmFm7eSfLe3V5MWg">
              Riksdagen ställer sig bakom det som anförs i motionen om att
              regeringen ska verka för att EU säkerställer att handelsavtal
              och fiskeavtal mellan EU och Marocko, i enlighet med EU-domstolens
              beslut, inte innefattar Västsaharas territorium så länge Västsaharas
              folk, via deras legitima representant Polisario, inte har gett
              sitt samtycke, och detta tillkännager riksdagen för regeringen.
            </item>
            <item xml:id="i-Q2vKMBovyq9bSdzm24Hp5f">
              Riksdagen ställer sig bakom det som anförs i motionen om att
              Sverige bör verka för att EU slutar finansiera den libyska kustbevakningen
              och att relationer med Libyen ska bygga på full respekt för asylrätten
              och mänskliga rättigheter och tillkännager detta för regeringen.
            </item>
            <item xml:id="i-GXZPVTrG91Ng5KbcnuJXFw">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
            <item xml:id="i-X5uVv3TUQBnYffv6GDpEc7">
              Riksdagen ställer sig bakom det som anförs i motionen om att
              Sverige inom EU bör motverka alla beslut som innebär att asylrätten
              och flyktingars mänskliga rättigheter kränks och tillkännager
              detta för regeringen.
            </item>
            <item xml:id="i-4psGp7zfp5o1ML73ZeVWTw">
              Riksdagen ställer sig bakom det som anförs i motionen om att
              Sverige bör verka för att EU ska tillsätta oberoende utredningar
              av huruvida Frontex har brutit mot internationell rätt och tillkännager
              detta för regeringen.
            </item>
            <item xml:id="i-V73AbpZYEs58SRAQfj9p9q">
              Riksdagen ställer sig bakom det som anförs i motionen om att
              regeringen bör verka för att lobbyism begränsas i EU till förmån
              för nationella parlaments inflytande och tillkännager detta för
              regeringen.
            </item>
            <item xml:id="i-JJdB4AS6AyVu3n9vpNE5D9">
              Riksdagen ställer sig bakom det som anförs i motionen om att
              regeringen ska verka för ett regelverk som innebär öppna böcker,
              minskade förmåner och sänkta politikerarvoden för alla EU-parlamentariker
              och tillkännager detta för regeringen.
            </item>
            <item xml:id="i-BfQEPTCfEeoE3HRiBSKm2h">
              Riksdagen ställer sig bakom det som anförs i motionen om att
              regeringen bör verka för att EU-parlamentet endast ska sammanträda
              i Bryssel och tillkännager detta för regeringen.
            </item>
          </list>
        </div>
        <div xml:id="i-5oGKiJKVKokxjXMRxj1jS1" type="motContent">
          <head xml:id="i-TQdeQxzxhMA1UvfY1YNhj3" type="h1">
            3 Inledning
          </head>
          <p xml:id="i-CjsxQPYqr3XZ7Chn7RGQas">
            De senaste två åren har i hög grad präglats av coronapandemin.
            De direkta och indirekta konsekvenserna av pandemin har slagit
            hårt mot Sverige, Europa och världen. Allt tyder på att dessa
            konsekvenser kommer att bli långdragna och öka den globala ojämlikheten.
            Vi ser redan nu hur fattigdomen ökar, allra allvarligast bland
            flickor, kvinnor och de grupper som redan är mest förtryckta.
            Dessvärre förs en utveckling inom Europa som inte antas lösa dessa
            problem utan snarare förvärra dem. Konservativa och nationalis­tiska
            länder blir fler och aggressivare i sin förtryckande politik och
            retorik. Även EU drivs med i sådana strömningar, med mer fokus
            på att skydda EU:s yttre gräns än att arbeta för jämlikhet.
          </p>
          <p xml:id="i-qWrjNHA2AHDWHSSTADktq">
            Den säkerhetspolitiska situationen i Europa har förändrats och
            försämrats. Rysslands anfallskrig mot Ukraina är folkrättsvidrigt
            och en humanitär katastrof. Det ställer nya krav på Europas länder
            att agera för folkrätt och alla länders rätt att försvara sig.
            Den ryska invasionen av Ukraina är oprovocerad, olaglig och oförsvarlig.
            Angreppet är en kränkning av Ukrainas territoriella integritet
            och suveränitet och innebär ett stort mänsk­ligt lidande för den
            ukrainska folket. Det är en attack mot Europas fred och rådande
            säkerhetsordning. I skrivande stund har enligt FN närmare 10 miljoner
            ukrainare tvingats lämna sina hem. Många är kvar i hemlandet,
            medan andra har sökt sig vidare till andra europeiska länder.
            Att ett grannland till EU befinner sig i krig innebär nya utmaningar
            för unionens medlemsländer.
          </p>
          <p xml:id="i-UeCdGyEnFNQykTWCD2jBrn">
            EU har i dag särskilda representanter för en rad länder och områden,
            bl.a. Bosnien och Hercegovina, för fredsprocessen i Mellanöstern,
            Afrikas horn och Sydkaukasien och Georgien. Stödet från EU till
            Ukraina behöver vara omfattande och långsiktigt. Som en del i
            detta bör EU utse en särskild representant även för Ukraina och
            för eld upphör, demokrati och varaktig fred.
          </p>
          <p xml:id="i-UF95ocUiRYjcCnDn7xUfTc">
            Sverige ska arbeta för att EU utser en särskild representant
            för Ukraina som ska spela en aktiv roll för att konsolidera insatser
            för fred, stabilitet och rättsstatlighet. Detta bör riksdagen
            ställa sig bakom och ge regeringen till känna.
          </p>
          <p xml:id="i-53zioK3v4pZfCJSMWmAZo1">
            Redan innan Rysslands krig mot Ukraina befann sig många människor
            i världen på flykt från förtryck, fattigdom, krig och förföljelse.
            Kriget i Syrien och talibanernas maktövertagande i Afghanistan
            är bara två exempel på allvarliga situationer i världen. Läkare
            utan gränser rapporterade i september 2021 att över tre miljoner
            flyktingar be­fann sig i Turkiet. Den humanitära situationen är
            en katastrof. Vänsterpartiet anser att det bör vara människor
            på flykt, asylrätten och rättsstaten som behöver skyddas, inte
            EU:s yttre gränser. Vi bör gemensamt ta ansvar för att välkomna
            de människor som nu flyr kriget i Ukraina, men också genom att
            skapa en human flyktingpolitik med lagliga vägar in i Europa för
            de som flyr krig och konflikter på andra håll i världen.
          </p>
          <p xml:id="i-8AtKNUrHQGfjtwPVWwMz62">
            Europa har aldrig varit så rikt och samtidigt så ojämlikt. Ojämlikheten
            mellan de som har och de som inte har breder ut sig såväl inom
            länder som mellan länder i Europa. EU:s svar på finanskrisen var
            ännu mer av den högerpolitik som hade skapat krisen. Bankerna
            räddades medan kostnaderna fick bäras av oss andra. Den växande
            ojämlik­heten har skapat en grogrund för de nationalister och
            rasister som nu vill inskränka demokratin. Med högerns hjälp tar
            de makten i Europa genom en retorik och en politik som sparkar
            nedåt.
          </p>
          <p xml:id="i-Pws9MWrwnTDC38iEDSoXTh">
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver, tillsammans med andra vänsterpartier
            i Europa, på för ett samarbete för social rättvisa, jämställdhet
            och en kraftfull miljö- och klimatpolitik.
          </p>
          <p xml:id="i-H6kwrVjAPTZeGMewTxhMHi">
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är jämlika
            är också bättre på att lösa större samhällsutma­ningar, som patriarkatet,
            klimatförändringen, rasism eller en otillräcklig välfärd. EU-kritik
            är en förutsättning för att förändra dagens EU.
          </p>
          <p xml:id="i-WbJebM8vGwH435D4AtPxSd">
            Denna motion ska inte ses som en uttömmande beskrivning av Vänsterpartiets
            EU-politik. Här lyfter vi i stället fram några viktiga EU-frågor
            som berör verksamheten i framför allt riksdagens utrikesutskott.
          </p>
          <head xml:id="i-LJngeisYoYtgAhyJwwb3Gi" type="h1">
            4 Demokrati, mänskliga rättigheter och rättsstatens principer
          </head>
          <p xml:id="i-LCydA1gMMgk6h7MM7dn1Dc">
            För Vänsterpartiet är demokrati, mänskliga rättigheter och rättsstatens
            principer inte förhandlingsbara. Vi försvarar FN:s deklaration
            om de mänskliga rättigheterna där mötesfrihet, organisationsfrihet,
            strejkrätt, yttrandefrihet samt allmänna, fria och hem­liga val
            framhålls som nödvändiga beståndsdelar i ett demokratiskt samhälle.
            Lika stor vikt lägger vi vid sociala framsteg och förbättrade
            levnadsvillkor. Det innebär att rätten till arbete, utbildning,
            bostad, vård, omsorg och kultur är nödvändig för ett människo­värdigt
            liv och ett demokratiskt samhälle. Respekten för rättsstatens
            principer är central för varje demokratiskt samhälle och för respekten
            för de mänskliga rättigheterna.
          </p>
          <p xml:id="i-8TfKj6gG8x4d5hcQRsXBVF">
            Sedan en tid tillbaka har regimer på flera håll i världen börjat
            begränsa det demokra­tiska utrymmet, och särskilt civilsamhällets
            utrymme, både genom att inskränka möjlig­heterna att finansiera
            sin verksamhet och genom hot, våld och begränsningar av grund­läggande
            fri- och rättigheter. Mellan 2014 och 2016 antog över 60 länder
            snarlika varian­ter av lagar som på olika sätt försvårar eller
            förhindrar organisationers möjligheter att ta emot internationellt
            stöd. I pandemins spår har stater hittat ytterligare strategier
            för att legitimera begränsningar av människors fri- och rättigheter.
            Omfattningen är mycket oroväckande, men också att stater verkar
            inspireras av varandra och ibland även sam­arbeta i försöken att
            tysta obekväma röster.
          </p>
          <p xml:id="i-VUZcQHyKDyTzvC5NzR7Jjw">
            Europa är på inget sätt undantaget i den oroväckande utvecklingen
            med demokratins krympande utrymme. En tydlig slutsats från de
            organisationer som granskar det krymp­ande demokratiska utrymmet
            är att utvecklingen på flera områden är värst i just Europa, dock
            från en bättre utgångsnivå. Vänsterpartiet menar att Sverige måste
            arbeta aktivt inom Europa, inte minst i EU, Europarådet och Organisationen
            för säkerhet och sam­arbete i Europa (OSSE), för att vända denna
            negativa och oroväckande utveckling.
          </p>
          <p xml:id="i-BctmoAUHVGyBob5pp1NwmV">
            Under Viktor Orbáns tid vid makten har Ungern haft en oroande
            utveckling med begränsningar av friheten för medier, universitet
            och civilsamhället. En lag som antogs i juni 2017 hindrar organisationer
            från att ta emot bidrag från utlandet.
          </p>
          <p xml:id="i-MZrYEFcd9YRzUfkX3thcAK">
            Polen är ytterligare ett exempel. Lagändringar som begränsar
            demonstrationsrätten har presenterats och Amnesty International
            rapporterar om hur polis trakasserar demon­stranter och försöker
            hindra människor från att delta i protester. Under de senaste
            åren har även lokala parlament antagit homofobiska resolutioner
            och sedan utropat hbtq-fria zoner. Under 2019 hade närmare 100
            folkvalda församlingar gått en liknande väg. Risk­en att förlora
            pengar från EU har visserligen fått flera regioner att svänga
            i frågan, men det betyder inte att homo- eller transfobin de facto
            har minskat i Polen.
          </p>
          <p xml:id="i-HiugU7JnjjP1HG9iNtxPMD">
            Ungern och Polen pekas ofta, och med rätta, ut som de EU-stater
            som har mest oro­väckande utveckling, exempelvis genom grova inskränkningar
            av aborträtten. Men de är inte ensamma. I Spanien har demonstrationsrätten
            begränsats genom införandet av straff mot organisationer och genom
            utökat polisvåld. Frankrike upphävde det två år långa undantagstillståndet
            i november 2017 som kom till efter terrordåden i Paris, men först
            efter att ha inkluderat flera av delarna i undantagstillståndet
            i ny lagstiftning. Under 2020 vände utvecklingen i Slovenien i
            negativ riktning när högernationalistiska SDS tog makten. Den
            nya regeringen har bl.a. minskat utrymmet för journalister att
            verka.
          </p>
          <p xml:id="i-R8AyqKN7cacN21AuDmw94E">
            Vänsterpartiets politik för att möta utvecklingen med det krympande
            demokratiska utrymmet utvecklas i motionen Demokratins krympande
            utrymme (mot. 2018/19:723).
          </p>
          <p xml:id="i-XYsM3Hv1H1FvGytmhxHCSD">
            Frågan om demokratiska och mänskliga rättigheter i medlemsländerna
            uppmärksam­mas genom resolutionerna från EU-parlamentet och larmrapporterna
            från EU-kommis­sionen. Vänsterpartiet tycker att det är bra men
            anser att nästa steg bör vara att villkora EU-stödet om länder
            bryter mot EU:s värderingar och principer eller vägrar följa beslut
            om att t.ex. ta emot flyktingar, s.k. konditionalitet. Kan ett
            EU-land inte leva upp till rättsstatens principer eller garantera
            alla människors grundläggande rättigheter ska landet inte få ta
            del av några EU-pengar. Vi kan helt enkelt inte fortsätta att
            subventionera ned­monteringen av rättsstaten och de grundläggande
            demokratiska rättigheterna, vilket är det som nu sker i framför
            allt länder som Polen och Ungern.
          </p>
          <p xml:id="i-6npuqat9nEruvDRnjFf4ox">
            Även internationella konventioner är viktiga i arbetet för demokrati,
            mänskliga rättigheter och rättsstatens principer. Att Turkiet
            valt att lämna Istanbulkonventionen är oroväckande.
          </p>
          <p xml:id="i-99VLAG5DXdEdTSzvqkBAfj">
            Istanbulkonventionen är Europarådets konvention om förebyggande
            och bekämp­ning av våld mot kvinnor och våld i hemmet. Konventionen
            öppnades för underteck­nande vid ett ministermöte i Istanbul i
            maj 2011. Sverige undertecknade konventionen samma dag, och i
            november 2014 ratificerades den. Konventionen fördömer alla former
            av våld och beskriver våld mot kvinnor som ett uttryck för historiskt
            ojämlika makt­förhållanden mellan kvinnor och män. Att förebygga
            våld mot kvinnor anses enligt konventionen som avgörande för att
            kunna uppnå jämställdhet mellan kvinnor och män. Istanbulkonventionen
            är det första internationella rättsligt bindande instrumentet
            i Europa och ett av de första i världen som explicit kräver förbud
            mot och åtgärder för att stoppa mäns våld mot kvinnor.
          </p>
          <p xml:id="i-FoWSrVnWqEDG5erCG6A2o9">
            Följderna av att Turkiet lämnar konventionen riskerar att öka
            våldet mot kvinnor, flickor och kvinnorättsorganisationer som
            redan nu lever under hårt förtryck. Det riskerar också att fler
            väljer att lämna konventionen, då en rad länder har signerat konventionen
            utan att ratificera den. Vänsterpartiet ser Istanbulkonventionen
            som ett viktigt instrument för att förbättra och stärka nationella
            lagstiftningar kring kvinnors rättigheter och skydd.
          </p>
          <head xml:id="i-Hn2U92fxwpGx44qNM3ULob" type="h1">
            5 Pandemi, vaccination och patent
          </head>
          <p xml:id="i-CvGxt9Up7XHxeqSh7xs5c4">
            Även om vi här i Sverige har kunnat slopa restriktionerna med
            anledning av corona­pandemin pågår smittspridningen fortfarande
            världen över. Efter det att pandemin blev en realitet under 2020
            påbörjades jakten för att ta fram vaccin mot covid-19. Ett inten­sivt
            och imponerande arbete ledde till att vaccin testat och godkänt
            för storskalig imple­mentering togs fram på mindre än ett år.
            Den största anledningen till att vaccinet kunde utvecklas så snabbt
            var offentliga subventioner, tillsammans med att regeringar ingick
            avtal med läkemedelsföretag om att de skulle köpa ett visst antal
            doser, vilket garante­rade företagens vinster. Mäktiga ledare
            inom EU såsom Emmanuel Macron och Angela Merkel gick ut och sa
            att vaccinet skulle bli en global kollektiv nyttighet som allmän­heten
            världen över skulle få rätt till.
          </p>
          <p xml:id="i-xHYdCE9ChNti187PHCukf">
            Tyvärr lever politiska beslut inom EU inte upp till dessa ambitioner.
            Spridningen av viruset är snabbare än den globala distributionen
            av vaccin. Under 2021 var WHO:s mål att genom Covax leverera två
            miljarder vaccindoser till länder som inte hade råd att skaffa
            dem på annat vis. Men man lyckades bara nå upp till hälften. Problemet
            är i hög grad att världens rika länder hamstrar vaccin.
          </p>
          <p xml:id="i-KCvpLSoLftyQrgzryUCqpo">
            Covax är det enda internationella åtagande EU stöder som finns
            för att distribuera vaccin globalt. Det säger sig fokusera på
            att rättvist fördela vaccin i huvudsak med att höginkomstländer
            genom donationer ökar produktionen av antalet vaccindoser som
            kan distribueras till låg- och medelinkomstländer. Covax har dock
            haft stora problem med underfinansiering och med att de avsatta
            doserna tar lång tid att distribuera.
          </p>
          <p xml:id="i-2v2XFRiCu1SBAGgVmj1Gi5">
            Den rikaste delen av världen har redan vaccinerat stora delar
            av befolkningen och har beställt doser som vida överstiger behoven.
            I mars 2022 uppgav WHO att 2 av 3 personer i höginkomstländerna
            var vaccinerade med minst en dos. Motsvarande siffra för låginkomstländer
            var 1 av 7. När det gäller mottagna vaccindoser låg Sverige vid
            samma tid på ca 269 procent av befolkningen, medan man i Sudan
            låg på knappt 16 procent och i Kongo-Kinshasa på bara 7 procent.
          </p>
          <p xml:id="i-tQNmYfRTiWmd5MZgrRHLn">
            Det kan inte vara så att vår hälsa är beroende av globala produktionskedjor
            och multinationella företag som prioriterar vinst framför hälsa.
            Vänsterpartiet stöder Indiens och Sydafrikas (tillsammans med
            över 100 låg- och medelinkomstländers) förslag inom WTO att lyfta
            på patentet för vaccin mot covid-19 under pandemin för att fler
            än några få läkemedelsföretag ska ha möjlighet att producera vaccin.
            EU, USA, Storbritannien och flera andra höginkomstländer har tidigare
            röstat emot att patent skulle upphävas och därmed bidragit till
            att färre vaccindoser kunnat produceras och även att kostnaden
            per dos är högre. I mitten av mars i år ska dock EU, USA, Sydafrika
            och Indien ha enats om huvuddragen i en kompromisstext. Men fler
            länder måste involveras i diskussionerna. Regeringen bör verka
            för att EU ska rösta för att upphäva patent på vaccin mot covid-19
            inom WTO. Detta bör riksdagen ställa sig bakom och ge regeringen
            till känna.
          </p>
          <head xml:id="i-93bpBnVuYb8EXJrDMgQiab" type="h1">
            6 EU:s fleråriga budgetram 2021–2027
          </head>
          <p xml:id="i-6eVJocfs8pSAPKaFwYa6Gv">
            Efter att Europaparlamentet godkänt EU:s långtidsbudget för 2021–2027
            och återhämt­ningspaketet i december 2020 antogs budgetramen av
            rådet. Vänsterpartiet är positivt till att den svenska regeringen
            i förhandlingarna inför budgeten drivit på för en minsk­ning av
            unionens budget. Vi vill bl.a. se en neddragning inom jordbrukspolitiken
            efter­som vi anser att den är ineffektiv och orättvis och inte
            ekologiskt hållbar. Vänsterpartiet anser att ansvaret för jordbrukspolitiken
            borde ligga på nationell nivå. Det skulle möj­liggöra för Sverige
            att i större utsträckning stötta och utveckla sin landsbygd och
            sitt jordbruk samt säkerställa höga ambitioner för gott djurskydd,
            låg antibiotikaanvändning och långsiktig ekologisk hållbarhet.
          </p>
          <p xml:id="i-TNgBQNnLfM4ALWeSYsR1tb">
            Vänsterpartiet vill att våra skattepengar ska gå till ökad jämlikhet,
            inom och mellan länder, och till att lösa miljö- och klimatutmaningarna.
            Vi motsätter oss ökad militariser­ing, räddningspaket till spekulationsglada
            banker och en inhuman asylpolitik med gräns­poliser och läger
            för asylsökande i EU:s grannländer. Om medlemsländerna får ett
            ökat ansvar för finansiering och genomförande inom ramen för EU:s
            budget kan de själva effektivisera, minska EU-byråkratin och samtidigt
            se till att stöden blir mer effektiva.
          </p>
          <p xml:id="i-VdU3aPy9L3pDjeauXHuV8G">
            Attackerna på välfärden och arbetsrätten i många EU-länder utgör
            ett allvarligt hot mot jämställdheten. EU:s påtvingade åtstramningspolitik
            har slagit extra hårt mot kvinnor. Kvinnor drabbas hårdast när
            välfärden skärs ned och arbetsvillkoren försämras. Vänsterpartiet
            driver kraven på ekonomisk rättvisa för kvinnor. Vi vill att EU
            inför en feministisk budget som bygger på en genomgripande feministisk
            analys, syftar till att utjämna skillnader mellan könen avseende
            inkomst, levnadsvillkor m.m. och förbättrar kvinnors villkor.
          </p>
          <p xml:id="i-XrBmysN5NiWZcrdkNayhij">
            Regeringen bör verka för att EU inför en feministisk budget.
            Detta bör riksdagen ställa sig bakom och ge regeringen till känna.
          </p>
          <head xml:id="i-UVRnobNxsXSLTR6RAq6Bya" type="h1">
            7 Den europeiska gröna given
          </head>
          <p xml:id="i-8K4fxRhkF6twDjNQ1r1ZPN">
            Målsättningen med den europeiska gröna given är att ställa om
            EU:s politik till ett rätt­vist och välmående samhälle med en
            modern, resurseffektiv och konkurrenskraftig ekonomi med nettonollutsläpp
            2050 och där den ekonomiska tillväxten har frikopplats från resursförbrukning.
            Tanken är att Europa ska bli världens första klimatneutrala världsdel.
            Vänsterpartiet tycker att det är en bra och nödvändig ambition.
            Det handlar om inget mindre än vår planets överlevnad och att
            vi i Europa, världens rikaste världs­del, självklart måste gå
            före.
          </p>
          <p xml:id="i-Ad9G5zRrtmkg8qg8t2DVPN">
            Vänsterpartiet tar forskarnas rapporter och klimatrörelsens krav
            på största allvar. Vi vet att om vi ska klara omställningen till
            ekologiskt och socialt hållbara samhällen kan vi inte fortsätta
            som vanligt. Vi behöver göra stora, grundläggande förändringar,
            också i ekonomin. Därför bör den svenska regeringen verka för
            att den europeiska gröna given ska innehålla bindande mål på 70
            procents minskade utsläpp till 2030 och nollutsläpp till 2040,
            samt kompletterande mål för att minska de konsumtionsbaserade
            utsläppen. Detta bör riksdagen ställa sig bakom och ge regeringen
            till känna.
          </p>
          <p xml:id="i-73VX8LPEotk2KWvuAyXYYd">
            Med ambitiösa mål blir det tydligt att vi måste utforma ny politik
            och nya instrument, inte bara justera i marginalen. Det krävs
            även en plan för att fasa ut de miljö- och klimat­skadliga EU-subventionerna.
            Europeiska investeringsbankens beslut att inte längre sub­ventionera
            fossil energi är ett steg i rätt riktning. Nu behövs en konkret
            handlingsplan för hur utfasningen, även av fossilgasen, ska gå
            till. Enbart europeiska flygresor subven­tioneras i dag med 300–400
            miljarder kronor per år, enligt EU:s egen miljöbyrå EEA.
          </p>
          <p xml:id="i-CJ32Mah3F2gRXcub3yMNu2">
            Den gröna given behöver innehålla satsningar på ökad jämlikhet
            och rättvisa. Sam­hällen som hänger ihop klarar stora utmaningar
            och förändringar, medan samhällen med stora orättvisor dras isär
            och ökar grogrunden ytterligare för klimatförnekande höger­auktoritära
            rörelser. En rättvis klimatomställning kräver därför specifika
            insatser i t.ex. kolregioner, men den kräver också en förändring
            av EU:s budgetramar och en ny ekono­misk politik. Klimatomställningen
            kräver tveklöst massiva offentliga investeringar i utökade tågförbindelser,
            förnybara energikällor, energieffektivitet och ett hållbart jord­bruk.
            EU:s ekonomiska tvångströja i form av åtstramningspolitik sätter
            i dag stopp för dessa nödvändiga satsningar.
          </p>
          <p xml:id="i-KNcz5eaY5txQ63SZH4fkcf">
            Vi måste fokusera på de stora företagens utsläpp. I dag står
            100 storföretag för 70 procent av världens samlade utsläpp. EU
            måste våga ifrågasätta och sätta stopp för de största miljö- och
            klimatbovarna. Klimatpolitiken behöver genomsyra områden som handeln
            och investeringspolitiken, jordbrukspolitiken samt energi- och
            transportsektorn. Alla investeringar och beslut på EU-nivå måste
            bidra till att få ned utsläppen. Regering­en bör därför verka
            för att alla EU:s handelsavtal ska innehålla bindande miljö- och
            klimatklausuler samt att inga avtal ska tecknas med länder som
            inte skrivit under Paris­avtalet. Detta bör riksdagen ställa sig
            bakom och ge regeringen till känna.
          </p>
          <p xml:id="i-521fDs3hkyfKCEWzmpmBsF">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda brott mot naturen (ekocid). Genom
            att göra ekocid till ett brott i enlighet med den s.k. Romstadgan
            skulle brott mot miljön få liknande status som krigsförbrytelser
            eller brott mot mänsk­ligheten och kunna lagföras vid Internationella
            brottmålsdomstolen i Haag (ICC).
          </p>
          <p xml:id="i-C6G2EPf1Jve75vdYQUyaK2">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra exploatörer kommer lätt undan. Kvar
            blir en förödd miljö och omfattande kostnader som får bäras av
            hela sam­hället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en internationell lag om
            ekocid få för fattiga länder med svag miljölagstiftning som drabbas
            hårdast av de omfattande miljöbrotten.
          </p>
          <p xml:id="i-MK7GRzbMBnmC8kmGTBB37j">
            Glädjande nog har ICC meddelat att domstolen ska börja ta sig
            an miljömål. Det är ett viktigt steg framåt och innebär att vissa
            miljöfall kan tas upp i domstolen inom ramen för brott mot mänskligheten.
            Det är bra, men ännu bättre vore en renodlad ekocid­tillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott.
          </p>
          <p xml:id="i-4DGAffxUdoR4CPmcXJ5kBp">
            Sverige bör inom EU verka för att uppdatera det juridiska ramverket
            så att det blir ett kraftfullt verktyg för att förhindra brott
            mot naturen (ekocid) genom att inkludera ekocid i Romstadgan.
            Detta bör riksdagen ställa sig bakom och ge regeringen till känna.
          </p>
          <head xml:id="i-CAGxPwGqzWhJKvjKrHy7FR" type="h1">
            8 Utvidgningsprocessen
          </head>
          <p xml:id="i-3ZXyonqC28zrkWqPigtrRn">
            Vänsterpartiet respekterar den nationella suveräniteten, dvs.
            varje land måste självt bestämma om det vill bli kandidatland
            för EU-medlemskap. Vi understryker vikten av att befolkningen
            i varje enskilt land tillfrågas om detta. Och beslut om att ansluta
            landet till EU bör absolut föregås av en folkomröstning. Frågan
            har aktualiserats med anled­ning av Rysslands anfallskrig mot
            Ukraina och att Ryssland motsatt sig ett ukrainskt EU-medlemskap.
            Efter att kriget startade har Ukraina, Moldavien och Georgien
            ansökt om EU-medlemskap.
          </p>
          <p xml:id="i-9rd3NXjWiWR8ErYWXG9yTM">
            EU införde 2020 nya stegbaserade regler för processen för medlemskap
            med anled­ning av Nordmakedoniens och Albaniens ansökan om medlemskap.
            Det är viktigt att alla länder behandlas rättvist och lika. Därför
            bör samma beslutade processer också gälla de länder som nu ansökt
            om medlemskap.
          </p>
          <p xml:id="i-Y4uc1BUymRYtAJZZ9B353a">
            Vänsterpartiet anser att det är avgörande att länderna är demokratiska
            och fullt ut respekterar de mänskliga rättigheterna. Självklart
            måste också kraven på en fungerande rättsstat vara helt uppfyllda.
            Vänsterpartiet har riktat kritik mot EU:s krav på stora ekonomiska
            marknadsliberala förändringar i kandidatländerna. Ekonomiska reformer
            måste genomföras i en takt och på ett sätt som inte försvårar
            folkens levnadsvillkor genom exempelvis ökad arbetslöshet och
            social utslagning.
          </p>
          <p xml:id="i-KfrtoqupmBqaWmYkzLoica">
            Vänsterpartiet ställer sig även kritiskt till EU:s krav på att
            ländernas utrikespolitik ska ändras så att den helt stämmer överens
            med EU:s positiva inställning till exempelvis Nato och en fortsatt
            militarisering av EU.
          </p>
          <p xml:id="i-XkKLopjPEGTkGrJtjx3vCn">
            När frågorna om kandidatländerna rapporteras i EU-parlamentet
            understryker Vänsterpartiet alltid frågorna om demokrati, mänskliga
            rättigheter, fungerande rättsstat och grundläggande sociala villkor
            för befolkningen. Vi understryker också att beslutet om medlemskap
            måste vara befolkningens eget i det aktuella landet.
          </p>
          <head xml:id="i-NbU5n7p4F8v26vLT59KuHZ" type="h2">
            8.1 Turkiet
          </head>
          <p xml:id="i-WzunvHf1tjm8yYu3fipX7i">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demo­kratiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan och ett återinförande av
            dödsstraffet diskuteras. Tusentals människor riskerar att bli
            arresterade och åtalade för vad de publicerar i socia­la medier
            och det är inte ovanligt att journalister blir frihetsberövade
            eller fängslade för terroristbrott på grund av sitt journalistiska
            arbete. Nästan alla medier ägs av företag nära Erdoğan som undviker
            att kritiskt granska regimen.
          </p>
          <p xml:id="i-PxGf8uQNfG6he6rMgSiKib">
            Aktivister som kämpar för mänskliga rättigheter slås ned. Inte
            minst drabbas orga­nisationer som kämpar för kvinnors rättigheter.
            Våld mot kvinnor legitimeras i statliga medier, kvinnor som demonstrerar
            för sina rättigheter fängslas och företrädare för regeringspartiet
            AKP hävdar att kvinnor och män inte är jämställda enligt naturlag.
          </p>
          <p xml:id="i-72T6WCPeikDz3X6Ls9vCGL">
            Utöver regimens repressiva agerande mot det turkiska civilsamhället
            har även militära attacker utförts, särskilt mot kurdiska befolkningar
            och områden. Så sent som i början av februari i år utförde den
            turkiska militären luftangrepp mot kurdiska delar av norra Irak
            och Syrien. Bomber föll över civila och flyktingläger, och förstörde
            infra­struktur i ett redan krigsdrabbat område där kurdiska grupper
            bekämpat Daesh/IS.
          </p>
          <p xml:id="i-Jz2ZaKhNtVtxXY3NxP75r1">
            Det tredje största partiet i landet, det prokurdiska oppositionspartiet
            HDP, riskerar att upplösas av Erdoğans regim genom ett åtal initierat
            av den turkiska statsåklagaren. I rättsprocessen som kallas ”Kobane-cases”
            står 108 politiker åtalade för att ha uppmanat människor att demonstrera
            mot Turkiets inblandning i Daesh/IS anfall mot staden Kobane 2014.
            Erdoğans regim vill upplösa HDP genom att döma ledande politiker
            i massrättegångar – helt i strid med demokratiska principer.
          </p>
          <p xml:id="i-Qg3EH362spD6oFWmwmspCy">
            Till detta Turkiet skickar Sverige och EU betydande ekonomiskt
            stöd. En del av det består av ett förmedlemskapsstöd, som Turkiet
            tar emot för att förhandla om EU-medlem­skap. Mellan 2014 och
            2020 uppgick det till omkring 50 miljarder kronor. Samtidigt var
            det många år sedan som faktiska förhandlingar om medlemskap ägde
            rum.
          </p>
          <p xml:id="i-483wrcAf8hkGMyisxeGrm8">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Sverige måste kräva att förhandlingarna
            om EU-medlemskap ska avbrytas om Turkiet antingen upplöser HDP
            eller dömer ledande företrädare i massrättegångar. Upplösandet
            av ett demokratiskt parti och dömandet av ledande politiker i
            utomrättsliga massrättegångar skulle innebära en allvarligare
            inskränkning av Turkiets demokrati. Samtidigt är läget redan nu
            så pass svårt att förhandlingar om medlemskap måste frysas tills
            vidare. Det innebär att alla de förmåner som förmedlemskapsprogrammet
            ger såväl politiskt som ekonomiskt omedelbart dras in.
          </p>
          <p xml:id="i-9v23HbfJyB2ci5ZGMucxMS">
            Regeringen bör verka för att EU avbryter förhandlingarna med
            Turkiet om EU-med­lemskap om landet antingen upplöser HDP eller
            dömer ledande företrädare i massrätte­gångar. Detta bör riksdagen
            ställa sig bakom och ge regeringen till känna.
          </p>
          <p xml:id="i-3qjJCJWbg6weoXZTGMmiUX">
            Regeringen bör verka för att EU fryser förhandlingarna med Turkiet
            om EU-medlem­skap tills vidare och att alla de förmåner som förmedlemskapsprogrammet
            ger, såväl politiskt som ekonomiskt, omedelbart dras in. Detta
            bör riksdagen ställa sig bakom och ge regeringen till känna.
          </p>
          <p xml:id="i-FXoaimfmCeM3VPjM8GvHZ2">
            Dessutom har Turkiet hittills tagit emot över 60 miljarder kronor
            från EU för att upprätthålla flyktingläger. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Under början av 2020 blev problemen med avtalet alltmer
            uppenbara. När den turkiska regimen hotade att skicka samtliga
            landets flyktingar till gränsen mot Grekland reagerade EU genom
            att till varje pris försöka hålla människor på flykt borta från
            Europa. EU:s kritik mot Turkiet är fortfarande försiktig och flyktingarna
            hamnar i kläm i stormaktsspelet mellan EU och Turkiet. Det är
            hög tid för EU att säga upp avtalet och tydligt agera mot förtrycket
            av oppositionella och inskränkningar i grundläggande fri- och
            rättigheter i Turkiet.
          </p>
          <p xml:id="i-54WzspaXp3qYZzPimEAFrJ">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            i Turkiet upphör och att alla som fängs­lats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-JUxSGpSdUuDyf1Au4QFfeE">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, inklusive Sverige, stoppade därför vapenexporten
            till Turkiet medan andra länder fortsatte med sin export. Turkiets
            militära aktioner pågår fortfarande i Syrien, numera framför allt
            i Idlibprovinsen. Det finns även risk att konflikter mellan Turkiet
            och kurder eskalerar, både i Turkiet och i Syrien, samtidigt som
            kurderna själva fortsatt ingår i strider mot al‑Qaida och Daesh/IS
            för att bekämpa terrorism. Sverige bör därför verka för ett EU-gemensamt
            vapenembargo mot Turkiet. Detta bör riksdagen ställa sig bakom
            och ge regeringen till känna.
          </p>
          <head xml:id="i-39qJjMEWbgELUMGiEd1qZD" type="h1">
            9 EU:s strategi för Östersjöregionen
          </head>
          <p xml:id="i-36kUDJbedJbBPvztw3T9Sw">
            Det säkerhetspolitiska läget i vårt direkta närområde har på
            kort tid försämrats. I den situation vi nu befinner oss, med pågående
            strider i Ukraina och miljontals människor som tvingats på flykt
            är det i första hand stöd till och solidaritet med Ukraina som
            behövs. Men Rysslands anfallskrig innebär oundvikligen att även
            andra länder i Europa och inom EU påverkas.
          </p>
          <p xml:id="i-4w2vH29QcGrYWVgqRcYK9e">
            Förutom Ukraina utgör Rysslands imperialistiska politik ett direkt
            hot mot befolk­ningen i flera andra grannländer – Georgien, Moldavien,
            Belarus och länderna i Central­asien. Likaså utgör Ryssland ett
            säkerhetspolitiskt hot mot alla människor i Ryssland som nu protesterar
            mot invasionen av Ukraina, som motsätter sig styret i Kreml eller
            som inte passar i det samhälle som Putin vill bygga. För ryska
            hbtq-personer, urfolks­företrädare, miljörörelser, kvinnorörelser
            och vänsteraktivister är den egna regimen ett dagligt säkerhetshot.
            Den ryska oppositionen såväl som ryska medier tvingas flytta utomlands
            för att kunna verka. Inte minst på grund av den s.k. agentlag
            som godtyckligt stämplar medier och journalister som utländska
            agenter. EU har en viktig roll i att stödja den fria journalistiken
            och erbjuda möjligheter för fria ryska medier att verka från EU.
          </p>
          <p xml:id="i-3ktLArXxB7aZVYtBwVFRjH">
            Vänsterpartiet driver på för ytterligare sanktioner mot Ryssland.
            Rysk gas och olja måste ersättas med förnybar energi. Omvärlden
            måste också visa stöd för de ryska freds- och demokratiaktivister
            som motsätter sig Putins krig.
          </p>
          <p xml:id="i-iNDcFX6ob9QFCSd96BhGJ">
            EU är nu mer enat än på länge i sin Rysslandspolitik. Det är
            viktigt att enigheten fortsätter och tydligheten i sanktionsregimerna
            består så länge ingen reell förbättring sker på marken och i den
            ryska politiken. På längre sikt är det viktigt att det mellan­folkliga
            samarbetet mellan EU och Ryssland utökas; vi behöver en motvikt
            till aggres­sion och upprustning. I det arbetet kan Sverige spela
            en aktivare roll i syfte att skapa ett ökat samarbete runt Östersjön,
            och Svenska institutet bör få ett särskilt uppdrag att arbeta
            för att främja en säkerhetsgemenskap och en demokratisk utveckling
            i Ryssland.
          </p>
          <p xml:id="i-NaJfgwGbb7c7qdsCJHb35c">
            Regeringen bör utöka stödet till den ryska freds- och demokratirörelsen.
            Detta bör riksdagen ställa sig bakom och ge regeringen till känna.
          </p>
          <p xml:id="i-JAxLYwYDLy3TRqFVUh7FfD">
            Vänsterpartiets politik gentemot Ryssland utvecklas i motionen
            Ryssland (mot. 2019/20:3357).
          </p>
          <head xml:id="i-Up8yw6C8mEZ1Tk6BWh4sh1" type="h1">
            10 EU:s utrikes- och säkerhetspolitik
          </head>
          <p xml:id="i-ALCaodtoWtoKG33q3rYAK">
            Ett förändrat säkerhetspolitiskt läge kräver internationellt
            samarbete. Vänsterpartiet är däremot motståndare till EU:s gemensamma
            utrikes- och säkerhetspolitik. Kravet på konsensus leder till
            att EU ofta hindras från att ta progressiva positioner i viktiga
            frågor, t.ex. att försvara aborträtten och stärka satsningar på
            sexuell och reproduktiv hälsa och rättigheter (SRHR). Det leder
            också ofta till att EU agerar långsamt och vagt, med urvattnade
            skrivningar. Under 2020 var Cyperns långa blockering av sanktioner
            mot regimen i Belarus det tydligaste exemplet. Det betyder inte
            att vi vill gå mot en ordning där majoritetsbeslut gäller. Med
            en sådan ordning skulle risken för att utrikespolitiken kapas
            av de reaktionära och rasistiska krafterna i Europa öka. Vänsterpartiet
            vill i stället att utrikespolitiken återgår till att bli en helt
            nationell kompetens. Vi värnar den svenska alliansfriheten. Vi
            är helt emot militariseringen av EU – inga EU-pengar ska gå till
            upp­rustning.
          </p>
          <p xml:id="i-PHRVvXv6fotKN25HFSg2Sx">
            Utrikespolitiken måste bli mer konsekvent. I dag behandlas lika
            fall olika beroende på vilka länder det handlar om. Ekonomiska
            och politiska relationer har större betydelse än respekten för
            mänskliga rättigheter och folkrätten. De tydligaste exemplen utgörs
            av EU:s relationer med Marocko och Israel. Regeringen bör verka
            för att EU konsekvent står upp för mänskliga rättigheter, folkrätten
            och demokratin i sina relationer till andra länder. Detta bör
            riksdagen ställa sig bakom och ge regeringen till känna.
          </p>
          <head xml:id="i-RZTgVmFbGy6xYux4qyz2ep" type="h2">
            10.1 Handelspolitik
          </head>
          <p xml:id="i-ChqhrWjSFznJN7hb3sAnEC">
            Företag ska aldrig ställas över demokratin. Därför vill Vänsterpartiet
            stoppa den för­skjutning av makt från folket till storföretag
            som många av dagens internationella handelsavtal i praktiken innebär.
            Det är helt orimligt att viktiga politiska beslut som påverkar
            vårt klimat, vår ekonomi och vår välfärd avhandlas utan demokratisk
            insyn och därefter inte kan påverkas. Vänsterpartiet vill ha rättvisa
            handelsavtal där företag aldrig kan stämma stater för demokratiskt
            fattade politiska beslut. Regeringen ska verka för att inga fler
            odemokratiska EU-handelsavtal tecknas. Detta bör riksdagen ställa
            sig bakom och ge regeringen till känna.
          </p>
          <p xml:id="i-MP71zjMhaQYcT5PwQKttq9">
            Vänsterpartiet vill att EU för en feministisk handelspolitik
            som bygger på en genom­gripande feministisk analys, syftar till
            att utjämna skillnader i inkomst, levnadsvillkor m.m. mellan könen
            världen över och förbättrar kvinnors villkor. Regeringen ska verka
            för att EU försvarar kvinnors ekonomiska rättigheter och inför
            en feministisk handels­politik. Detta bör riksdagen ställa sig
            bakom och ge regeringen till känna.
          </p>
          <p xml:id="i-3YduTYHgnPHXugfssRsEv2">
            Kinas ökade globala närvaro påverkar även EU:s handelspolitik.
            Det ser vi exem­pelvis genom hur europeiska företag kommer i kontakt
            med den kinesiska staten och dess försök att kontrollera och utöva
            makt över företagen. Det gäller inte minst bojkot­ten av H &amp;
            M, efter att kritik riktats mot Kinas förtryck av uigurerna i
            området Xinjiang varifrån en del av den bomull H &amp; M använder
            kommer. Sverige bör stödja de företag som följer ILO:s konventioner;
            Kina ska inte straffa H &amp; M för att de värnar om uigur­ernas
            mänskliga rättigheter. Samtidigt ska Europaparlamentet och EU:s
            medlemsländer nu ratificera ett investeringsavtal med Kina. Vänsterpartiet
            anser att Sverige bör vara kritiskt till denna typ av frihandelsavtal.
            Regeringen ska verka för att EU pausar ratifi­ceringen av investeringsavtalet
            med Kina. Detta bör riksdagen ställa sig bakom och ge regeringen
            till känna.
          </p>
          <p xml:id="i-R5osiw79Mge5mMBkiwHEBv">
            EU är även i slutförhandlingarna om Mercosuravtalet tillsammans
            med ett antal länder i Sydamerika. Civilsamhällesorganisationer
            och sociala rörelser i de länderna har starkt kritiserat avtalets
            förvärrande av miljöförstöring och klimatkrisen, parallellt med
            att det riskerar att öka brotten mot de mänskliga rättigheterna.
            Avtalet riskerar även att gynna storföretag på småbrukares bekostnad,
            både i Sydamerika och i EU, vilket kommer att leda till ytterligare
            försämring av lokal matproduktion. Särskilt utsatta är arbetares,
            kvinnors och urfolks rättigheter. Det kommer att bli av stor vikt
            att Sverige och EU använder detta handelsavtal för att ställa
            krav på exempelvis Brasiliens klimat­åtagande. Vänsterpartiet
            anser att Sverige inte ska ingå i internationella handelsavtal
            vars effekt förvärrar klimatkrisen och bryter mot de mänskliga
            rättigheterna.
          </p>
          <head xml:id="i-83nP9QBwEaaj8ppFAiAAz8" type="h2">
            10.2 Utvecklingspolitik
          </head>
          <p xml:id="i-Gm5Ch5gKKnAcos1RYCxS5k">
            EU:s medlemsländer står för nästan 60 procent av världens samlade
            bistånd och är många fattiga länders största handelspartner. Trots
            att EU-kommissionen är världens fjärde största biståndsgivare
            och Sverige årligen kanaliserar drygt 2 miljarder kronor av den
            nationella biståndsbudgeten genom EU lyser unionen med sin frånvaro
            i den sven­ska biståndsdebatten. Concord Europe är en plattform
            för europeiska biståndsorganisa­tioner. De beskriver utvecklingen
            inom EU:s bistånd i den årliga Aid Watch-rapporten. 2021 års rapport
            visar att EU:s migrationspolitiska och geopolitiska ambitioner
            formar unionens internationella utvecklingssamarbete på bekostnad
            av människor i fattigdom och förtryck. Biståndet missar målen
            eftersom det styrs av egenintressen i stället för mottagarländernas
            intressen. Det är framför allt säkerhets- och migrationspolitiska
            intressen som prioriteras framför stöd till de som lever i de
            mest fattigdomsdrabbade länderna. Detta hindrar långsiktigt hållbar
            utveckling.
          </p>
          <p xml:id="i-VQWd5gmSdKyrjur448fMCW">
            År 1970 satte FN målet att 0,7 procent av givarländernas BNI
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå målet
            om 0,20 procent till 2030. Concord konstaterar att EU missar målet
            på de flesta av sina åtaganden om internationellt bistånd. Det
            i en tid när coronapandemin fått förödande konsekvenser för stora
            delar av världen. Med 0,5 procent av sin samman­lagda BNI når
            EU:s medlemsstater fortfarande inte upp till målen.
          </p>
          <p xml:id="i-NWQPNphoF4fiHbH4CMUbYB">
            Redan innan covid-19-pandemin låg biståndet på lägre nivåer än
            vad som skulle krävas för att klara målen i Agenda 2030. Under
            de senaste två åren har läget i världen försämrats enormt. Exempelvis
            förvärrades hunger, undernäring och barnadödlighet, vilket gjorde
            2020 till det första året sedan 1998 när fattigdomen ökade globalt.
            I en sådan kontext ska inte EU:s biståndsbudget eller krav på
            medlemsländers utvecklings­bistånd minskas eller ligga kvar på
            samma låga nivåer. Vänsterpartiet anser att dagens målsättningar
            är för lågt ställda och att EU bör följa FN:s uppsatta mål. Sverige
            bör verka för att alla EU-länder ska ge minst 0,7 procent av BNI
            i utvecklingsbistånd. Detta bör riksdagen ställa sig bakom och
            ge regeringen till känna.
          </p>
          <p xml:id="i-GFBe9MPWQsjjMt7t6mh5f8">
            När det gäller de minst utvecklade länderna nådde EU endast upp
            till 0,1 procent av BNI. Sverige bör verka för att alla EU-länder
            ger minst 0,2 procent av BNI till de minst utvecklade länderna.
            Detta bör riksdagen ställa sig bakom och ge regeringen till känna.
          </p>
          <p xml:id="i-6EEmEBmJ9t94RwcyGUGysM">
            EU:s oförmåga att nå upp till de uppsatta målen, dess sätt att
            skjuta dem på framtiden och se ut att missa dem med stor marginal
            är mycket oroväckande. I en global pandemi där behoven av verkligt
            bistånd är större än på länge är detta agerande av världens rikaste
            världsdel ett svek. Vänsterpartiets syn på EU:s utvecklingspolitik
            utvecklas i motionen En svensk utvecklingspolitik för rättvisa,
            jämställdhet och hållbar utveckling (mot. 2018/19:757).
          </p>
          <head xml:id="i-Ht7t557MjY25Azyb4bnk84" type="h2">
            10.3 Försvarspolitik
          </head>
          <p xml:id="i-DrM886rhiQ7irTo2UCiJG5">
            Vänsterpartiet menar att en oberoende och militärt alliansfri
            utrikespolitik är avgörande för Sveriges handlingsfrihet även
            i framtiden. Det är en central del i en framgångsrik säkerhetspolitik.
            Vi vill att Sverige främst ska inrikta sin internationella säkerhetspolitik
            på fredliga lösningar och på att förebygga kriser snarare än att
            förespråka militära lösningar. EU är i dag långt ifrån att vara
            det s.k. fredsprojekt som det så ofta misstas för att vara. Starka
            krafter inom EU arbetar för att militarisera unionen. Federalistiska
            strömningar arbetar aktivt för ett militariserat Europas förenta
            stater, och det europeiska militärindustriella komplexet ser sin
            chans att göra stora pengar på vapen och militär­utrustning. Sverige
            har tidigare intagit en förhållandevis skeptisk hållning till
            en sådan utveckling. Nu drivs utvecklingen snabbt på bl.a. genom
            framtagandet av den strategiska kompassen.
          </p>
          <p xml:id="i-4ZJGyVmPsQwpui81fPKn91">
            Att säga ja till EU:s försvarsbygge innebär också att Sverige
            ställer sig på samma militära sida som de gamla stora kolonialmakterna
            i Europa. Den säkerhet som nu ska byggas med EU och en allt hårdare
            hoptvinning med Nato består av en hårt uppskruvad retorik och
            allt intensivare militärövningar och upprustningsprogram – och
            inte minst en ständigt ökande spänningsnivå. Vänsterpartiet menar
            att Sverige bör avbryta allt sam­arbete som bidrar till militariseringen
            av EU. Vi är emot en gemensam säkerhets- och försvarspolitik för
            EU och det permanenta strukturerade samarbetet Pesco. I stället
            bör EU prioritera en roll som förtroendeskapare och fredsbyggare
            i Europa. Regeringen bör återkomma med förslag om att Sverige
            ska lämna Pesco. Detta bör riksdagen ställa sig bakom och ge regeringen
            till känna.
          </p>
          <p xml:id="i-Buax2SSbSok9DdLwyumqpJ">
            Vänsterpartiets politik gällande internationella försvarssamarbeten
            inom EU, Nato, FN och bilaterala samarbeten utvecklas i vår motion
            För militär alliansfrihet (mot. 2021/22:497).
          </p>
          <head xml:id="i-HKsC4aQDCrjUqWJoaGSK4o" type="h2">
            10.4 Israels ockupation av Palestina
          </head>
          <p xml:id="i-RwDnSjbtQstvyhkoCKCXt5">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades gro­grunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat och blockerat
            Gazaremsan, Västbanken och östra Jerusalem i strid med folkrätten.
            Konflikten mellan Israel och Palestina är inte en konflikt mellan
            jämlika parter. Israel är en av världens största krigs­makter
            vars militärapparat understöds av USA, och landet har ett större
            ansvar enligt folkrätten i egenskap av ockupationsmakt. Samtidigt
            är det viktigt att understryka att folkrättens regelverk, bl.a.
            förbudet mot attacker mot civila, omfattar samtliga parter. Israels
            ockupation ursäktar inte på något sätt raketbeskjutning mot Israel,
            attacker på civila israeliska mål eller att palestinska grupper
            begår brott mot de mänskliga rättig­heterna på de palestinska
            områdena.
          </p>
          <p xml:id="i-Fcvk4mfMHprNJYFtXjmMQr">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider, och byggnationen av
            den mur som sedan länge har fördömts av FN fortsätter. Antalet
            illegala bosättningar på ockuperad mark fortsätter att växa, och
            fördrivningen av pale­stinier från östra Jerusalem ökar. Israel
            fortsätter att arrestera, fängsla, tortera och i vissa fall döda
            dem som står upp mot ockupationen. Ingen fred tycks vara i sikte,
            och så länge Israel vägrar att respektera palestiniernas mest
            grundläggande mänskliga rättigheter kommer det inte att vara möjligt
            att uppnå fred. Genom sina konsekventa brott mot folkrätten framstår
            Israel som genuint ointresserat av att upphäva den ockupation
            av palestinsk mark som pågått i årtionden – upphävning av ockupationen
            är nyckeln till en varaktig fred i Mellanöstern. I februari i
            år släppte Amnesty International en rapport som konstaterar att
            Israel ägnar sig åt apartheid.
          </p>
          <p xml:id="i-L7tmBTvBPfaSS4B7buB8mh">
            Vänsterpartiet anser att Israel måste dra sig tillbaka från ockuperat
            område, att bosättningarna måste utrymmas och att en fri och demokratisk
            palestinsk stat bör upp­rättas inom 1967 års gränser. Vänsterpartiets
            utgångspunkt är folkrätten och respekten för de mänskliga rättigheterna.
            Därför har vi uppmärksammat och fördömt Israels grova och omfattande
            brott mot de mänskliga rättigheterna både i och utanför riksdagen.
            Vi har samtidigt inte tvekat att ta avstånd från de brott mot
            folkrätten och de mänskliga rättigheterna som begåtts av palestinska
            grupper.
          </p>
          <p xml:id="i-QtyhGQzi8sqgsazzUNeXBH">
            Vänsterpartiet ser att Sverige kan spela en avgörande roll både
            för en framtida freds- och försoningsprocess och för försöken
            att bygga en palestinsk statsbildning i dag. Vi välkomnar därför
            att Sverige erkänt Palestina. Sveriges erkännande och avtal om
            utvecklingssamarbete har tänt ett hopp hos det palestinska folket,
            men det har också väckt förväntningar om ett mer aktivt Sverige.
          </p>
          <p xml:id="i-6Jecsovhjq8XNTprsqz9o7">
            Israels ockupation av Palestina hade inte varit möjlig utan EU:s
            förmånliga handels­avtal med Israel eller utan USA:s militära
            bistånd till landet. Att Europeiska unionen år efter år ”betonar
            vikten av att gränserna till Gaza öppnas” och riktar kritik mot
            delar av Israels politik förändrar tyvärr inte situationen för
            palestinierna. Israel har kunnat igno­rera EU:s kritik utan att
            det fått några konsekvenser. En förutsättning för att Sveriges
            och EU:s uttalanden ska göra skillnad är att man också är beredd
            att sätta tyngd bakom sitt budskap. Samarbetet mellan EU och Israel
            är omfattande och ger EU en möjlighet att sätta press på Israel
            att respektera folkrätten. Associeringsavtalet mellan EU och Israel
            är t.ex. villkorat med respekt för de mänskliga rättigheterna.
            EU:s associations­avtal med Israel innefattar förmånliga handelsavtal
            som ger det israeliska näringslivet stora ekonomiska fördelar.
            På så vis bidrar EU till att stärka den ekonomiska basen för ockupationspolitiken.
            Sverige bör motsätta sig att EU fördjupar sitt samarbete med Israel
            på något område och suspendera det nuvarande associeringsavtalet
            så länge Israel inte avvecklar bosättningarna och vägspärrarna
            på ockuperat område, avbryter blocka­den av Gaza och upphör med
            byggandet av muren på Västbanken. Detta bör riksdagen ställa sig
            bakom och ge regeringen till känna.
          </p>
          <p xml:id="i-KZDbfeAyE69H4c2jVQTQ9D">
            Att strypa vapentillförseln är ett effektivt verktyg för att
            sätta press på alla parter. I dag förekommer ingen vapenexport
            från EU till de palestinska parterna, men flera EU-medlemmar exporterar
            vapen till Israel. All vapenexport från EU-länderna till Israel
            måste upphöra. Sverige bör ta initiativ till att EU inför ett
            vapenembargo mot Israel. Detta bör riksdagen ställa sig bakom
            och ge regeringen till känna.
          </p>
          <p xml:id="i-FhZF7Nc1F18rpNTngSnycG">
            Israels framgångar inom vaccination mot covid-19 har varit världsledande
            bland dess egen befolkning och bosättarna i palestinska områden.
            Däremot har palestinier inte åtnjutit någon av dessa framgångar.
            Israel bryter därigenom mot den fjärde Genève­konventionen i artikel
            56 om en ockupationsmakts plikt att garantera hälsovård och medicin
            till den civila befolkningen inom det ockuperade området, i detta
            fall Västbank­en. Sverige bör verka för att EU kräver Israels
            ansvar för vaccin mot covid-19 bland civilbefolkningen på Västbanken.
            Detta bör riksdagen ställa sig bakom och ge regeringen till känna.
          </p>
          <p xml:id="i-Uv8wCGBq1W9FWxwwaZVpqE">
            Vänsterpartiets politik när det gäller Israels ockupation av
            Palestina utvecklas i motion 2019/20:135.
          </p>
          <head xml:id="i-6zy9gsRyw2edGZBvZ3aghd" type="h2">
            10.5 Marockos ockupation av Västsahara
          </head>
          <p xml:id="i-YMnVBxm7VaBCHEn32qadix">
            Marocko ockuperar Västsahara sedan 1975. Det är en ockupation
            som strider mot inter­nationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. År 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen.
          </p>
          <p xml:id="i-WwjCUA8CxYttkWVUV3xGcU">
            Situationen har förändrats dramatiskt det senaste åren. Nu är
            en fredlig lösning ännu längre bort på den över 45 år långa konflikten,
            i och med att vapenvilan är bruten. Vapenvilan kom till stånd
            efter att parterna kommit överens om att hålla en folkomröst­ning
            om Västsaharas självständighet för nästan 30 år sedan, men bröts
            i november 2020 i samband med marockanska militära operationer
            i buffertzonen mellan territorierna. Fortfarande har ingen folkomröstning
            ägt rum. Sverige och EU måste öka trycket för att folkomröstningen
            snarast ska komma till stånd. Västsaharier utsätts dagligen för
            hot, våld och fängslanden i den ockuperade delen av landet. Situationen
            i det ockuperade Västsahara liknar i praktiken ett undantagstillstånd.
            Marocko har total kontroll över området och försvårar för journalister,
            observatörer och civilsamhällesorganisationer att över huvud taget
            släppas in i landet. Det är hög tid att omvärlden agerar med kraft
            för att skydda den västsahariska befolkningen. Regeringen bör
            verka för att EU kräver att den utlovade folkomröstningen om Västsaharas
            självständighet hålls. Detta bör riks­dagen ställa sig bakom och
            ge regeringen till känna.
          </p>
          <p xml:id="i-9ydMCCfb6H62YfaZQUGAS1">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara förutom USA sedan
            slutet av 2020, har Marocko relativt fritt kunnat utnyttja Västsaharas
            naturresurser. Ekonomiska intressen och handelsförbindelser är
            anledningar bakom Frankrikes och Spaniens starka relationer med
            Marocko, som gör dem ovilliga att kritisera landet.
          </p>
          <p xml:id="i-4iCqqYdtGqX4LPCPm5hdeR">
            Enligt folkrätten tillhör landets naturresurser det västsahariska
            folket, och deras samtycke krävs för att andra aktörer ska få
            bruka dem. Trots detta har EU:s ministerråd röstat för att ingå
            ett avtal med Marocko som innebär förändringar i nuvarande associer­ings-
            och handelsavtal för att utvidga Marockos tullförmåner till produkter
            från ockupe­rade Västsahara. I praktiken har avtalen i högre grad
            sedan länge indirekt avsett Väst­sahara, men detta var första
            gången ministerrådet uttryckligen ville inkludera ockuperade områden.
          </p>
          <p xml:id="i-9pLAtuCJWQTJ1Xhgg5Bx2X">
            Den västsahariska befrielserörelsen Polisario Front tog 2019
            ministerrådet till EU-domstolen för att ogiltigförklara avtalet
            samt fiskeriavtalet. I september 2021 meddelade domstolen att
            båda avtalen ogiltigförklarats då de strider mot folkrätten och
            EU-lag. Vidare fastslås att EU i avtalet försökt ersätta kravet
            på samtycke från det västsahariska folket med att avtalet skulle
            gynna befolkningen, vilket står i strid med folkrätten. Enligt
            domstolen står denna inställning i strid med internationell rätt.
            EU:s ministerråd har nu överklagat den senaste domen och det var
            endast Sverige som röstade mot överklagan. Detta trots att det
            inte råder någon tvekan om att ministerrådet inte har rätt att
            ingå avtal med Marocko som avser Västsahara, såvida inte västsaharierna
            deltagit i avtalsförhand­lingarna. Detta har EU-domstolen klargjort
            ett flertal gånger.
          </p>
          <p xml:id="i-S2qYNzAt8NNe7xz7dLW3Ge">
            Naturtillgångarna är själva grundorsaken till Marockos illegala
            ockupation av Väst­sahara. En del i att vapenvilan bröts var även
            den väg Marocko byggde för att transpor­tera råvaror ut från Västsahara.
            Det är genom de stora inkomsterna från fosfat, ett rikt fiske
            och andra västsahariska tillgångar som Marocko kan finansiera
            sin ockupation och fortsätta sitt systematiska förtryck av den
            västsahariska befolkningen. Regeringen ska verka för att EU säkerställer
            att handelsavtal och fiskeavtal mellan EU och Marocko, i enlighet
            med EU-domstolens beslut, inte innefattar Västsaharas territorium
            så länge som Västsaharas folk, via deras legitima representant
            Polisario, inte har gett sitt samtycke. Detta bör riksdagen ställa
            sig bakom och ge regeringen till känna.
          </p>
          <head xml:id="i-WzY8LV4eP9iC9Wi4adkiL4" type="h1">
            11 EU:s bilaterala och regionala förbindelser
          </head>
          <p xml:id="i-RGrZFJBXiFfhvhiWpgpq4H">
            När vägen mellan Turkiet och Grekland stängdes blev Libyen det
            främsta avreselandet för människor på flykt från Afrika och delar
            av Mellanöstern till Europa. Det beror till stor del på det rådande
            kaoset och bristen på kontroll över landets gränser. EU har foku­serat
            sitt engagemang i Libyen på att stoppa flyktingar från att ta
            sig in i Europa, trots att det innebär att de fastnar i det krigshärjade
            landet. Situationen för de flyktingar som befinner sig i Libyen
            är fruktansvärd. Flera rapporter, bl.a. från FN och Human Rights
            Watch, vittnar om flyktingar som säljs som slavar, trafficking,
            sexuella övergrepp och tortyr. Samtidigt betalar EU den libyska
            kustbevakningen för att stoppa båtar med flyktingar trots att
            FN-rapporter beskriver hur denna vid upprepade tillfällen har
            skjutit mot, skjutit sönder och sänkt flyktingbåtar. Flyktingar
            som omhändertas av den libyska kustbevakningen förs tillbaka till
            Libyens migrationshäkten där de intagna utsätts för tortyr, svält
            och våldtäkter samt säljs som slavar.
          </p>
          <p xml:id="i-NouKD5w5ppHXFgBAyHobku">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som nu
            leder en regional kustbevakningsenhet i det krigshärjade landet
            – samma kustbevakning som alltså får stöd av EU. Två av dem har
            varit direkt inblandade i avtalen som slutits med Italien om att
            stoppa människor från att ta sig över Medelhavet. Trots situationen
            i Libyen och vetskapen om de över­grepp som sker fortsätter EU:s
            stöd till landets s.k. kustbevakning. Det är uppenbart att mänskliga
            rättigheter väger lätt mot ambitionerna att stoppa flyktingar
            från att komma till Europa. Det är dessutom uppenbart att den
            förda politiken leder till att landet desta­biliseras ytterligare.
          </p>
          <p xml:id="i-RUWubbZfQTpvqm2q4bki6i">
            Sverige bör verka för att EU slutar finansiera den libyska kustbevakningen
            och att relationer med Libyen bygger på full respekt för asylrätten
            och mänskliga rättigheter. Detta bör riksdagen ställa sig bakom
            och ge regeringen till känna.
          </p>
          <p xml:id="i-FhC58ua8xAMxq6DzYHWzPs">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakuering och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-8CDdbiGmNji2RACVL97qnu">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårs­period. Afghanistan
            är ett av världens fattigaste länder och är därmed så pass beroende
            av utländskt bistånd att dess regering hade svårt att stå emot
            pressen från EU. I och med talibanernas maktövertagande skickade
            EU-länderna tillbaka människorna till förtryck, fattigdom och
            svält. Kommissionen har även föreslagit en blandning av främjande
            och tvingande åtgärder för att få andra stater, framför allt i
            Afrika, att hindra migranter från att ta sig till Europa. Det
            är uppenbart att EU använder sin politiska och ekonomiska makt
            för att begränsa asylrätten och människors rätt att röra sig.
            Genom att samarbeta med stater där människorättskränkningar är
            vanligt förekommande, t.ex. Sudan, Egypten och Libyen, för att
            stoppa människor på flykt finns uppenbara risker för att EU bidrar
            till grova kränkningar av mänskliga rättigheter. Sverige bör inom
            EU motverka alla beslut som innebär att asylrätten och flyktingars
            mänskliga rättigheter kränks. Detta bör riksdagen ställa sig bakom
            och ge regeringen till känna.
          </p>
          <p xml:id="i-MgRX5qfti98qoZpbpRbWvT">
            Att stoppa eventuella asylsökande är olagligt enligt internationell
            rätt. Trots det har EU:s gränsmyndighet Frontex grova anklagelser
            mot sig för att ha gjort just det. Båtar från Turkiet till Grekland
            har stoppats på vad som kan vara olagliga sätt. Myndigheten har
            fått kritik från bl.a. FN:s flyktingorgan för att ha undanhållit
            eventuellt våld till havs i sin årsrapport. Det behövs oberoende
            utredningar sett till att Frontex egna internutred­ningar kommit
            fram till att inga brott mot rättigheter skett. Sverige bör verka
            för att EU ska tillsätta oberoende utredningar av huruvida Frontex
            har brutit mot internationell rätt. Detta bör riksdagen ställa
            sig bakom och ge regeringen till känna.
          </p>
          <head xml:id="i-P4Mo9zJCmD7tNqX22AvQkv" type="h1">
            12 Öppenhet och transparens
          </head>
          <p xml:id="i-5SEJrm9Fmf28A9gYPBjYqX">
            Vilka beslut som fattas ska avgöras av hur människor röstar,
            inte av EU-byråkrater och storföretagens lobbyister. När folkstyret
            urholkas innebär det inte bara sämre beslut – det gröper också
            ur tilltron till demokratin.
          </p>
          <p xml:id="i-AvwitrbwuQVQ9rSTEruhwK">
            Det pågår en politisk kris i Europa och tilltron till regeringar,
            institutioner och me­dier sjunker. Allt färre upplever att samhället
            är byggt för dem. Under ett stort antal år har makt och beslutsfattande
            medvetet förts bort från folkligt inflytande och demokra­tiska
            organ till opåverkbara EU-institutioner. EU har använts som ett
            instrument för att sprida idén om att politik bör styras av experter
            och byråkrater, som inte ska kunna på­verkas av folkliga opinioner.
            Vänsterpartiet vill demokratisera EU genom att ge mindre makt
            till EU:s byråkrater, kommissionärer och domare och mer makt till
            de nationella parlamenten. Vi vill begränsa lobbyisternas närvaro
            i EU samt verka för ökad insyn och transparens i EU:s institutioner.
            Regeringen bör verka för att lobbyism begränsas i EU till förmån
            för nationella parlaments inflytande. Detta bör riksdagen ställa
            sig bakom och ge regeringen till känna.
          </p>
          <p xml:id="i-5D4TEdq1oWVJ6PJ5j9qJdY">
            Vänsterpartiet motverkar EU:s utveckling i federal, överstatlig
            riktning och arbetar för att föra tillbaka makt till folket. Det
            borde också vara enklare att lämna EU och EMU om man som medlemsland
            vill det.
          </p>
          <p xml:id="i-GnqpxDYQc22MufGp26aRco">
            Vänsterpartiet anser att de folkvaldas roll i demokratin är central.
            Det är viktigt att vi alla kan lita på de folkvalda. Ändå är det
            få EU-parlamentariker som vill redogöra för hur de utnyttjar de
            förmåner de har som parlamentariker. Bara Vänsterpartiet har varit
            öppet från start med att pengarna går dit de ska.
          </p>
          <p xml:id="i-SmoVhgWdRyXUvri3bmuvk">
            Regeringen ska verka för ett regelverk som innebär öppna böcker,
            minskade för­måner och sänkta politikerarvoden för alla EU-parlamentariker.
            Detta bör riksdagen ställa sig bakom och ge regeringen till känna.
          </p>
          <p xml:id="i-Cxkhr2au7poAzMvpuLwqav">
            Den absurda flytten av folkvalda och tjänstemän mellan Bryssel
            och Strasbourg en gång i månaden måste upphöra. Regeringen bör
            verka för att EU-parlamentet endast ska sammanträda i Bryssel.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-P61NzCR1GG5c62xj9Yw3Ky" type="signatureBlock">
          <list xml:id="i-2ieqaLUDiTLxNw3Bto4zar">
            <item xml:id="i-5aRTFwWJkNKAmZ811MRCuA" type="signature">
              Håkan Svenneling (V)
            </item>
            <item xml:id="i-7AdXcGpKh4CdfMTN5mV8Vv" type="signature">
              Hanna Gunnarsson (V)
            </item>
            <item xml:id="i-CPAQXkptUuCUHT9JhK7q9s" type="signature">
              Jens Holm (V)
            </item>
            <item xml:id="i-AZZhkEaaiTRJY17fDJmJhb" type="signature">
              Lotta Johnsson Fornarve (V)
            </item>
            <item xml:id="i-M8wDxy95BKQwoSsAEfqZ8D" type="signature">
              Yasmine Posio (V)
            </item>
            <item xml:id="i-FHSBSsDUwL8k2ee3bSs86z" type="signature">
              Elin Segerlind (V)
            </item>
            <item xml:id="i-CpDKmMJCmT1vy2zbbXBSHs" type="signature">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
