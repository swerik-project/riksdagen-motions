<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-FiU-00009">
  <teiHeader>
    <fileDesc>
      <titleStmt>
        <title>med anledning av prop. 2007/08:100 2008 års ekonomiska vårproposition</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2007/08:100 2008 års ekonomiska vårproposition</title>
          <idno type="rdwebb">GV02Fi9</idno>
          <rs type="number">Fi9</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GV02Fi9/text</ref>
          <ref type="dokument_url_html">http://data.riksdagen.se/dokument/GV02Fi9</ref>
          <ref type="dokumentstatus_url_xml">http://data.riksdagen.se/dokumentstatus/GV02Fi9</ref>
          <ref type="doc">http://data.riksdagen.se/fil/C333DA2A-3B3C-46FE-BFD6-3EC5FD7812D7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-AcYaN3mTiDaHp8XGsvoTq5" type="basedOn"/>
        <correspContext corresp="i-AcYaN3mTiDaHp8XGsvoTq5">
          <ref>Proposition 2007/08:100</ref>
        </correspContext>
        <correspAction xml:id="i-TzQMt3xyDXAK8PS13W1K35" type="signed"/>
        <correspContext corresp="i-TzQMt3xyDXAK8PS13W1K35">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction xml:id="i-Gyj1ksvRouNGNuVUEyNign" type="referral">
          <date when="2008-05-09"/>
        </correspAction>
        <correspAction xml:id="i-KQ5XAcRE8FRbPK4hAvP7T8" type="dismissal">
          <date when="2008-05-08"/>
        </correspAction>
        <correspAction xml:id="i-EZnwhYzUohS9gGfdnKCbgX" type="dismissal">
          <date when="2008-05-08"/>
        </correspAction>
        <correspAction xml:id="i-ScSJuG2aFvYRHrFqtt9Mkk" type="transfer">
          <date when="2008-05-06"/>
        </correspAction>
        <correspAction xml:id="i-Bow3eRDayLc7dQL1YSTQoq" type="submission">
          <date when="2008-05-06"/>
        </correspAction>
        <correspAction xml:id="i-LB7BJh26Xi6wBXtC8rz8SL" type="assigned"/>
        <correspContext corresp="i-LB7BJh26Xi6wBXtC8rz8SL">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-RujLQCuqiWoQvEn3yUgiWg" type="motBody">
        <div xml:id="i-Q5D2D5d1ymhm9UWt4CMEdQ" type="motSummary">
          <head xml:id="i-Dgt15bP32jHKDJDn3efhbz">
            1 Sammanfattning
          </head>
          <p xml:id="i-GJSd7uTiQ1ekUMRnqyW6K2">
            Sverige behöver göra en rad kraftfulla investeringar för att
            möta framtidens utmaningar. Vi ser stora behov av att förstärka
            välfärden, bygga ut infrastrukturen och minska vår klimatpåverkan.
            Vänsterpartiets vårbudget är ett tydligt alternativ till regeringens
            ekonomiska politik. Vi presenterar en politik för arbete, sammanhållning
            och solidaritet. Den bygger på feministisk politik och rättvis
            fördelning. Den präglas av långsiktighet och ett ansvarstagande
            för vår gemensamma miljö.
          </p>
          <p xml:id="i-MUW8ZvkfrKAGbrCZRaT63T">
            Klimatberedningen föreslår att kapaciteten på järnväg för gods-
            och persontrafik ska öka med minst 50 % till år 2020. Det är en
            ambition som Vänsterpartiet stöder. Genom att använda en investeringsbudget
            och låna till investeringar i infrastruktur i stället för att
            direktavskriva dem, kan staten göra de järnvägsinvesteringar som
            är nödvändiga för att Sverige ska nå klimatmålen.
          </p>
          <p xml:id="i-QXA6zNQR3Kj7gaU9KhR5Sa">
            Vänsterpartiet vill avskaffa avkastningskravet på SJ för att
            sänka priset på tågresor. Vi föreslår att staten tar över Arlandabanan
            och att Banverket får ansvar för sträckan. Vi satsar 8 miljarder
            under åtta år för att minska tågförseningarna. Två storskaliga
            försök startas med klimattaxa, dvs. avgiftsfri kollektivtrafik.
            Under tre år satsar vi över 8 miljarder för att utveckla lokal
            och regional kollektivtrafik.
          </p>
          <p xml:id="i-Bk1jbFmDjFPiwSdEVMAVC">
            Vi vill bygga bort bostadsbristen. Sedan regeringen avskaffade
            bostadssubventionerna, har byggandet av hyreslägenheter minskat
            dramatiskt. Vi inrättar en bostadsfond som ger stöd till bostadsbyggande.
            Målet är att bygga 40 000 bostäder varje år i tio år. Minst hälften
            ska vara hyreslägenheter. Genom att sätta ett tak för byggkostnaden
            och förhandla hyran i förväg kan vi skapa bostäder som ungdomar,
            studerande och andra med låg inkomst har råd med. För att minska
            klimatpåverkan bör alla nya flerbostadshus som byggs efter 2010
            vara s.k. lågenergihus eller passivhus.
          </p>
          <p xml:id="i-ETMa8gZpiYMZNBu2czgL95">
            Vänsterpartiet gör satsningar som genererar nya jobb i framtidsbranscher
            som bioenergi och miljöteknik. Miljöteknik har potential att bli
            en viktig exportnäring, men det saknas villiga investerare. Vi
            vill därför satsa på en miljöteknikfond för att få i gång och
            behålla produktion av miljöteknik i Sverige. Vidare föreslår vi
            att Sveaskog ska köpa skog och bli en tydligare aktör för en långsiktigt
            hållbar skogsutveckling.
          </p>
          <p xml:id="i-6CBXNuCXCbEjo6zxj3wMwg">
            Enligt Exportrådets nätverk Svensk Miljöteknikexport kan exporten
            av miljöteknik ge 10 00015 000 arbetstillfällen inom de närmaste
            åren. Med rätt förutsättningar kan produktion av biodrivmedel
            ge 25 000 nya jobb fram till år 2010, enligt Lantbrukarnas riksförbund.
          </p>
          <p xml:id="i-DwcGNkK15PMM9zniDeHVRt">
            Den största orättvisan i Sverige är fortfarande att många saknar
            arbete. För att öka möjligheterna för funktionshindrade att få
            arbete föreslår vi höjda tak och fler platser för lönebidragsanställningar
            och offentligt skyddad anställning, OSA. Vi vill ge människor
            stöd med utbildning, en aktiv arbetsmarknadspolitik och rehabilitering.
            Vi säger nej till försämringarna för deltidsarbetslösa och återställer
            a-kassan. Unga långtidsarbetslösa som inte har gymnasieutbildning
            får möjlighet till yrkesutbildning på gymnasienivå.
          </p>
          <p xml:id="i-T48JMvW6FiBAAWZajWREC5">
            Vi vill anställa fler för att höja kvaliteten i välfärden. Ett
            riktat sysselsättningsstöd ges till kommuner och landsting som
            anställer, till avtalsenliga löner, där behoven finns. Vi skapar
            utrymme för nya jobb i sjukvården, äldreomsorgen, förskolan och
            skolan.
          </p>
          <p xml:id="i-XQupALD9sYxjEpEG8dPeBn">
            Vi för en feministisk politik som syftar till att ändra maktförhållandena
            mellan könen. Vänsterpartiets politik skapar fler arbetstillfällen,
            ger fler kvinnor rätten till ett heltidsarbete, pressar tillbaka
            deltidsarbetslösheten och skapar ett tryck för minskade löneskillnader
            mellan kvinnor och män. Vi satsar 10 miljarder kronor för att
            höja kvinnors löner. Med hjälp av ett viktat statsbidrag ger staten
            extra stöd till kommuner som höjer lönerna på ett sådant sätt
            att jämställdheten stärks. Vi vill införa individualiserad föräldraförsäkring
            och säger nej till regeringens förslag om jämställdhetsbonus och
            vårdnadsbidrag. Vi vet att makt och resurser måste omfördelas
            från män till kvinnor för att vi ska nå jämställdhet. Det gäller
            både politisk och ekonomisk makt. Jämställdhetspolitik handlar
            om att män ska avstå makt och privilegier som de har på grund
            av att de är män.
          </p>
          <p xml:id="i-WEbHHKGiNjRW1cPSfv31DB">
            Vänsterpartiets skattepolitik ökar statens inkomster och skapar
            utrymme för en nödvändig fördelningspolitik. De gemensamma resurserna
            kan användas rättvist och mer framtidsinriktat. Skatterna ska
            användas för att utjämna skillnader i inkomst, finansiera välfärd
            och driva på miljöomställningen. Vi ska bekämpa skattefusk och
            ekonomisk brottslighet och ger myndigheterna ytterligare resurser
            för detta.
          </p>
          <p xml:id="i-Q9V4hrYqtBp6rHftPu8YJz">
            Klimatförändringarna kräver kraftfulla insatser i Sverige och
            i världen. Vi behöver minska utsläppen, samtidigt som vi satsar
            på förnybar energi. Vi har som mål att satsa 1 % av BNP på klimatåtgärder
            i budgeten 2010. Vi inrättar ett klimatbistånd, investerar i havsmiljö
            och biologisk mångfald och etablerar ett centrum för energieffektivisering.
            Forskning och utveckling leder till ökad elproduktion från vindkraft
            och bioenergi, vilket gör det möjligt att avveckla kärnkraften.
          </p>
          <p xml:id="i-6UPBrqWqBvrXdFeXDXvwwe">
            Vänsterpartiet vill förbättra pensionärernas ekonomi och föreslår
            att garantipensionen höjs med 300 kr i månaden. Samtidigt gör
            vi en uppräkning av pensionen för ATP-pensionärerna som fått försämrad
            pension på 1990-talet. Vi vill även höja studiemedlet med 1 200
            kr i månaden.
          </p>
          <p xml:id="i-QUDQYaVNGAx5RtVyaZKYxL">
            En långsiktig politik kräver en förnyelse av den ekonomiska politiken.
            Kampen mot arbetslöshet måste vara det överordnade målet för den
            ekonomiska politiken. Vi är därför fortsatt kritiska till systemet
            med en fristående riksbank. Vi ifrågasätter systemet med utgiftstak
            för staten, vilket motverkar offensiva välfärdssatsningar men
            tillåter ofinansierade skattesänkningar. Överskottsmålet för statens
            finanser bör ersättas med en politik för god hushållning och långsiktig
            hållbarhet. Budgetlagen bör också ändras så att staten kan använda
            en investeringsbudget och lånefinansiera långsiktiga investeringar
            i vägar, järnvägar och bredband.
          </p>
        </div>
        <div xml:id="i-AKyiQP8uEGGgThk1QX5zQ5" type="TOC">
          <head xml:id="i-BLQ4hDKgYNPZq4rv3j2e88">
            2 Innehållsförteckning
          </head>
          <list xml:id="i-At3SGV17GHjK3DDAGByxoK">
            <item xml:id="i-6EeLQU4v8cMAx3xKtMN7sy">
              1 Sammanfattning 1
            </item>
            <item xml:id="i-L7XKBPsY5YFSa5hGV6bDKX">
              3 Förslag till riksdagsbeslut 6
            </item>
            <item xml:id="i-RZWxL7TeaRBsMRZPWxPRiK">
              4 Det ekonomiska läget 7
            </item>
            <item xml:id="i-3KqjofCenb8KHgRSMhkQmb">
              5 Regeringens ekonomiska politik 8
            </item>
            <item xml:id="i-5rLdTpZuV6z8NwXjt6KCiy">
              5.1 En politik för låga löner 8
            </item>
            <item xml:id="i-QP6hLNtC8m5ciwz1Fxrhqe">
              5.2 Är sysselsättningsuppgången regeringens förtjänst? 10
            </item>
            <item xml:id="i-FdGKrjmtE2h3DvRsMNCcXX">
              5.3 Alliansen och utanförskapet 12
            </item>
            <item xml:id="i-2Sr3GGyja1fk3XHKKhTf5n">
              5.3.1 Hur ser utanförskapet ut? 12
            </item>
            <item xml:id="i-RC4qqvVywwP22pDrCUnKt">
              5.3.2 Minskar regeringens politik utanförskapet? 13
            </item>
            <item xml:id="i-RHZkjWV6a1BZgDf8Rvw5bw">
              5.4 En rigid normpolitik 14
            </item>
            <item xml:id="i-4MVdMpv6EtqwE97zXBhtVf">
              5.4.1 Historisk tillbakablick 14
            </item>
            <item xml:id="i-AnMSkVVaJUXGZz4AVnADCN">
              5.4.2 Jämviktsarbetslösheten och inflationsmålet 17
            </item>
            <item xml:id="i-AEiy2HBg4jz3qESFurrMeq">
              5.4.3 Överskottsmålet 19
            </item>
            <item xml:id="i-G8UwmTv5J99rVmnFL2FbcT">
              5.4.4 Utgiftstaken 21
            </item>
            <item xml:id="i-MiaucRqDxXG74u2PfQUBFX">
              5.5 Försuttna möjligheter 22
            </item>
            <item xml:id="i-Uuka8AhPE97FVyc4n7pu7G">
              5.5.1 Bristande klimat- och infrastrukturinvesteringar 22
            </item>
            <item xml:id="i-PobHAkjwrfvBxsaYt7SaE7">
              5.5.2 Neddragningar på utbildning och arbetsmarknadspolitik 23
            </item>
            <item xml:id="i-MRRNDnPY41efc5Vwnwv4o4">
              5.6 Regeringens skattepolitik 24
            </item>
            <item xml:id="i-Cv6pzSbE36QVfL2z6XK2aP">
              5.7 Systemskifte i sjukförsäkringen 26
            </item>
            <item xml:id="i-KYPskkmuQNEK8ucLwFiHqJ">
              5.7.1 Utsorteringskedjan 26
            </item>
            <item xml:id="i-DtGw6g16NCg8N71cfDPaUL">
              5.7.2 Miljardbesparingar på småbarnsföräldrar 28
            </item>
            <item xml:id="i-UGRw6LQFe8uD6nRU2agp26">
              5.8 En antifeministisk politik 29
            </item>
            <item xml:id="i-Xhm7b6bg5wSodh3AYnEEKM">
              5.8.1 Det ojämställda deltidsarbetet 29
            </item>
            <item xml:id="i-AExSXpq4CQevgbDzjGHoiY">
              5.8.2 De ojämställda skattesänkningarna 30
            </item>
            <item xml:id="i-EYHZn3GCMEcrDQMSZfkMFL">
              5.8.3 Det ojämställda hushållsarbetet 30
            </item>
            <item xml:id="i-G2uoPQ8LhmhSsDj27GmMSS">
              5.8.4 Det ojämställda föräldraskapet 31
            </item>
            <item xml:id="i-M61A8X2Z6Eqfta5nxA6Svz">
              5.8.5 Den ojämställda sjukförsäkringen 31
            </item>
            <item xml:id="i-RVYTu8h3ZDEQZSYZL8M4Ti">
              5.9 En politik som fördjupar segregation och utestängning 32
            </item>
            <item xml:id="i-7mtWxjoN5wLkk69AUT6PSR">
              6 De offentliga finansernas långsiktiga hållbarhet 34
            </item>
            <item xml:id="i-WnQTyGzZTrXxiTGGWfEpgi">
              7 Vänsterpartiets ekonomiska politik 38
            </item>
            <item xml:id="i-PjX1axanxABJhsCFQs33uo">
              7.1 Full sysselsättning, riktlinjer för finans- och penningpolitiken
              38
            </item>
            <item xml:id="i-X5myAzkRZC8qgPzh9Nmt55">
              7.2 Samhällsinvesteringar för att möta framtidens utmaningar
              39
            </item>
            <item xml:id="i-Gkd7atQFaMkrti7azivFMg">
              7.2.1 Ny budgetlag för långsiktiga investeringar 40
            </item>
            <item xml:id="i-DjYXxjofFSYfb8xDBzYPpz">
              7.2.2 Investeringar i infrastruktur 41
            </item>
            <item xml:id="i-XiKFVUh4UTTYLZqjMDN8oY">
              7.2.3 Bostadsinvesteringar 44
            </item>
            <item xml:id="i-LnsYYrGzUCmJxix2UrnyZj">
              7.2.4 Klimat, miljö- och energiinvesteringar 47
            </item>
            <item xml:id="i-BMTsx7BNZgzacdpKrKA3XY">
              7.3 En offensiv företags- och näringspolitik 49
            </item>
            <item xml:id="i-5eGGtTKjPiasJxzqp9nAGg">
              7.3.1 Kapitalförsörjning 49
            </item>
            <item xml:id="i-8RUgqu1VCh9meUTcRsDbMD">
              7.3.2 Utbildning och forskning 50
            </item>
            <item xml:id="i-2zzDVcpGAnYVFpQpzz7Ju4">
              7.3.3 Investera i fri programvara 51
            </item>
            <item xml:id="i-EmDj9u9zLne7khX9dLGnGj">
              7.3.4 Miljöteknik 52
            </item>
            <item xml:id="i-UZ1RgrzEx9eKZ2TKw7ieRR">
              7.4 Statligt ägande 53
            </item>
            <item xml:id="i-89DDewsJH5KUH3aKsy2ATp">
              7.4.1 Förädla det statliga ägandet 54
            </item>
            <item xml:id="i-EWdwMuZj9SvDYoqjN3bN2V">
              7.4.2 Öka det statliga ägandet 54
            </item>
            <item xml:id="i-HZdju4hgq5QCwFeza5q17d">
              7.5 Vänsterpartiets skattepolitik för produktiv rättvisa 58
            </item>
            <item xml:id="i-8t4ZVzzwEGwnkAPu7kFPAw">
              7.5.1 Rättvisa skatter 58
            </item>
            <item xml:id="i-8i1tcXsT7cGrf4nEqUm99m">
              7.5.2 Skatter som styrmedel i miljöpolitiken 58
            </item>
            <item xml:id="i-HZdjbtt8uN6aL4iv4CcsLr">
              7.5.3 Skatter och företagande 59
            </item>
            <item xml:id="i-S922RFu8evmkwxqWYDpEcP">
              7.5.4 Skattefusk och svartjobb 59
            </item>
            <item xml:id="i-P11BzB79F9CnCFF3J7guz2">
              7.6 Utbildning för arbete och aktiv arbetsmarknadspolitik 60
            </item>
            <item xml:id="i-JDZPGDhUCAgenMTZ61xPGg">
              7.6.1 Utbildningspolitik 60
            </item>
            <item xml:id="i-iZYG7TbnGPMdccPfYB1wh">
              7.6.2 Kollektivavtal och anställningstrygghet 61
            </item>
            <item xml:id="i-E5mu2aJYr9gmpHQDXvKRzd">
              7.6.3 Arbetslöshetsförsäkringen 62
            </item>
            <item xml:id="i-PwABgoWoaJrVJghSnWu6Sh">
              7.6.4 Arbetsförmedlingen 62
            </item>
            <item xml:id="i-7d7fG1fu1QfPuQkXyjTPdr">
              7.6.5 Arbetsmiljö 63
            </item>
            <item xml:id="i-Eb62kpN3JdZs4V3xSWJU1W">
              7.7 Stärkta socialförsäkringar 63
            </item>
            <item xml:id="i-M8Fk9Fur9rmdsZxgr31Hu3">
              7.7.1 Inkomstbortfallsprincipen höga tak och starka golv 64
            </item>
            <item xml:id="i-CAXcDwV32gP2K6L9CDoP5w">
              7.7.2 Höjda garantipensioner och bostadstillägg 65
            </item>
            <item xml:id="i-WhuFHZ2yL8QtedfJCAdnyU">
              7.8 Den offentliga sektorn måste växa 66
            </item>
            <item xml:id="i-NbtkjLecQjVT9GnvNS96Uu">
              7.9 Stärk välfärden fler jobb 68
            </item>
            <item xml:id="i-FFJFsd8JhVZcz6Bw86MxyW">
              7.9.1 32 000 fler i hälso- och sjukvården 69
            </item>
            <item xml:id="i-YBdQwkrHijwWJBtQfunW3U">
              7.9.2 25 000 fler i äldreomsorgen 69
            </item>
            <item xml:id="i-Fsy7SCWFCAG2xv8Cau1r9j">
              7.9.3 13 000 fler i handikappomsorgen 70
            </item>
            <item xml:id="i-NKKkpdkyTez46KVfs3L8KU">
              7.9.4 8 000 fler anställda i förskolan 70
            </item>
            <item xml:id="i-KSDLmWdpjgoGUvZQBzG8ju">
              7.9.5 5 000 fler lärare i grundskolan 70
            </item>
            <item xml:id="i-3SDQsCjMsDEEQf3LKJJWeh">
              7.9.6 1 000 fler genuspedagoger och 1 000 fler i elevhälsan 71
            </item>
            <item xml:id="i-GubsyXikjB8ELzr1jWcf6U">
              7.9.7 10 000 fler i fritidshemmen 71
            </item>
            <item xml:id="i-Vsyy8KkCx4ZA69CGt7DUun">
              7.9.8 2 000 fler socialarbetare 71
            </item>
            <item xml:id="i-541rzJn6MmReEazm5phubN">
              8 Statsbudgeten och de offentliga finanserna 72
            </item>
          </list>
        </div>
        <div xml:id="i-CWsfxE5ej9tGGHhNAW2naA" type="motProposal" subtype="förslag">
          <head xml:id="i-AnUdsLaiwUBkogkRBEGupm">
            3 Förslag till riksdagsbeslut
          </head>
          <list xml:id="i-6qKLSwBZAzbaq51EibdEJj" style="ol">
            <item xml:id="i-YXQ45pto9vGC6ZXFVLvPft">
              Riksdagen beslutar att godkänna utgångspunkterna för den ekonomiska
              politiken och budgetpolitiken i enlighet med vad som anförs i
              motionen (avsnitten 48 i motionen).
            </item>
            <item xml:id="i-Y4yFA8yDfizbL1Qwf7ehst">
              Riksdagen beslutar att avslå den av regeringen föreslagna ändringen
              av ändamål och verksamheter som ska innefattas i utgiftsområde
              13 Arbetsmarknad respektive utgiftsområde 8 Migration (avsnitt
              13.1.3 i propositionen). 1
            </item>
          </list>
          <p xml:id="i-L4eUDrd296EkUb2WrwUFQs">
            1 Yrkande 2 hänvisat till KU.
          </p>
        </div>
        <div xml:id="i-E9bmSCGiz6onGg3yFE3rfa" type="motContent">
          <head xml:id="i-Nv3Sx5epL7HMKAmpeF6oDk" type="h1">
            4 Det ekonomiska läget
          </head>
          <p xml:id="i-TihrtPao63R1oK28mANnin">
            Under hösten 2007 försämrades de internationella konjunkturutsikterna.
            Utvecklingen försvagas ytterligare under första halvåret 2008.
            Denna nedgång är till viss del orsakad av den djupa krisen på
            den amerikanska bostadsmarknaden, vilket har fått spridningseffekter
            i hela det amerikanska finansiella systemet. Osäkerheten om den
            ekonomiska utvecklingen i USA är stor.
          </p>
          <p xml:id="i-48jRgEgxFLPVFRjnscX5Dw">
            För svenskt vidkommande har de senaste årens ekonomiska utveckling
            varit mycket gynnsam. Tillväxten har varit hög, särskilt under
            2006 då den uppgick till 4,1 %. Framför allt har arbetsmarknaden
            utvecklats starkt. Mellan januari 2006 och januari 2008 ökade
            antalet sysselsatta (AKU) med 193 000. Ökningen har varit speciellt
            stark inom näringslivets tjänstebranscher. Under 2007 började
            den svenska konjunkturutvecklingen mattas av. Orsaken var framför
            allt en försvagad efterfrågan på svenska varor i utlandet, vilket
            medförde en kraftig inbromsning av varuexporttillväxten. Konjunkturnedgången
            märks nu också tydligt på arbetsmarknaden. Antalet nyanmälda lediga
            platser vid arbetsförmedlingen var i mars 2008 drygt 63 000. Det
            är 21 000 färre än för ett år sedan. Mellan 2008 och 2009 beräknas
            antalet sysselsatta, mätt som årsgenomsnitt, öka med endast 18
            000 och regeringen räknar med att arbetslösheten stiger till nästa
            år, från 5,9 % till 6,1 % av arbetskraften (enligt det nya ILO-måttet
            på arbetslösheten).
          </p>
          <p xml:id="i-7nZfoDSeK8qxGQpKfWLbRD">
            Det svenska näringslivet har under det senaste decenniet kännetecknats
            av en hög produktivitetstillväxt. Denna utveckling fick ett abrupt
            slut under 2007. Produktiviteten stannade på 0,4 % i näringslivet.
            Detta var den lägsta produktivitetsutvecklingen i näringslivet
            på flera decennier. En förklaring till den svaga utvecklingen
            av produktiviteten kan vara den snabba uppgången av antalet sysselsatta.
            Det tar tid för de nyanställda att lära sig sina arbetsuppgifter,
            och de har under upplärningsfasen en genomsnittligt lägre produktivitet
            än den mer erfarna personalen. Till en viss del kan den svaga
            produktivitetsutvecklingen också bero på att produktionskapaciteten
            har varit otillräcklig, bl.a. till följd av brist på maskin- och
            anläggningskapacitet.
          </p>
          <p xml:id="i-W4wbgbmcSu8NSUjFLx1QCu">
            Regeringen har sedan budgetpropositionen för 2008 kraftigt skrivit
            ned prognosen över produktivitetstillväxten för innevarande år,
            från 2,2 % till 0,5 %. Om produktiviteten utvecklas betydligt
            lägre jämfört med vad arbetsmarknadens parter räknade med under
            2007 års avtalsrörelse, kan det få allvarliga effekter på näringslivets
            sysselsättningstillväxt eftersom företagens arbetskraftskostnader
            då stiger mer än beräknat samtidigt som prisbildningen begränsas
            av Riksbankens inflationsmål. Regeringens politik bidrar knappast
            heller till att stärka produktiviteten i ekonomin. Regeringen
            har dragit ned på antalet högskoleplatser och gjort besparingar
            inom vuxenutbildning och arbetsmarknadsutbildning. Sammantaget
            innebär detta lägre investeringar i kunskap och kompetens. Samtidigt
            som arbetslösheten biter sig fast på en hög nivå har många företag
            svårt att hitta arbetskraft med efterfrågad kompetens. Regeringens
            ansvar för detta är betydande.
          </p>
          <p xml:id="i-VJurT9rWrdNAbQHTXxGyNx">
            På lång sikt är produktivitetstillväxten avgörande för Sveriges
            konkurrenskraft. Det behövs framsynta investeringar i såväl infrastruktur,
            bostäder som forskning och utbildning. Trots stora överskott i
            de offentliga finanserna har regeringen negligerat dessa områden.
            I stället har man riktat stora subventioner till arbetsgivare
            inom lågproduktiva branscher i den privata tjänstesektorn samt
            helt improduktiva åtgärder i form av slopad förmögenhetsskatt
            och kraftigt sänkt fastighetsskatt för hushåll med de dyraste
            husen.
          </p>
          <head xml:id="i-7m8R1hgSw7HzRy9Ha8QizG" type="h1">
            5 Regeringens ekonomiska politik
          </head>
          <head xml:id="i-XaYn6ZLMoZR3EtwcBPBbCR" type="h2">
            5.1 En politik för låga löner
          </head>
          <p xml:id="i-61iACFygn3j5ez8Tzw9P4Z">
            De borgerliga partierna lanserade begreppet utanförskapet under
            valrörelsen 2006. Problembeskrivningen fick ett tydligt gensvar
            i väljarkåren. Och visst är det ett stort problem att färre människor
            i dag än för 20 år sedan försörjer sig genom eget arbete. Men
            beror det på att välfärdssystemen är för generösa och därför håller
            kvar människor i bidragsberoende, som är regeringens förklaring?
            Eller beror det på att arbetsmarknaden i dag stöter ut fler människor
            jämfört med tidigare?
          </p>
          <p xml:id="i-9zSX6wyTE8qQw85J9xKARm">
            Detta är den helt avgörande frågan. För regeringen som väljer
            det första svaret blir därför lösningarna sänkta ersättningar
            i a-kassan och sjukförsäkringen samt hårdare krav på dem som drabbas
            av arbetslöshet eller sjukdom. Men sänkta ersättningar i a-kassan
            och sjukförsäkringen leder inte i sig till fler arbeten. Detta
            inser även regeringen. Strategin är att genom olika åtgärder försöka
            sätta press på de lägsta lönerna nedåt. Genom att sänka ersättningen
            i arbetslöshets- och sjukförsäkringen och ställa hårdare krav
            på de arbetslösa och sjukskrivna sänker man lönekraven. Parallellt
            med detta minskar regeringen de arbetslösas möjligheter till vidareutbildning
            genom att man drar ned på antalet platser inom högskolan, arbetsmarknadsutbildningen
            och den kommunala vuxenutbildningen allt i syfte att pressa fram
            låglönejobb och tvinga de arbetslösa att ta dessa.
          </p>
          <p xml:id="i-PnP1eMN5qhunboo1ejDQv7">
            Flera andra förslag följer samma linje. Jobbskatteavdraget sänker
            det relativa värdet av inkomstförsäkringarna mot arbetslöshet
            och sjukdom. Detta innebär att den relativa kostnaden för arbetslöshet
            och sjukdom ökar, vilket sätter press nedåt på lönerna. Ökade
            egenavgifter i arbetslöshetsförsäkringen och slopad skattereduktion
            på fackföreningsavgifter ökar kostnaderna för att vara med i facket,
            vilket leder till lägre facklig organisationsgrad och därmed försvagad
            förhandlingsstyrka.
          </p>
          <p xml:id="i-7U2mLukQzASfYHfxzvoFuo">
            Men leder lägre löner till ökad sysselsättning? Om Sveriges sysselsättningsproblem
            orsakas av en för hög grad av jämlikhet, borde de grupper som
            har det svårast att få in en fot på arbetsmarknaden ha en mycket
            låg sysselsättningsgrad. Men länderjämförande statistik visar
            i huvudsak på motsatsen. Tabell 1 nedan visar att Sverige jämfört
            med USA, Storbritannien och EU-snittet har en hög sysselsättningsgrad
            i de flesta av dessa grupper. Det finns även andra exempel som
            tyder på att det inte finns något enkelt samband mellan lägstalöner
            och sysselsättningsgrad. För ett antal år sedan höjdes minimilönerna
            kraftigt för unga i Nya Zeeland efter några år av nyliberalt experimenterande
            på arbetsmarknaden. I en utvärdering av de höjda minimilönerna
            konstateras att höjningen inte hade några som helst påvisbara
            effekter på ungas sysselsättning. 1
          </p>
          <head xml:id="i-Pa1nsfaJ6wLnG2Mwib1GVJ" type="h1">
            Tabell 1 . Sysselsättningsgrad 2004, %
          </head>
          <table xml:id="i-U4LjrMTHg4D1K3Gx5HYK6W">
            <row xml:id="i-YD2zUbEUo4o6haxpzvYegj">
              <cell>
                Sverige
              </cell>
              <cell>
                USA
              </cell>
              <cell>
                Storbritannien
              </cell>
              <cell>
                EU
              </cell>
            </row>
            <row xml:id="i-6EUkKQy5MbMoRTGFMJoCTQ">
              <cell>
                Totalt, 1564 år
              </cell>
              <cell>
                73,5
              </cell>
              <cell>
                71,2
              </cell>
              <cell>
                72,7
              </cell>
              <cell>
                65,0
              </cell>
            </row>
            <row xml:id="i-JZaaTHEgex9fzNAjMtNnj1">
              <cell>
                Personer, 5564 år
              </cell>
              <cell>
                69,5
              </cell>
              <cell>
                59,9
              </cell>
              <cell>
                56,2
              </cell>
              <cell>
                41,8
              </cell>
            </row>
            <row xml:id="i-GTc3XgNxHJ7XCGKUmC4yjF">
              <cell>
                Utbildning som är kortare än gymnasieutbildning
              </cell>
              <cell>
                67,5
              </cell>
              <cell>
                57,8
              </cell>
              <cell>
                54,0
              </cell>
              <cell>
                57,2
              </cell>
            </row>
            <row xml:id="i-VRVBGnaiLJiZySJnurssNu">
              <cell>
                Utrikes födda (2003)
              </cell>
              <cell>
                64,6
              </cell>
              <cell>
                79,2
              </cell>
              <cell>
                72,2
              </cell>
              <cell>
                71,2
              </cell>
            </row>
            <row xml:id="i-LDUwuAR72xiRYejXmPQ7MU">
              <cell>
                Kvinnor med barn
              </cell>
              <cell>
                81,8
              </cell>
              <cell>
                64,7
              </cell>
            </row>
          </table>
          <p xml:id="i-ANdUj6wBFKbxoGDYhp4anj">
            Källa: LO (2006), Livet är orättvist, ska politiken göra det
            värre? , s. 49.
          </p>
          <p xml:id="i-XtFM4QnkMUA9Mgk6R3GdLR">
            Sverige har en internationellt sett jämn och hög kunskapsnivå,
            därför behöver inte en förhållandevis jämn lönefördelning leda
            till lägre sysselsättning. Regeringens ambition är tydlig: att
            stimulera framväxten av en lågproduktiv arbetsmarknad inom främst
            den privata tjänstesektorn. Det är en typ av arbetsmarknad som
            sedan länge är etablerad i länder som Storbritannien och USA,
            där inkomstklyftorna är väsentligt större än här. I denna sektor
            återfinns de personer som brukar betecknas som working poor, alltså
            personer med så låga inkomster att pengarna knappt räcker till
            det mest nödvändiga trots att de arbetar heltid. Det är en orättvis
            och destruktiv politik som dessutom är samhällsekonomiskt oansvarig.
            Otryggare och sämre villkor på arbetsmarknaden riskerar att leda
            till minskad rörlighet, protektionism och stagnerande ekonomi.
            Högre ekonomisk risk och minskade möjligheter till omställning
            vid arbetslöshet leder till att arbetstagarna och de fackliga
            organisationerna blir mer negativa till förändringar. Det öppnar
            för fler konflikter på arbetsmarknaden, lägre produktivitetstillväxt
            och försämrad internationell konkurrenskraft.
          </p>
          <p xml:id="i-GfKEr9bPF8YEu5pYfxwT1Y">
            De individer som omedelbart betalar det högsta priset för den
            förda politiken är dock de ca 890 000 2 personer i arbetsför ålder
            som enligt regeringens egna beräkningar kommer att befinna sig
            i det som regeringen kallar för utanförskap år 2010. Det är de
            personer som är beroende av ersättning från a-kassan, socialförsäkringssystemen
            eller socialtjänsten för sin försörjning. Mot den bakgrunden framstår
            regeringens jobbpolitik som utomordentligt cynisk. Den marginella
            minskning av arbetslösheten som denna politik eventuellt kan resultera
            i nås till priset av kraftigt försämrade livsvillkor för stora
            grupper i samhället. Vänsterpartiet avvisar bestämt denna politik.
          </p>
          <head xml:id="i-tXaYNxfeofAaBH7wWvtoe" type="h2">
            5.2 Är sysselsättningsuppgången regeringens förtjänst?
          </head>
          <p xml:id="i-U2khK8EZdM5qE4gz2Mz5X3">
            Antalet sysselsatta har alltså ökat med 193 000 mellan januari
            2006 och januari 2008. Man får gå långt bak i tiden för att hitta
            en motsvarande sysselsättningsuppgång. Den gamla majoritetens
            mål om en reguljär sysselsättningsgrad för personer mellan 20
            och 64 år på minst 80 % förefaller att nås under innevarande år.
            Föga förvånande försöker regeringen måla upp en bild av att det
            är regeringens jobbpolitik som ligger till grund för stora delar
            av sysselsättningsuppgången. Men stämmer detta överens med verkligheten?
            Regeringens politik för ökad sysselsättning kan delas in i tre
            kategorier: 1) lägre lägsta löner/ökade skillnader mellan inkomst
            av arbete och inkomst från sociala försäkringar och bidrag, 2)
            subventionerad anställning till olika grupper och 3) subvention
            till olika sektorer.
          </p>
          <p xml:id="i-Nb65focYzaaxpPgqjLVaaN">
            Som framgår av ovanstående avsnitt är den förstnämnda kategorin
            grundpelaren i regeringens politik och den budgetmässigt i särklass
            största. Till denna kategori hör bl.a. det s.k. jobbskatteavdraget,
            sänkta ersättningsnivåer i arbetslöshets- och sjukförsäkringen
            samt höjda egenavgifter i a-kassan och ökade krav på arbetslösa
            och sjukskrivna. Dessa förslag har trätt i kraft vid olika tidpunkter,
            varav de första infördes den 1 januari 2007. Teorin bakom denna
            politik är att förändringarna ska öka arbetsutbudet och försvaga
            fackens förhandlingsstyrka, vilket i sin tur ska sätta press på
            de lägsta lönerna nedåt. Man kan på goda grunder ifrågasätta om
            lägre lägstalöner verkligen ger fler arbeten, och om fler jobb
            skapas så sker det till priset av urholkade försäkringssystem
            och stora lönesänkningar för grupper med en redan svag ställning
            på arbetsmarknaden. Men oaktat dessa invändningar så tar det lång
            tid innan sänkta ersättningsnivåer i a-kassan och sjukförsäkringen
            får effekter på lönebildningen. Eventuellt skulle sådana effekter
            delvis kunna slå igenom under 2009 och 2010. Men under dessa år
            bedöms ingen nämndvärd sysselsättningstillväxt ske. Under nästa
            år beräknas sysselsättningstillväxten i näringslivet helt utebli,
            och regeringen räknar själv med att arbetslösheten stiger till
            nästa år.
          </p>
          <p xml:id="i-Wvh8cWfwwghqm6dmoLAhtg">
            I ett hänseende får dock regeringens politik på det här området
            omedelbar effekt. Försämringarna i a-kassan och sjukförsäkringen
            medför lägre köpkraft för personer med redan låga disponibla inkomster.
            Detta leder till lägre efterfrågan i ekonomin, vilket i förlängningen
            påverkar sysselsättningen negativt.
          </p>
          <p xml:id="i-MXodovWAVdAJhYQfK7ahpV">
            Inom arbetsmarknadspolitiken har regeringen genomfört stora besparingar.
            Antalet programplatser har minskat med 36 % mellan 2006 och 2007.
            Bland annat har man tagit bort stora delar av de erkänt effektiva
            anställningsstöden. I stället har man infört en ny form av subventionerad
            anställning, de s.k. nystartsjobben. Men subventionen i dessa
            är lägre och de är dessutom färre till antalet jämfört med de
            gamla anställningsstöden. Regeringen införde den 2 juli 2007 ett
            program som man kallar för instegsjobb. Instegsjobben är subventionerade
            anställningar som är kopplade till deltagande i svenska för invandrare
            (sfi). Programmet hade under vecka 11 i år 557 deltagare. Regeringen
            har också sänkt arbetsgivaravgifterna för ungdomar mellan 18 och
            26 år . Vad detta förslag har haft för effekter på sysselsättningen
            för denna grupp är för tidigt att uttala sig om. Men förslaget
            är problematiskt ur flera aspekter. För det första medför förslaget
            stora dödviktseffekter eftersom arbetsgivarna ges skattereduktion
            för alla anställda i åldersgruppen, oavsett hur de ungas möjligheter
            att erhålla arbete utan subvention ser ut. Det vill säga en stor
            del av subventionen går indirekt till personer som ändå skulle
            ha fått jobb. För det andra innebär förslaget att företag som
            bygger sin verksamhet på att ha många unga i personalen, som t.ex.
            McDonalds, i praktiken utan krav på motprestation får en kraftig
            subvention från skattebetalarna. För det tredje ökar förslaget
            sannolikt antalet tidsbegränsade anställningar eftersom det blir
            mindre lönsamt att tillsvidareanställa personal när du kan få
            subvention om du anställer personer ur en viss åldersgrupp. Vidare
            riskerar förslaget att fungera som en centrifug för alla dem som
            fyller 27 år.
          </p>
          <p xml:id="i-TEQ88L5L627mAxqw6BAWzY">
            Den tredje kategorin i regeringens sysselsättningsstrategi innefattar
            bl.a. skattereduktion för hushållsnära tjänster. Skattereduktionen
            för hushållsnära tjänster har gällt sedan 30 juni 2007 och har
            inte resulterat i någon påtaglig ökning av sysselsättningen inom
            denna sektor.
          </p>
          <p xml:id="i-JLsFsyZhvWNxkMXYf1nEF9">
            Konjunkturinstitutet har tidigare gått ut och hävdat att av den
            sysselsättningsuppgång som beräknas äga rum under innevarande
            mandatperiod så kan 70 000 hänföras till regeringens politik.
            Uttalandet har mött häftig kritik, och Konjunkturinstitutet har
            inte kunnat presentera något underlag för sitt påstående. Regeringen
            har heller inte kunnat presentera något eget material som styrker
            påståendet att den förda politiken kan förklara något av sysselsättningsuppgången.
            Man har i stället bara hänvisat till Konjunkturinstitutets beräkning.
            I en intervju i LO-tidningen den 8 februari 2008 säger dock statssekreteraren
            på Arbetsmarknadsdepartementet, Eva Uddén Sonnegård, att det på
            det här stadiet inte är möjligt att beräkna några sådana sysselsättningseffekter
            av regeringens politik det kan forskningen slå fast först om tio
            år.
          </p>
          <p xml:id="i-HKr7rmoCJTH9uL4Jh5pD4A">
            Konjunkturinstitutets beräkning blir än mer besynnerlig när man
            tar del av dess prognoser i den senaste konjunkturlägesrapporten
            ( Konjunkturläget mars 2008). I rapporten presenterar man bl.a.
            sin uppskattning av den s.k. jämviktsarbetslösheten. 3 För 2008
            och 2009 bedöms den uppgå till 6,1 %. Det intressanta i sammanhanget
            är att Konjunkturinstitutets beräkning av jämviktsarbetslösheten
            för 2006 ligger på exakt samma nivå, dvs. 6,1 %. Om nu regeringens
            politik höjer den varaktiga sysselsättningsnivån med 70 000 under
            mandatperioden borde detta avspeglas i en sänkning av jämviktsarbetslösheten,
            vilket alltså inte sker. Vid en närmare granskning av regeringens
            sysselsättningspolitik är det är svårt att komma till någon annan
            slutsats än att regeringens politik inte har någon del i den sysselsättningsuppgång
            som har ägt rum på senare tid.
          </p>
          <p xml:id="i-99ybA6CSW4G6KiWFVpbqNG">
            Snarare är det så att regeringens politik leder till lägre varaktig
            sysselsättning. Genom mycket kraftiga neddragningar inom arbetsmarknadspolitiken
            låser man fast dem som står längst ifrån arbetsmarknaden i arbetslöshet
            och utanförskap, vilket leder till lägre arbetsutbud och minskad
            rörlighet på arbetsmarknaden. Regeringen drar också ned på antalet
            platser inom såväl högskolan som den kommunala vuxenutbildningen.
            Parallellt med detta delar regeringen ut stora skattesubventioner
            till lågproduktiva tjänstesektorer. Den sammantagna effekten av
            den förda politiken är att regeringen lyckas med konststycket
            att minska den varaktiga sysselsättningen samtidigt som man undergräver
            långsiktiga förutsättningar för god produktivitetstillväxt.
          </p>
          <head xml:id="i-2uUW5gPHXbrdvmDzKv6XdU" type="h2">
            5.3 Alliansen och utanförskapet
          </head>
          <head xml:id="i-6snDv3KYzxjVVL1n9UuQGY" type="h3">
            5.3.1 Hur ser utanförskapet ut?
          </head>
          <p xml:id="i-P9avdb1FqYj1krM1S3mKX2">
            I valrörelsen 2006 använde de borgerliga partierna begreppet
            utanförskapet för att beskriva tillståndet på den svenska arbetsmarknaden.
            Arbetarrörelsens tankesmedja har i en utmärkt rapport 4 analyserat
            verkligheten bakom retoriken. De borgerliga partierna målade upp
            en bild att över 1 miljon svenskar befann sig i ett utanförskap
            5 som innebar att de saknade ett arbete som de kunde försörja
            sig på. Hur kom de fram till denna siffra? De siffror som de byggde
            sitt resonemang på, och alltjämt använder, baseras på SCB:s redovisning
            av antalet personer som får sociala ersättningar och bidrag. I
            denna statistik ingår alla som under ett år någon gång haft sjukpenning,
            arbetslöshetsersättning, sjuk- och aktivitetsersättning samt personer
            som fått socialbidrag. Det totala antalet dagar under ett år med
            dessa stöd omräknas till s.k. helårsekvivalenser , vilket avser
            hur många helårsarbetskrafter det totala antalet dagar med sådana
            ersättningar motsvarar. Det är med denna definition som man kommer
            fram till att över 1 miljon svenskar lever i utanförskap.
          </p>
          <p xml:id="i-GxJsArnF6tdQ7HVCuhM677">
            Men det handlar alltså inte om verkliga fysiska personer. I stället
            är det en beräkning av hur mycket arbetskraft som går förlorad
            under ett år på grund av sjukdom eller arbetslöshet. De flesta
            som är sjuka är emellertid inte det under någon längre tid. Vanligtvis
            handlar det om ett fåtal sjukdagar per individ och år och för
            de flesta är det sjukfrånvaro från ett arbete.
          </p>
          <p xml:id="i-ADT65enN5xdPJ5pyV2ijHA">
            Bland dem som är arbetslösa finns det många där termen utanförskap
            kan vara en relevant beskrivning av deras ställning på arbetsmarknaden
            och i samhället i stort. Men det vanligaste är dock att ersättningsperioderna
            är relativt korta. Ofta handlar det om en omställningstid mellan
            två arbeten. Under 2006 var den genomsnittliga tiden med arbetslöshetsersättning
            från a-kassan 84 dagar.
          </p>
          <p xml:id="i-MpLM88Dnea7VKrL3ZnWmr5">
            Vad gäller det kommunala försörjningsstödet så betalades detta
            ut till ca 280 000 personer under 2006. För många handlar det
            om tämligen korta stödperioder. Fyra av tio stödtagare under 2006
            fick ersättning med mindre än ett basbelopp.
          </p>
          <p xml:id="i-BvE6vT2LLuuAfzvqu6abGy">
            De 1,1 miljoner personer (helårsekvivalenser) som utanförskapet
            påstås omfatta, består i själva verket av 1,8 miljoner faktiska
            individer. Av dessa var det ca 450 000 personer som enbart hade
            inkomster från de aktuella försäkringarna och bidragen under 2006.
            De som enbart hade inkomster från stöd och bidrag under ett år
            är till stor del personer med sjuk- och aktivitetsersättning.
          </p>
          <p xml:id="i-4gfG1r1SyE1zCD9wb4ZWLh">
            Att andelen helårsekvivalenser i Sverige uppgår till ca 20 %
            av antalet personer i förvärvsaktiv ålder är inte unikt för Sverige.
            Även i Norge och Danmark motsvarar de sociala ersättningarna ungefär
            20 % av den teoretiskt möjliga arbetstiden. Paradoxalt nog är
            utanförskapet lägre i länder med låg sysselsättningsgrad. Att
            utanförskapet är högre i de nordiska länderna beror dels på hög
            sysselsättningsgrad, eftersom arbete skapar rätten till ersättning,
            dels på välfärdssystemens konstruktion. Detta visar på det orimliga
            i att definiera utanförskap som ersättningsdagar från de system
            som avser att skydda ekonomiskt mot arbetslöshet och sjukdom.
          </p>
          <head xml:id="i-9UP681ZVNHCPqDuSAvGD7r" type="h3">
            5.3.2 Minskar regeringens politik utanförskapet?
          </head>
          <p xml:id="i-RwjLn4P9hUzAw4Sk8cpkna">
            Regeringen påstår i en debattartikel i Dagens Nyheter (10 april
            2008) att utanförskapet minskade med 121 000 personer under 2007.
            Detta är en mycket slarvig användning av statistik. Vad som minskade
            med 121 000 under 2007 var antalet helårsekvivalenser i de ovan
            nämnda försäkrings- och stödsystemen. Det som framför allt minskade
            var antalet helårsekvivalenser i arbetslöshet och i arbetsmarknadsåtgärder
            (sammanlagt 93 000). Detta har sin grund i att antalet sysselsatta
            under 2007 ökade med 88 000 personer. Men som vi konstaterade
            i föregående avsnitt kan sysselsättningsuppgången under 2007 knappast
            till någon del hänföras till regeringens politik.
          </p>
          <p xml:id="i-HgEbJwFnQD93A74TvUsrnx">
            Vidare har antalet helårsekvivalenser avseende sjukpenningen
            minskat med ca 22 000. Men nedgången i sjukskrivningstalen följer
            en trend som pågått sedan 2003. Faktum är att antalet sjukpenningdagar
            minskade mer under såväl 2004 som 2005. Antalet sjukfall som pågår
            mer än ett år har minskat sedan 2003.
          </p>
          <p xml:id="i-3BaXG8G13jibarTRmNHcLT">
            Som nämndes ovan väger antalet dagar med sjuk- och aktivitetsersättning
            tungt i regeringens statistik över utanförskapet. Antalet personer
            med sjuk- och aktivitetsersättning har ökat trendmässigt alltsedan
            1970-talets början, vilket med all sannolikhet har sin förklaring
            i en allt hårdare arbetsmarknad. Men denna trend har brutits.
            Antalet helårsekvivalenser ökade bara marginellt mellan 2005 och
            2006 för att minska något under 2007. Och antalet nybeviljade
            individer i sjuk- och aktivitetsersättningen har minskat kraftigt
            sedan 2005.
          </p>
          <p xml:id="i-J7j7nhzWbBP14m43Nnn3Ex">
            Regeringen lägger ned stor kraft på att förespegla allmänheten
            att regeringens politik minskar utanförskapet. När man analyserar
            vad detta s.k. utanförskap egentligen består av, och hur antalet
            ersättningsdagar utvecklats i de olika systemen, är det svårt
            att se att regeringens politik på ett betydande sätt kan förklara
            den nedgång som har ägt rum under 2007. Detta blir än mer tydligt
            när man tittar på regeringens faktiska politik på dessa områden.
            Är det så att regeringen har utvecklat nya och bättre arbetsmarknadspolitiska
            program för långtidsarbetslösa? Eller har regeringen förbättrat
            och utökat rehabiliteringen av långtidssjuka och personer som
            erhåller sjuk- och aktivitetsersättning? Svaret på dessa frågor
            är entydigt nej. Det enda regeringen hittills har gjort är att
            sänka ersättningarna för dem som är sjuka, förtidspensionerade
            och arbetslösa. Regeringen motiverar besparingarna på de sjuka
            och arbetslösa med att det ska löna sig mer att arbeta. Regeringens
            politik vilar alltså på en uppfattning att stora grupper av människor
            medvetet väljer att vara långtidssjuka eller arbetslösa. Vi tror
            att detta är en grov felbedömning av hur verkligheten ser ut.
          </p>
          <p xml:id="i-YD8fxEmPkwmYAGUG2qWExE">
            Vi är oroade för de människor som tidigare haft sjukpenning eller
            sjuk- och aktivitetsersättning och med regeringens åtstramningspolitik
            inte längre är berättigade till denna försörjning. Situationen
            på arbetsmarknaden för personer som drabbats av ohälsa är fortsatt
            svår, och de är i många fall hänvisade till en tillvaro som präglas
            av stor otrygghet. Det kan röra sig om en kombination av socialbidrag
            och att vara utlämnad till andra människors välvilja eller i bästa
            fall deltidsarbetslöshet.
          </p>
          <p xml:id="i-2ycv6NohSb5sbziuzhwEW2">
            I budgetpropositionen för 2008 presenterade regeringen ett åtgärdspaket
            för minskad sjukfrånvaro. Förslagen går under beteckningen rehabiliteringskedjan
            men innehåller inga förslag på förbättrad rehabilitering eller
            ökade möjligheter för den som drabbats av ohälsa att få jobb.
            Fasta tidsgränser, mer exkluderande bedömningar av arbetsförmågan
            och sänkta ersättningsnivåer i kombination med den fortsatt svåra
            arbetsmarknadssituationen för personer som drabbats av ohälsa
            kommer att leda till ett ökat behov av kommunalt försörjningsstöd.
            Förslaget kan därför bättre beskrivas som en utsorteringskedja.
            Förslagen slår extra hårt mot kvinnor och skadar allvarligt tilliten
            till välfärdssamhället. Regeringens föreslagna rehabiliteringskedja
            är inget annat ett kraftigt besparingspaket som syftar till att
            öka arbetsutbudet bland sjuka på bekostnad av folkhälsan och tilliten
            till sjukförsäkringen. Vänsterpartiet avvisar bestämt denna samhällsutveckling
            och vill i stället satsa på en stärkt sjukförsäkring, snabbare
            och kraftfullare rehabiliteringsinsatser och fler jobb i välfärden.
          </p>
          <head xml:id="i-FGmLsqmXsVdhVJwNmDB2rj" type="h2">
            5.4 En rigid normpolitik
          </head>
          <head xml:id="i-DEsFWU5UBvRJ4pr5SNjEY8" type="h3">
            5.4.1 Historisk tillbakablick
          </head>
          <p xml:id="i-6Y7AY4RzdEDDjRwMoVDFbM">
            Den svenska ekonomiska politiken hör till de mer normbaserade
            i världen. Med normer avses här olika regelverk och institutionella
            förhållanden som ligger till grund för den ekonomiska politiken.
            Dessa regelverk syftar bl.a. till att begränsa regeringens och
            riksdagens handlingsfrihet i ekonomiska frågor. Penningpolitiken
            styrs av en från politiker oberoende riksbank. Riksbankens verksamhet
            styrs i sin tur av riksbankslagen som föreskriver ett ensidigt
            mål för penningpolitiken om prisstabilitet. Finanspolitiken begränsas
            av ett antal olika regelverk och normer. Grundvalen i finanspolitiken
            är att de offentliga finanserna i genomsnitt över en konjunkturcykel
            ska gå med ett överskott på 1 % av BNP. Därtill ska läggas att
            regeringen fastslår treåriga utgiftstak för statsbudgeten och
            ålägger kommunerna ett årligt krav om ekonomisk balans och god
            hushållning, som i praktiken innebär att även kommunerna, sett
            över några år, i genomsnitt måste gå med ett ekonomiskt överskott.
            I detta sammanhang kan också nämnas det av regeringen nyligen
            tillsatta Finanspolitiska rådet, bestående av förment oberoende
            experter, som ska ge råd och betygsätta regeringens ekonomiska
            politik.
          </p>
          <p xml:id="i-Fz4J27JqWStQqhFae7mFeb">
            Normpolitikens inträde i de västerländska ekonomierna tog fart
            under 1980-talet. Denna politik kan i mångt och mycket ses som
            en reaktion på den keynesianska ekonomiska politiken som alltsedan
            1930-talets djupa ekonomiska kris präglat politiken i de flesta
            utvecklade ekonomier. Fram till och med 1930-talets början var
            den gängse uppfattningen att samhällsekonomin genom den fria prisbildningen
            automatiskt strävade mot ett jämviktsläge, där det totala utbudet
            var lika med den totala efterfrågan. Ekonomiska kriser med hög
            arbetslöshet kunde, enligt den här uppfattningen, egentligen inte
            uppkomma. Arbetslöshet var i grunden ett resultat av att lönen
            var för hög, vilket medförde ett utbudsöverskott på arbetsmarknaden.
            Men marknadsmekanismen skulle kunna rätta till även detta problem.
            Utbudsöverskottet dvs. arbetslösheten skulle pressa ned priset
            på arbetskraften, lönen, till dess att jämvikt på arbetsmarknaden
            etablerades och full sysselsättning på så sätt uppnås. Keynes
            och hans anhängare ifrågasatte dock de klassiska ekonomernas teorier
            om att när samhällsekonomin och framför allt arbetsmarknaden är
            i jämvikt så råder full sysselsättning.
          </p>
          <p xml:id="i-QqeUmwDo3rGR3AP9RGPqzH">
            Under 1930-talet började Keynes idéer vinna mark i den politiska
            debatten. Med den massarbetslöshet som bestod under åtskilliga
            år efter den stora 1930-talskrisen blev det allt svårare att argumentera
            för att det ekonomiska systemet på egen hand skulle kunna lösa
            problemen genom lönesänkningar. Enligt Keynes och hans meningsfränder,
            till vilka bl.a. den s.k. Stockholmsskolan hörde, var det orealistiskt
            att tro att priser och löner var så lättrörliga och flexibla att
            de snabbt kunde återställa full sysselsättning. Man pekade också
            på att den gängse teoribildningen förbisåg att sänkta löner minskade
            den samlade efterfrågan i samhället och därmed riskerade att minska
            företagens avsättningsmöjligheter, vilket ytterligare skulle kunna
            spä på arbetslösheten. Vad Keynes och Stockholmsskolan lyfte fram
            var efterfrågans betydelse för att stabilisera ekonomin. Det recept
            som Keynes skrev ut var att staten skulle öka köpkraften och efterfrågan
            i ekonomin i tider av lågkonjunktur och hög arbetslöshet och minska
            densamma när inflationen var på väg att sticka i väg till följd
            av högkonjunktur. De flesta västerländska regeringar följde Keynes
            recept och politiken tycktes länge vara framgångsrik. Hög tillväxt
            och måttlig inflation kombinerades med låg arbetslöshet i många
            länder.
          </p>
          <p xml:id="i-FFES5oVwTFF1AG4khbzAdf">
            Under 1970-talet började dock glansen kring de keynesianska teorierna
            att falna. De ekonomiska kriserna i oljeprischockernas spår medförde
            att flera länder brottades med hög arbetslöshet och hög inflation
            samtidigt . De keynesianska idéerna hade också under 1960-talet
            blivit teoretiskt ifrågasatta. Framträdande ekonomer som Edmund
            Phelps och Milton Friedman menade att ekonomin på sikt strävar
            mot en naturlig arbetslöshetsnivå . De hävdade att försök att
            ta ned arbetslösheten under denna nivå bara leder till stigande
            inflation. Dessa nya teorier fick stort genomslag. Under slutet
            av 1970-talet och början av 1980-talet lade USA och flertalet
            västeuropeiska länder om politiken. I stället för att stabilisera
            ekonomin med hjälp av efterfrågestyrning lanserades idéer om att
            stater borde uppställa ett antal normer som skulle styra den ekonomiska
            politiken. Dessa normer skulle fungera som regelverk och riktlinjer
            för politikerna. I och med att man misstrodde statens förmåga
            att styra ekonomin skulle politikerna bakbindas av regelverk som
            skulle minska deras handlingsfrihet. Tanken på att det fanns en
            naturlig arbetslöshetsnivå som inte kunde underskridas fick politikerna
            att prioritera inflationsbekämpningen framför en politik för full
            sysselsättning. Den nya ekonomiska teoribildningen kom att kallas
            för neoklassisk eftersom den i mångt och mycket knöt an till de
            klassiska ekonomernas teorier, dvs. den teoribildning som var
            förhärskande före Keynes.
          </p>
          <p xml:id="i-RGVCqBoGEhvyrECHxZtob5">
            I Sverige började dessa teorier tillämpas under andra halvan
            av 1980-talet. De fick sitt tydligaste genomslag i finansplanen
            för budgetåret 1991/92. Under avsnittet Den ekonomiska politikens
            inriktning anförde regeringen följande:
          </p>
          <p xml:id="i-YNgX1acM3hFDUv4Uq7rgBH">
            För att värna sysselsättning och välfärd måste den ekonomiska
            politiken de närmaste åren med all kraft inriktas på att varaktigt
            nedbringa inflationen. Denna uppgift måste överordnas andra ambitioner
            och krav. 6
          </p>
          <p xml:id="i-P5CxAqSVFtpzJUnYh7fXoc">
            Detta var första gången som en socialdemokratisk regering inte
            hade full sysselsättning som ett överordnat mål för den ekonomiska
            politiken. Parallellt och i samspel med normpolitikens inträde
            svepte en nyliberal våg in över många västeuropeiska länder. Skattesänkningar
            och privatiseringar sågs som lösningar på de mest skiftande problem.
            Folkliga landvinningar i form av sociala reformer rullades tillbaka
            och fackföreningsrörelsen var under stark attack. Det var under
            denna tid populärt att tala om politiker som röstmaximerare och
            myndigheter som storleksmaximerare. Sammanfattningsvis var det
            en period då det var lätt att vinna gehör för tankar att de slösaktiga
            politikernas handlingsfrihet på olika sätt borde beskäras med
            olika regelverk och institutionella förhållanden.
          </p>
          <p xml:id="i-KMXL3NaXMw2u36tt7mDUUG">
            Normpolitiken har varit framgångsrik i bemärkelse att inflationstakten
            i de västerländska ekonomierna har mattats av. Priset för den
            förda politiken tycks vara att arbetslösheten steg och alltjämt
            befinner sig på högre nivåer än innan normpolitikens införande
            se diagram 1 nedan. Förvisso kan man invända att de stigande arbetslöshetsnivåerna
            kan ha berott på andra orsaker. Men det är svårt att se att de
            västerländska ekonomierna under 1980-talet genomgick några strukturella
            förändringar som kan förklara en permanent högre arbetslöshet.
          </p>
          <head xml:id="i-Wx78MFppFtYVbpsdZQatyT" type="h1">
            Diagram 1 . Arbetslöshet i procent av arbetskraften, Sverige
            och EU-15
          </head>
          <p xml:id="i-GAPxjwhiGZrKTbJFjDmcY">
            Källa: OECD, Labour Force Statistics 1999 och 2007.
          </p>
          <head xml:id="i-SK7p1rigx5hRcG1zZy8hUG" type="h3">
            5.4.2 Jämviktsarbetslösheten och inflationsmålet
          </head>
          <p xml:id="i-J1zznXSMxrANemvRKJuxLT">
            I november 1992 övergick Sverige till en penningpolitisk regim
            med flytande växelkurs. Redan i januari 1993 beslutade Riksbanken
            att penningpolitiken i fortsättningen skulle styras av ett inflationsmål.
            Denna politik preciserades och lagreglerades i och med att riksdagen
            1998 biföll regeringens proposition 1997/98:40, Riksbankens ställning
            . Enligt riksbankslagen ska Riksbanken upprätthålla ett fast penningvärde.
            Det innebär att inflationen ska hållas låg och stabil. Riksbanken
            har sedan definierat detta som att penningpolitiken ska vägledas
            av ett inflationsmål på 2 % med ett toleransintervall på plus/minus
            1 procentenhet. Detta är i princip det enda mål som Riksbanken
            har att rätta sig efter. I arbetet med att ta fram den nya riksbankslagen
            diskuterades om målet om fast penningvärde borde kompletteras
            med mål för t.ex. BNP-tillväxten eller sysselsättningen. Under
            riksdagsbehandlingen ansågs det att detta inte behövdes och att
            sådana mål dessutom skulle vara svåra att förena med regelverket
            inom EU och olämpliga med tanke på att penningpolitiken inte kan
            påverka tillväxt och sysselsättning på ett bestående sätt. 7
          </p>
          <p xml:id="i-Fe5ENfGcHV2ASMGE7QBHTB">
            Detta resonemang vilar på de ovan nämnda teorier som ekonomerna
            Edmund Phelps och Milton Friedman lanserade i slutet av 1960-talet,
            dvs. att ekonomin strävar mot en naturlig arbetslöshetsnivå och
            att försök att pressa ned arbetslösheten under denna nivå bara
            leder till ökad inflation. Denna naturliga arbetslöshetsnivå,
            eller jämviktsarbetslösheten som är det begrepp som numera används,
            antas bestämmas av arbetsmarknadens funktionssätt. Något förenklat
            kan man säga att ju mer avreglerad arbetsmarknaden är desto bättre
            antas den fungera. Vi menar att resonemanget om en jämviktsarbetslöshet
            som arbetsmarknaden hela tiden strävar emot vilar på en teoretiskt
            bräcklig såväl som empiriskt svag grund. Är det verkligen korrekt
            att beskriva arbetsmarknaden som en marknad som hela tiden konvergerar
            mot ett jämviktsläge? I själva verket består ju arbetsmarknaden
            av en mängd olika delmarknader med skiftande priser och olikartade
            utbuds- och efterfrågeförhållanden. Vi anser att det är mer adekvat
            att beskriva arbetsmarknaden som en fortlöpande och dynamisk process
            som inte nödvändigtvis låter sig beskrivas i en enkel jämviktsmodell.
          </p>
          <p xml:id="i-DkZnuEXaKED9qrR75TtwvW">
            Arbetsmarknaden är heller inte som vilken marknad som helst.
            Hur mycket arbete som efterfrågas, och vilka, kan inte reduceras
            till privata beslut av isolerade arbetsgivare. Hur mycket och
            vilket arbete som efterfrågas speglar i praktiken vilket samhälle
            vi vill leva i och är i sista hand ett samhälleligt beslut. Arbetslöshet
            är därför ett samhällsproblem, inte något vars hela tyngd individen
            ska tvingas bära.
          </p>
          <p xml:id="i-PNb7tS41P6STV4kt41zKar">
            Det finns ett antal empiriska omständigheter som teorierna bakom
            jämviktsarbetslösheten och framför allt dess bestämningsfaktorer
            har svårt att förklara. Ett sådant är det faktum att Sverige under
            stora delar av efterkrigsperioden fram t.o.m. krisens 1990-tal
            hade betydligt lägre arbetslöshet än USA. Detta samtidigt som
            Sverige hade högre minimilöner, högre ersättningar i arbetslöshetsförsäkringen
            och starkare anställningsskydd, något som enligt teoribildningen
            snarare borde resultera i högre arbetslöshet jämfört med USA.
          </p>
          <p xml:id="i-Vz3iANQovrX4x9q8GFEk98">
            Ett annat exempel är hur arbetslösheten utvecklats i Sverige.
            I lönebildningsrapporten för 2007 redogör Konjunkturinstitutet
            för sin bedömning av jämviktsarbetslöshetens utveckling 19802006.
            KI:s bedömning är att jämviktsarbetslösheten under 1980-talet
            låg på omkring 3,5 % och att den numera ligger på ca 6 % (enligt
            ILO-definitionen av arbetslösheten). Denna utveckling rimmar illa
            med teoribildningen om jämviktsarbetslöshetens bestämningsfaktorer.
            För sedan slutet av 1980-talet har det ju skett betydande förändringar
            på arbetsmarknaden som enligt teoribildningen snarast borde sänka
            nivån på jämviktsarbetslösheten. Ersättningsnivåerna i arbetslöshetsförsäkringen
            har sänkts och antalet tidsbegränsade anställningar har ökat kraftigt.
          </p>
          <p xml:id="i-FfXpYks2icbsaZ3muptfhQ">
            Även om man tror på teoribildningen bakom jämviktsarbetslösheten
            är utformningen av den nuvarande penningpolitiska regimen problematisk.
            Ansvaret för att stabilisera ekonomin under rörlig växelkurs ligger
            framför allt på penningpolitiken. Som tidigare nämnts styrs penningpolitiken
            i princip enbart av inflationsmålet. Riksbanken kan ta hänsyn
            till ekonomins reala utveckling, men bara om det är förenligt
            med inriktningen att hålla inflationen på 2 %. Problemet är att
            en penningpolitik som enbart vägleds av ett inflationsmål saknar
            mekanismer för att styra ekonomin mot fullt resursutnyttjande.
            Tvärtom kan det ofta uppkomma situationer där utvecklingen av
            den reala ekonomin motiverar en annan penningpolitik än vad som
            följer av inflationsmålet. Detta är väl belagt i den litteraturen
            på området. Rogoff (1985) 8 visar att det i allmänhet inte är
            önskvärt med en strikt prisstabiliseringsnorm. En sådan norm leder
            till ökad variabilitet i sysselsättning och produktion. Prisstabiliseringen
            har alltså ett pris.
          </p>
          <p xml:id="i-RXuAZ6L7GRwmEhq9Zew1ya">
            I normförespråkarnas värld är både nominella priser och nominella
            löner flexibla. Förändringar i nominell efterfrågan spiller snabbt
            över i motsvarande förändringar i priser och löner, utan några
            större effekter på resursutnyttjandet i ekonomin. Men, som Keynes
            m.fl. påtalade redan på 1930-talet, vilar detta på orealistiska
            antaganden om ekonomins funktionssätt. I själva verket är nominella
            priser och penninglöner trögrörliga på kort sikt. 9 Detta leder
            till att både efterfråge- och utbudsstörningar slår direkt på
            produktion och sysselsättning. Med en strikt prisstabiliseringsnorm
            minskar möjligheterna att parera sådana störningar. Produktionsbortfall
            i dag kan inte betalas tillbaka i morgon med ränta. Även ett tillfälligt
            underutnyttjande och produktionskapaciteten minskar våra framtida
            konsumtionsmöjligheter och möjligheter till arbete. Därför är
            det helt orimligt att penningpolitiken, som under den nuvarande
            penningpolitiska regimen bär huvudansvaret för stabiliseringspolitiken,
            saknar ett mål för att stabilisera produktion och sysselsättning.
          </p>
          <p xml:id="i-9ePTEsYPf4ny2hxbLc5hGc">
            Utöver att målen för penningpolitiken bör ändras måste styrningen
            av Riksbanken demokratiseras. Kombinationen av ett ensidigt mål
            om prisstabilitet och en lagstadgad oberoende riksbank medför
            att finanspolitiska åtgärder i syfte att öka sysselsättningen
            ofta motverkas av Riksbanken genom räntehöjningar utifrån en argumentation
            att ökad sysselsättning riskerar att hota inflationsmålet. Detta
            leder till ett olyckligt dubbelkommando i den ekonomiska politiken.
            Räntebesluten måste underställas riksbanksfullmäktige för att
            få en samverkande finans- och penningpolitik som understöder det
            övergripande målet om full sysselsättning.
          </p>
          <head xml:id="i-Ri9akqvXmirmdcyvYnu3We" type="h3">
            5.4.3 Överskottsmålet
          </head>
          <p xml:id="i-GPLaYM2ot6vfJTPhPNFZuP">
            I 1997 års ekonomiska vårproposition lade den dåvarande socialdemokratiska
            regeringen fram förslag om ett långsiktigt överskottsmål för de
            offentliga finanserna. Målet definierades som ett överskott i
            de offentliga finanserna på 2 % av BNP i genomsnitt över en konjunkturcykel.
            10
          </p>
          <p xml:id="i-3mECs5MFvGXspuX7ZZ9Dyb">
            Bakgrunden till införandet av överskottsmålet var bl.a. den kraftiga
            ökningen av statsskulden i spåren av 1990-talskrisen. Överskottsmålet
            bidrog till att statsskulden som andel av BNP började sjunka i
            slutet av 1990-talet. Sverige har i dag bland de starkaste offentliga
            finanserna i världen.
          </p>
          <p xml:id="i-HiFy6kqGHAF2UJZciiDGvc">
            Det argument som nu i stället brukar framföras som skäl för överskottsmålet
            är de kommande demografiska förändringarna. I Finansdepartementets
            långsiktskalkyler tänker man sig att skattesatserna hålls konstanta,
            vilket antas leda till överskott i de offentliga finanserna de
            närmaste tio åren för att sedan förbytas i underskott i takt med
            de demografiska förändringarna. Tanken är alltså att vi ska ha
            överskott nu för att kunna ha ett underskott sedan. På så sätt
            ska också välfärdsambitionerna kunna vara konstanta över tiden.
          </p>
          <head xml:id="i-GXtKtCjXwp8gSfMHxeQAb7" type="h1">
            Diagram 2 . Den offentliga sektorns finansiella sparande, procent
            av BNP
          </head>
          <p xml:id="i-PXNNg4yAuX2w4em3LcYeJG">
            Källa: Finansdepartementet. Anmärkning: Diagrammet är från Finansdepartementets
            långsiktskalkyl i budgetpropositionen för 2004. Då uppgick överskottsmålet
            till 2 %. Efter beslut i EU har överskottsmålet justerats ned
            till 1 % av BNP. Denna förändring är dock enbart av teknisk karaktär.
            Tankeramen bakom överskottsmålet är densamma.
          </p>
          <p xml:id="i-QUgnA6ATQQgYNU6zXnRJme">
            Det finns flera invändningar mot detta resonemang. För det första
            förefaller det oklokt att vi i dag ska utforma vår ekonomiska
            politik på basis av hur vi tror att kommande, och förmodligen
            skiftande, parlamentariska majoriteter kommer att agera om 3040
            år. Sedan är resonemanget minst sagt problematiskt ur demokratisk
            synvinkel. Vilka välfärdsambitioner ett samhälle ska ha, och därmed
            vilka skatter som bör tas ut, är ju i allra högsta grad politiska
            frågor där det råder skilda meningar.
          </p>
          <p xml:id="i-PcwzVVtbUCqPB6HccUMF6S">
            Ett annat skäl som ibland framförs till stöd för överskottsmålet
            är ett rättviseargument som går ut på att dagens generationer
            måste spara för att kommande generationer ska kunna erhålla god
            offentlig service. Men detta resonemang vilar på en i grunden
            felaktig bild av samhällsutvecklingen. Kommande generationer kommer
            inte att vara fattigare än dagens generationer, tvärtom. Finansdepartementets
            långsiktskalkyler visar att BNP per capita kommer att öka med
            över 100 % de närmaste 50 åren. Mot den bakgrunden är det svårt
            att förstå varför dagens generationer måste spara för att morgondagens
            generationer ska ha råd med vård, skola och omsorg.
          </p>
          <p xml:id="i-7ADTXv5KDHq7qq6Aui6juu">
            Vidare är själva idén att vi kan spara oss till ökade framtida
            möjligheter till god offentlig service i grunden feltänkt. Överskottsmålet
            innebär de facto att vi för en form av kontinuerlig åtstramningspolitik
            som leder till lägre sysselsättning och produktion. Och som vi
            konstaterade i föregående avsnitt betalas inte produktionsbortfall
            i dag tillbaka i morgon med ränta. Sedan år 2000 har de offentliga
            finanserna sammantaget gått med över 270 miljarder kronor i överskott.
            Vi hade stått bättre rustade inför framtiden om dessa medel i
            stället hade använts för framåtsyftande investeringar i infrastruktur,
            klimatåtgärder, forskning och utbildning m.m.
          </p>
          <head xml:id="i-qcS3R2uEfvfQApS3Zr7B9" type="h3">
            5.4.4 Utgiftstaken
          </head>
          <p xml:id="i-HHb6pdDKXJW2B8ahDUxApt">
            Sedan 1997 har systemet med utgiftstak för statsbudgeten tillämpats.
            Utgiftstaken anges i nominella termer och föreslås i allmänhet
            tre år i förväg. I kompletteringspropositionen våren 1995 11 presenterades
            motiven till att införa ett system med utgiftstak. Ett syfte som
            angavs var att ett utgiftstak kan förebygga en utveckling där
            skatteuttaget måste höjas trendmässigt. Genom att begränsa utgifterna
            kan skattehöjningar undvikas och skattesänkningar möjliggöras.
            Systemet med utgiftstaken gör det svårare att genomföra olika
            typer av sociala reformer på statsbudgetens utgiftssida samtidigt
            som något motsvarande golv för statens inkomster saknas. Detta
            visar sig tydligt i den förda politiken där regeringen genomför
            stora skattesänkningar samtidigt som man inte ens räknar upp statsbidragen
            till kommunerna till följd av pris- och löneökningar. Utgiftstaken
            som andel av BNP minskar nu tämligen kraftigt och trendmässigt
            se diagram 3 nedan.
          </p>
          <head xml:id="i-BuNeSrQCMZQLrGPrZhrbwD" type="h1">
            Diagram 3 . Utgiftstak och utfall som andel av BNP (%)
          </head>
          <p xml:id="i-PAG6D5CuK2E2H5z7P9izip">
            Källor: KI, regeringens budgetproposition, SCB, riksdagens utredningstjänst.
          </p>
          <p xml:id="i-QgdgC18FRrxegnik4T9TM9">
            En annan svaghet med utgiftstaken har sin grund i svårigheterna
            att prognostisera statens utgifter. En stor del av statens utgifter
            är konjunkturkänsliga samt påverkas i hög grad av pris- och löneutvecklingen.
            Därför är det oklokt att sätta ett tak för statsbudgetens utgifter
            tre år framåt.
          </p>
          <p xml:id="i-NptcjcEPwTKmFMVhWWrQUK">
            Systemet med utgiftstaken bli särskilt problematiskt utifrån
            det sätt som staten redovisar infrastrukturinvesteringar i statsbudgeten.
            Till skillnad från kommuner och företag har staten ingen särskild
            investeringsbudget. Investeringar i väg och järnväg sker i regel
            genom att staten tar upp kostnaden för investeringen på ett anslag.
            När infrastrukturinvesteringar finansieras med anslag innebär
            detta att anslag tas i anspråk i takt med att utgifterna uppstår.
            Kombinationen av snålt tilltagna utgiftstak och infrastrukturinvesteringar
            som direktavskrivs innebär att investeringar får konkurrera om
            utrymmet under utgiftstaken med löpande utgifter som sjukpenning,
            barnbidrag m.m. Detta leder till att viktiga samhällsinvesteringar
            inte kommer till stånd eller skjuts på framtiden. Det är därför
            inte helt förvånande, om än anmärkningsvärt, när statsminister
            Fredrik Reinfeldt avvisar Klimatberedningens förslag om ökade
            tåginvesteringar med att det blir för dyrt och att utgifterna
            för dessa investeringar måste vägas mot olika typer av transfereringar
            till hushållen. Detta är en uppenbart orimlig ordning. Vi menar
            att staten , i likhet med vad som är fallet med kommuner och företag,
            borde ha en särskild investeringsbudget. Vi utvecklar detta närmare
            i avsnitt 7.2.1 Ny budgetlag för långsiktiga investeringar.
          </p>
          <head xml:id="i-YcJzPEzhgnTeTQG43qzGzM" type="h2">
            5.5 Försuttna möjligheter
          </head>
          <head xml:id="i-RwtJLsFXtPuVzAoQ3b6dDh" type="h3">
            5.5.1 Bristande klimat- och infrastrukturinvesteringar
          </head>
          <p xml:id="i-6AwQuE5w7UpbTLb3qPo5vY">
            Regeringens vårbudgetproposition menar vi saknar aviseringar
            om de nödvändiga klimatsatsningar och åtgärder som nu måste göras
            för att minska utsläppen och nå klimatmålen. Tvärtom sätts nu
            svart på vitt att regeringen kommer att satsa på utbyggnad av
            motorväg i Sverige på bekostnad av den klimatsmarta järnvägen.
            Det är tydligt att alliansregeringen fortfarande saknar en gemensam
            klimatpolitik då de inte har presenterat någon kommande satsning
            inför höstens klimatpolitiska proposition. Detta trots att den
            parlamentariska Klimatberedningen nyligen presenterade ett betänkande
            med många konkreta förslag.
          </p>
          <p xml:id="i-U6GvSndisay174X6FgGQkm">
            Regeringen verkar sakna initiativ och kraft att möta framtidens
            miljöutmaningar inom transportsektorn och tycks bara fokusera
            på trafiklösningar som riktar sig till män med högre inkomster.
            Satsningar inom kollektivtrafiken lyser med sin frånvaro, trots
            att det skulle vara en åtgärd som stärker kvinnors resande, ökar
            de med låga inkomsters möjligheter att förflytta sig och samtidigt
            leder till att transporterna blir mer ekologiskt hållbara.
          </p>
          <p xml:id="i-Ei7qgoeF9Aku8mh9MGcDqb">
            Vänsterpartiet avvisar och ser med stor oro på att regeringen
            i motsats till vad Klimatberedningen föreslår nu skrotar det svenska
            klimatinvesteringsprogrammet Klimp. Regeringen ska i stället inrätta
            ett nytt program för hållbara städer. Vad detta konkret innebär
            vet i dagsläget inte ens Naturvårdsverket som nu tvingas lägga
            ned den framgångsrika verksamheten kring Klimp och avvakta besked.
          </p>
          <p xml:id="i-MVBJ94Jj4Jq34bm7Uf3nW1">
            Klimatinvesteringsprogrammet som innebär att kommuner och andra
            lokala aktörer kan få bidrag till långsiktiga investeringar som
            minskar växthuseffekten har hittills bl.a. bidragit till att ett
            fyrtiotal kommuner har minskat sina utsläpp mer än EU:s klimatmål.
            Med stöd av statliga investeringspengar har t.ex. SCA:s pappersbruk
            i Lilla Edet minskat sina koldioxidutsläpp med 80 % genom att
            övergå från oljeeldning till en ny värmepanna som går på pappersspill.
            Denna enda åtgärd har minskat utsläppen med 1 ton per kommuninvånare
            och år. Klimp beräknas nationellt minska utsläppen med 871 000
            ton koldioxidekvivalenter om året enligt en ny utvärdering av
            Naturvårdsverket. Investeringsprogrammet har med åren effektiviserats
            och kommande bidrag till klimatinvesteringar beräknas ge dubbelt
            så stor klimatnytta per bidragskrona, jämfört med när systemet
            infördes.
          </p>
          <head xml:id="i-2sqf2rqkk9AzoQwz6zMCfs" type="h3">
            5.5.2 Neddragningar på utbildning och arbetsmarknadspolitik
          </head>
          <p xml:id="i-E6muHwcBJwaLYVeBnB1yxE">
            Regeringens huvudsakliga inriktning i arbetsmarknads- och utbildningspolitiken
            befästs i årets ekonomiska vårproposition. Trots att regeringen
            själv konstaterar att det råder brist på kvalificerad arbetskraft
            i flera branscher parallellt med fortsatt hög och stigande öppen
            arbetslöshet föreslås inga satsningar på arbetsmarknadspolitiken.
            Redan genomförda neddragningar på utbildningsväsendet kvarstår
            och förslag som riskerar att ytterligare försämra tillgången till
            utbildning aviseras. Det är uppenbart att den blygsamma ökning
            av sysselsättningsgraden regeringen prognostiserar för kommande
            år inte ska uppnås genom satsningar på utbildning, kompetensutveckling
            och behovsstyrt stöd till arbetssökande, utan genom ett ensidigt
            fokus på ökat arbetskraftsutbud och ökad press nedåt på de lägsta
            lönerna i kombination med alltmer omfattande subventioner till
            arbetsgivarna.
          </p>
          <p xml:id="i-4yKrD45GjfUH8UWRCRPiNC">
            Regeringen redovisar i vårpropositionen hur löneökningstakten
            under 2007 blev något lägre än förväntat och drar själv slutsatsen
            att de genomförda försämringarna av a-kassan kan ha bidragit till
            att dämpa löneanspråken. I samma avsnitt jämför regeringen löneutvecklingstakten
            inom industri- och byggsektorerna och konstaterar att byggsektorn,
            trots att den varit utomordentligt het, haft en svagare löneutveckling
            än industrin. Här drar regeringen slutsatsen att en bidragande
            orsak kan vara att arbetskraftsinvandringen har haft en återhållande
            effekt på lönebildningen. Det är en anmärkningsvärd analys. Ingen
            regelrätt arbetskraftsinvandring har präglat just byggsektorn,
            däremot finns omfattande problem med utnyttjande av utländsk arbetskraft
            med ogiltiga anställningskontrakt eller falska F-skattsedlar och
            av papperslösa som tvingas jobba för en bråkdel av lönen i branschen.
            Till det kommer naturligtvis EG-domstolens dom i det uppmärksammade
            Lavalmålet, som slår fast att entreprenörer från andra EU-länder
            har rätt att betala sina anställda lägre löner än inhemska. Det
            är alltså rent kriminell verksamhet och institutionaliserad lönedumpning
            regeringen refererar till som arbetskraftsinvandring och framhåller
            som en positiv påverkan på löneökningstakten.
          </p>
          <p xml:id="i-C5s7bYwoZEdb3g29uASs3D">
            Den enda större reform regeringen aviserar på arbetsmarknadspolitikens
            område är en avreglerad arbetskraftsinvandring, där arbetsgivarna
            ensidigt ska få avgöra om de behöver importera arbetskraft utan
            möjlighet för vare sig Arbetsförmedlingen eller fackliga organisationer
            att bedöma behoven. Mot bakgrund av resonemangen om byggsektorn
            blir det uppenbart att regeringens syfte med reformen liksom de
            redan genomförda reformerna av a-kassan är att sätta ytterligare
            press nedåt på lönerna.
          </p>
          <p xml:id="i-Qxz6wNS9DTL8FN4B83ydGv">
            Regeringen har redan genomfört omfattande försämringar i det
            reguljära utbildningssystemet parallellt med en kraftig bantning
            av arbetsmarknadsutbildningar och praktikplatser. Den kommunala
            vuxenutbildningen har fått betydligt mindre resurser och det har
            blivit svårare att komma in på högskolan. I synnerhet personer
            som arbetat en tid och vill omskola eller fortbilda sig har fått
            kraftigt försämrade möjligheter till det genom avskaffandet av
            25:4-regeln och rekryteringsstödet för komvuxstudier. Nu aviserar
            regeringen stora förändringar av grund- och gymnasieskolan som
            bl.a. kommer att leda till att färre elever får såväl gymnasie-
            som högskolebehörighet. Det kommer att innebära begränsade möjligheter
            för unga att välja utbildning och yrkesinriktning.
          </p>
          <p xml:id="i-As2CfDj4u8BDyjZFgaMP6L">
            Regeringen satsar alltså på att på både kort och lång sikt snäva
            in möjligheterna för människor att utbilda, omskola och fortbilda
            sig. Arbetsmarknadspolitiken syftar inte längre till att bidra
            till omställning för den enskilde i samklang med långsiktig strukturomvandling
            i riktning mot mer kvalificerad och specialiserad produktion av
            varor och tjänster. Allt fokus läggs i stället på att så snabbt
            som möjligt avskriva arbetssökande från Arbetsförmedlingen utan
            avseende på vare sig den enskildes eller arbetsmarknadens behov.
            Det försämrar möjligheterna till god matchning, innebär ett samhällsekonomiskt
            slöseri med utbildning och arbetslivserfarenhet och skapar vanmakt
            och stress hos de arbetssökande. Allra värst drabbade av den kraftiga
            bantningen av den aktiva arbetsmarknadspolitiken är de grupper
            som har särskilda svårigheter att hävda sig på en alltmer krävande
            arbetsmarknad: personer med funktionsnedsättningar, personer som
            saknar gymnasieutbildning eller motsvarande och äldre. Det är
            grupper som knappast alls märkt av den goda konjunkturen och som
            alltjämt löper stor risk att bli långvarigt arbetslösa. Arbetsförmedlingen
            har mycket små möjligheter att erbjuda dessa personer de insatser
            i form av utbildning, praktikplatser och anställningsstöd som
            skulle kunna bryta deras utanförskap.
          </p>
          <p xml:id="i-BRsrrqCyyCdKAXeYQFUrqm">
            För arbetsgivare i både offentlig och privat sektor blir följden
            av regeringens samlade arbetsmarknads- och utbildningspolitik
            att det på både kort och lång sikt kommer att uppstå brist på
            utbildad arbetskraft. Detta kommer att försämra kvaliteten i både
            varu- och tjänsteproduktionen och på sikt underminera konkurrenskraften
            för hela den svenska ekonomin.
          </p>
          <head xml:id="i-N3v9cAfAUNj17hdj1D4zA1" type="h2">
            5.6 Regeringens skattepolitik
          </head>
          <p xml:id="i-RNtnnr76fEVE3fqwrqkfAq">
            På mycket kort tid har regeringen genomfört stora skattesänkningar.
            Det är ett systemskifte som genomförts på skatteområdet samtidigt
            som det bidragit till att urholka skattebaserna. I och med det
            minskas möjligheterna till en rättvis fördelning av ekonomiska
            resurser och möjligheterna till välfärdssatsningar begränsas,
            det handlar snarare om en nedmontering.
          </p>
          <p xml:id="i-T1TCiQn2MimMFS3XB4fNSY">
            Skatterna har sänkts mest för höginkomsttagare och förmögna samtidigt
            som arbetslösa, sjuka och pensionärer står för finansieringen.
            Det betyder att Sverige har fått vidgade klyftor.
          </p>
          <head xml:id="i-UhrUmvdan9bBcgzHKDANkY" type="h1">
            Diagram 4 . Fördelningseffekter av regeringens samtliga skatteförändringar
          </head>
          <p xml:id="i-MtCUysC16Lu8Evhjzv147w">
            Källa: Riksdagens utredningstjänst.
          </p>
          <p xml:id="i-DRvzT1sV8UrBbepbdtASvD">
            Det finns anledning att kommentera de hållpunkter för den skattepolitiska
            inriktning som regeringen tar upp i den ekonomiska vårpropositionen.
            Vi noterar att regeringen är beredd att gå vidare och i höstbudgeten
            föreslå ytterligare ett steg i jobbskatteavdraget. Det skulle
            i så fall bara ytterligare öka skillnaden i beskattning av arbetsinkomster
            jämfört med andra inkomster som t.ex. pension eller sjukförsäkring.
            Regeringens skattepolitik upplevs därför som djup orättvis bland
            de grupper som av olika skäl står utanför arbetsmarknaden, t.ex.
            pensionärer. Dessutom, om utformningen av jobbskatteavdraget är
            densamma som tidigare, kommer i första hand höginkomsttagare att
            tjäna på reformen.
          </p>
          <p xml:id="i-79Joyc91uyhRZn5brVoj6R">
            Vidare tar regeringen upp skattepolitiken som ett instrument
            att möte de klimatpolitiska utmaningarna. Det finns dock inga
            konkreta förslag, och vi befarar att man, liksom i arbetet med
            Klimatberedningen, inte på fullt allvar gör de klimatpolitiska
            satsningar som krävs för en trovärdig klimatomställning.
          </p>
          <p xml:id="i-GZ6mrp59zzExcXFByh9Rgj">
            Regeringens ambitioner i vårbudgeten att åtgärda skattefusk och
            skattefel klingar falskt när inga ytterligare resurser ställs
            till Skatteverkets förfogande. Tullen har också länge svävat i
            ovisshet om hur verksamheten ska organiseras för att bekämpa en
            ökad brottslighet över gränserna. Här behövs inte bara en tillfällig
            resursförstärkning utan också signaler som kan trygga verksamheten
            framöver.
          </p>
          <p xml:id="i-MTGsm722oFfaomQuwrdCz8">
            Regeringen skriver dessutom om vikten av enkla och enhetliga
            regler utan komplicerad gränsdragning. Man ser ett behov att förenkla
            skattereglerna mot bakgrund av löftet att minska regelbördan för
            företag. Det är intressant att regeringen uppmärksammar just detta
            med tanke på att det sedan regeringsskiftet blivit något av regeringens
            kännemärke att krångla till skattereglerna, och nästan regelmässigt
            göra avsteg från en likformig beskattning.
          </p>
          <head xml:id="i-4cT31ZYzpi1vt961puvunq" type="h2">
            5.7 Systemskifte i sjukförsäkringen
          </head>
          <p xml:id="i-47FwxBFVj91WtxAjQXoCb7">
            Regeringen har sedan 2006 genomfört omfattande försämringar av
            sjukförsäkringen och föräldraförsäkringen. Nedskärningarna hotar
            inkomstbortfallsprincipen och den solidariska finansieringen som
            är grundvalar i våra socialförsäkringar.
          </p>
          <p xml:id="i-G22YGFV7qP864XYfU7692k">
            Taket har sänkts från 10 till 7,5 basbelopp för sjukpenning,
            havandeskapspenning och tillfällig föräldrapenning. Vidare har
            regeringen sänkt den sjukpenninggrundande inkomsten för alla sjukskrivna
            och föräldralediga från 80 till 77,6 %. Sänkning av tak och ersättningsnivåer
            har medfört miljardbesparingar på sjuka och småbarnsföräldrar.
          </p>
          <p xml:id="i-ByzaSwKUSmSS37CMVm2AZ">
            Regeringen har också gjort ytterligare miljardbesparingar på
            minskade volymer i sjukförsäkringen. Ohälsotalet som är Försäkringskassans
            mått på frånvarodagar som ersätts från sjukförsäkringen har under
            den senaste tolvmånadersperioden minskat med 4,5 %. Den största
            minskningen har skett för kvinnor.
          </p>
          <p xml:id="i-KWSrDqhZ1CUWjbDsJWyXif">
            De minskade volymerna medför stora besparingar på sjukförsäkringen.
            Vi är dock oroade för att det minskade ohälsotalet inte beror
            på bättre folkhälsa utan snarare på en mer strikt bedömning och
            en högre grad av utslagning från sjukförsäkringen.
          </p>
          <p xml:id="i-PtKYRgN5ZvT5kxX4HcLmCr">
            Regeringen gör miljardbesparingar på sjukförsäkringen trots att
            överskotten i sjukförsäkringen enligt Försäkringskassan uppgår
            till 14 miljarder kronor 2008, 19 miljarder kronor 2009 och 22
            miljarder kronor 2010. Det är resurser som försvinner spårlöst
            i regeringens skattesänkarbudget i stället för att komma alla
            försäkrade till godo.
          </p>
          <head xml:id="i-RNE7CNpSAdoPAPLWpDu9u6" type="h3">
            5.7.1 Utsorteringskedjan
          </head>
          <p xml:id="i-Q4sm1edunHD6mxeRLs6QR5">
            I budgetpropositionen för 2008 presenterade regeringen ett åtgärdspaket
            för minskad sjukfrånvaro. Regeringen har sedan återkommit med
            förslag om införande av fasta tidsgränser i sjukförsäkringen för
            när och hur arbetsförmågan ska prövas. Efter sex månader ska arbetsförmågan
            prövas mot hela arbetsmarknaden. Sjukpenning ska endast utgå under
            ett år, och därefter ska den försäkrade kunna ansöka om förlängd
            sjukpenning med sänkt ersättning till 75 % under längst 18 månader.
          </p>
          <p xml:id="i-PCkohxEHQWAMWsucXsn9FK">
            Vidare föreslår regeringen införande av diagnosbaserad sjukpenning.
            Vissa sjukdomar ska berättiga till högre ersättning under längre
            tid än andra. Enligt förslaget ska inte hjärt- och kärlsjukdomar
            berättiga till högre ersättning under längre tid trots att det
            är den vanligaste dödsorsaken i Sverige. Förslaget om införande
            av diagnosbaserad sjukpenning utgör ett systemskifte i sjukförsäkringen.
            Regeringen skriver i proposition 2007/08:136 En reformerad sjukskrivningsprocess
            för ökad återgång i arbete att syftet med de föreslagna tidsgränserna
            är att ge bättre drivkrafter för återgång i arbete.
          </p>
          <p xml:id="i-EuQVKdUvLPPJY3rgpJX4UH">
            Sedan mars 2008 har regeringen infört beslutsstöd för sjukskrivningar
            vid olika diagnoser. Enligt beslutsstöden rekommenderas att personer
            med hjärtinfarkt ska vara sjukskrivna 28 dagar, trots att genomsnittet
            i dag är 128 dagar. Från och med den 1 juli får Försäkringskassan
            inte ta några individuella hänsyn vid bedömning av arbetsförmågans
            nedsättning på grund av sjukdom. Vi befarar att Försäkringskassan
            kommer att följa Socialstyrelsens beslutsstöd mycket strikt och
            att det kan få oacceptabla konsekvenser.
          </p>
          <p xml:id="i-7ZD4sR8ZbScQhpDUa5JeRV">
            Regeringen har också föreslagit försämringar för personer med
            sjuk- och aktivitetsersättning. Ersättningsformen tidsbegränsad
            sjukersättning som 93 000 personer för närvarande är berättigade
            till ska avskaffas, individuella hänsyn till kön och ålder ska
            inte längre tas vid bedömning av arbetsförmågan och möjligheten
            för arbetslösa personer med sjuk- och aktivitetsersättning att
            behålla sin gamla SGI efter en period med sjuk- eller aktivitetsersättning
            ska avskaffas.
          </p>
          <p xml:id="i-XDdvnurTGMsxASdAHZ8fQM">
            Förslaget om införande av tidsgränser i sjukförsäkringen går
            under beteckningen rehabiliteringskedja men innehåller inga förslag
            på förbättrad rehabilitering eller ökade möjligheter för den som
            drabbats av ohälsa att få jobb. Fasta tidsgränser, mer exkluderande
            bedömningar av arbetsförmågan och sänkta ersättningsnivåer i kombination
            med den fortsatt svåra arbetsmarknadssituationen för personer
            som drabbats av ohälsa kommer att försätta sjuka människor i ekonomiskt
            svåra situationer. Sveriges Kommuner och Landsting, Försäkringskassan,
            Arbetsförmedlingen och regeringen själv tror att rehabiliteringskedjan
            kommer att medföra ett ökat behov av kommunalt försörjningsstöd.
            Förslaget kan därför bättre beskrivas som en utsorteringskedja.
            Regeringen har däremot ingen avsikt att ersätta kommunerna för
            de ökade utgifterna för försörjningsstöd, eftersom man anser att
            finansieringsprincipen inte är tillämplig vid förändringar i transfereringssystemen.
          </p>
          <p xml:id="i-V6K2NpYBKmThZYkhkSs99g">
            De förestående förändringarna som ska träda i kraft redan den
            1 juli 2008 ställer stora krav på Försäkringskassan och Arbetsförmedlingen.
            En majoritet av remissinstanserna invänder mot tidpunkten för
            ikraftträdandet. Trots det avser regeringen att skynda på med
            systemskiftet av sjukförsäkringen för att kunna räkna hem de miljardbesparingar
            som försämringarna beräknas medfö ra.
          </p>
          <p xml:id="i-Pa2qkkK7cRmhSnQTcz6WoN">
            Den föreslagna rehabiliteringskedjan är inget annat än ett kraftigt
            besparingspaket. Regeringen skriver i vårpropositionen:
          </p>
          <p xml:id="i-9at6rqwmXwnKZkXx5NFBpN">
            Sammantaget förväntas dessa åtgärder medföra att antalet personer
            inom sjukförsäkringen minskar relativt kraftigt under de närmaste
            fyra åren, främst genom minskningar av den långa sjukfrånvaron.
            Detta kommer att innebära betydande minskningar av utgifterna
            för sjukförsäkringen.
          </p>
          <p xml:id="i-B5oZdXKUiBMfyhTQEUjPRL">
            Trots att regeringen återställer antagandeinkomsten för personer
            med sjuk- och aktivitetsersättning så beräknas utgifterna för
            utgiftsområde 10 Ekonomisk trygghet vid sjukdom och handikapp
            bli avsevärt mindre 20092011 jämfört med prognoserna i budgetpropositionen
            för 2008. Det centrala för de minskade volymerna är regeringens
            reformer.
          </p>
          <p xml:id="i-Pk9pR62tx9ErMm52o4E6qf">
            Reformen av sjukförsäkringen syftar till att öka arbetsutbudet
            bland sjuka och därmed pressa ned jämviktsarbetslösheten. I vårpropositionen
            skriver regeringen att även de förändringar som genomförts och
            aviserats inom sjukförsäkringsområdet, som sänkt ersättningsnivå
            och utfasningen av tidsbegränsade aktivitets- och sjukersättningar
            bedöms öka sysselsättningen.
          </p>
          <p xml:id="i-Ti5x16ogKQjjsyej54Pjrn">
            Försämringarna av sjukförsäkringen är således ytterligare en
            pusselbit i framväxten av en otrygg arbetsmarknad med låga löner.
            Utsorteringskedjan slår dessutom särskilt hårt mot kvinnor eftersom
            kvinnor är sjukskrivna i högre utsträckning än män. Regeringens
            politik skadar tilliten till välfärdssamhället på oöverskådlig
            sikt.
          </p>
          <head xml:id="i-HB3spXA1K7AedVR9reF1Ef" type="h3">
            5.7.2 Miljardbesparingar på småbarnsföräldrar
          </head>
          <p xml:id="i-DVVWz34qDsa7t73LYkUBHJ">
            Regeringen har sedan 2006 gjort miljardbesparingar på småbarnsföräldrar
            i form av sänkta ersättningsnivåer i föräldraförsäkringen. Den
            1 januari 2007 sänktes taket från 10 till 7,5 basbelopp för tillfällig
            föräldrapenning och havandeskapspenning. Dessutom har regeringen
            sänkt den sjukpenninggrundande inkomsten för alla föräldralediga
            från 80 till 77,6 %.
          </p>
          <p xml:id="i-HWjSupF6TDutE9cHpEhamj">
            Sammantaget gör regeringen nedskärningar på 1,1 miljard kronor
            per år på sänkta ersättningsnivåer för småbarnsföräldrar, höggravida
            och föräldrar som är hemma med sjuka barn. Utöver detta gör regeringen
            nedskärningar på ca 470 miljoner kronor per år 20082010 på åtgärder
            för minskade utbetalningar av tillfällig föräldrapenning i och
            med införandet av skyldighet att styrka barns frånvaro från skola/förskola
            med intyg vid ansökan om tillfällig föräldrapenning. Denna miljardbesparing
            är huvudnumret i regeringens familjepolitiska reform. Regeringens
            besparingar på föräldraförsäkringen hotar liksom försämringarna
            av sjukförsäkringen de grundläggande principerna om inkomstbortfall
            och solidarisk finansiering. Vänsterpartiet avvisar dessa försämringar
            och vill i stället satsa på höjda tak samt en individualisering
            av föräldraförsäkringen.
          </p>
          <p xml:id="i-FQBfkWBUELgMbLDzhVTzQn">
            Klyftorna växer nu med rasande fart i Sverige. De orättvisa förhållanden
            på arbetsmarknaden som förstärks med regeringens politik, med
            fler otrygga anställningar och deltidsarbetslöshet, drabbar särskilt
            kvinnor. En grupp som drabbas särskilt hårt av regeringens politik
            är ensamstående kvinnor med barn. De är i högre grad än andra
            drabbade av ohälsa, låg sysselsättningsgrad och hög arbetslöshet.
            En inkomst i hushållet i kombination med en svag ställning på
            arbetsmarknaden gör att regeringens miljardbesparingar i socialförsäkringarna
            har skapat en ekonomiskt svår situation för många ensamstående
            föräldrar och deras barn. Regeringen skriver i budgetpropositionen
            för 2008 att andelen ensamstående föräldrar med låg ekonomisk
            standard har ökat från 19 % 2002 till 30 % 2007. Vart fjärde barn
            lever i dag med en ensamstående förälder, och 70 % av de ensamstående
            föräldrarna är kvinnor.
          </p>
          <p xml:id="i-QQR75rFZmrkYdgMYrmeHV7">
            Regeringen missgynnar systematiskt ensamstående föräldrar och
            deras barn. Varken vårdnadsbidraget eller jämställdhetsbonusen
            kan nyttjas av ensamstående föräldrar. Försämringarna för sjuka,
            arbetslösa och småbarnsföräldrar slår hårt mot ensamstående föräldrar
            och deras barn, eftersom de endast har en inkomst till hushållet.
            Regeringens familjepolitik är en politik som ökar de ekonomiska
            klyftorna mellan olika familjekonstellationer. Vänsterpartiet
            avvisar denna samhällsutveckling och menar att politikens mål
            därför måste vara att minska de ekonomiska skillnaderna.
          </p>
          <head xml:id="i-3mA5ZiXBCSxKG7epoS78Ar" type="h2">
            5.8 En antifeministisk politik
          </head>
          <p xml:id="i-2DfKY3anxn7g5ckPWshbmo">
            En generell välfärd och en väl fungerande offentlig välfärdssektor
            är en grundläggande jämstä lldhetspolitisk fråga. Regeringen har
            sedan valet 2006 genomfört genomgripande försämringar av arbetslöshetsförsäkringen,
            sjukförsäkringen och föräldraförsäkringen. Samtliga av dessa försämringar
            har slagit särskilt hårt mot gruppen kvinnor som oftare än gruppen
            män är visstidsanställda, deltidsarbetslösa, föräldralediga och
            långvarigt sjukskrivna. Regeringen har inte gjort några ansträngningar
            för att angripa orsakerna till denna ojämlikhet, tvärtom har politiken
            ytterligare ökat klyftorna mellan män och kvinnor. De förslag
            som regeringen presenterar i den ekonomiska vårpropositionen år
            2008 utgör inget undantag. Bristen på insikt om och vilja att
            förändra de strukturella missförhållanden som upprätthåller ojämlikheter
            mellan könen visar sig tydligt såväl i regeringens argumentation
            som i dess förslag. Regeringen aviserar ytterligare inkomstskattesänkningar
            i 2008 års vårproposition.
          </p>
          <head xml:id="i-Ls1Z1qWGUq8TUkfDneshGP" type="h3">
            5.8.1 Det ojämställda deltidsarbetet
          </head>
          <p xml:id="i-7NM1Rhu8b2F3SVX3rAzyYn">
            Tidigare har regeringen presenterat jobbavdraget som en reform
            som ska lösa problemet med kvinnors deltidsarbete genom att det
            ger kvinnor incitament att gå från deltid till heltid. Regeringens
            argumentation bygger på en förenklad och ekonomistisk syn på ett
            problem som i själva verket är mycket komplext. Kvinnors lägre
            arbetskraftsdeltagande är sammankopplat med fördelningen av det
            obetalda arbetet i hemmet och de diskriminerande strukturer i
            arbetslivet som kvinnor drabbas av i form av deltidsarbetslöshet,
            otrygga anställningar, lägre löner och sämre arbetsvillkor. Regeringen
            har inga lösningar på de här problemen, tvärtom riskerar flera
            av dem att fördjupas som en effekt av den förda politiken. Beslutet
            att begränsa rätten till deltidsstämpling till 75 dagar som nyligen
            trädde i kraft är ett flagrant exempel på det. De flesta deltidsarbetslösa
            är kvinnor i lågavlönade yrken. I stället för att sätta press
            på arbetsgivarna att inrätta heltidstjänster, väljer regeringen
            att dra undan försörjningen för dem som tvingas hålla till godo
            med deltidsjobben. Den förra regeringen förde en kompensatorisk
            politik där staten tog ansvar genom att erbjuda en a-kasseersättning
            för ofrivilligt deltidsarbetslösa som gick att överleva på. Vänsterpartiet
            har länge velat ta frågan längre genom en lagstadgad rätt till
            heltidsarbete för att placera ansvaret där det egentligen hör
            hemma, nämligen hos arbetsgivarna. Dessvärre har den borgerliga
            regeringen nu backat tillbaka ett helt steg när den lägger ansvaret
            för den ojämställda arbetsmarknaden på kvinnorna själva.
          </p>
          <head xml:id="i-2v2qM6LqyaANoMjWJAeWeh" type="h3">
            5.8.2 De ojämställda skattesänkningarna
          </head>
          <p xml:id="i-DDMi2NiaPbwcWGUzSnHN37">
            Det är väl känt att skatter och transfereringar omfördelar mellan
            män och kvinnor, vilket bl.a. kan utläsas i de jämställdhetsbilagor
            som följt bu dgetpropositionerna genom åren. Regeringens skattesänkningar
            har framför allt gynnat högavlönade män på bekostnad av lågavlönade
            kvinnor. Regeringen är tydlig med att man planerar för ytterligare
            erodering av skattebaserna framöver, samtidigt som transfereringarna
            via socialförsäkringssystemen skärs ned. Vi kan tydligt se en
            bakvänd jämställdhetspolitik som bygger på en omfördelning av
            makt och resurser från kvinnor till män. Trots historiskt stora
            överskott i de statliga finanserna, och stora behov av kvalitetsförbättringar
            och fler anställda för att möta behoven av välfärdstjänster i
            kommuner och landsting, väljer regeringen att frysa nivån på statsbidragen
            till kommunsektorn. Det betyder att många kommuner och landsting
            kommer att tvingas till nedskärningar de närmaste åren. Det är
            ett samhällsekonomiskt slöseri som drabbar alla medborgare som
            inte får sina behov av omsorg, sjukvård, utbildning och fritidsverksamheter
            tillgodosedda.
          </p>
          <p xml:id="i-UFnaZxdGQcv4q1dBooHVsT">
            Men det finns också en tydlig jämställdhetspolitisk aspekt av
            den här politiken. Kvinnor drabbas på flera sätt hårdast av neddragningar
            i de offentliga välfärdstjänsterna: dels som anställda med sämre
            löneutrymme, minskad bemanning och förstås ökad risk för uppsägning
            och arbetslöshet, dels eftersom behoven av omsorg inte försvinner
            för att kommunerna drar ned på sin verksamhet. Vad som sker är
            att ansvaret för omsorg om barn, äldre och funktionshindrade flyttas
            över till anhöriga. Det är väl känt att kvinnor står för lejonparten
            av det oavlönade omsorgsarbetet, och att de ofta dessutom betalar
            för sitt engagemang genom att gå ned i arbetstid för att orka
            med det dubbla ansvaret. Regeringen är i färd med att omvandla
            arbete som varit professionellt, avlönat och gemensamt finansierat
            till oavlönade kvinnosysslor. Man anträder därmed vägen tillbaka
            till de förhållanden som rådde före 1970-talets expansion av den
            offentliga välfärdssektorn som allmänt anses vara en grundläggande
            orsak till svenska kvinnors relativt höga förvärvsfrekvens och
            ekonomiska oberoende. Vid sidan av den generella försvagningen
            av kommunsektorns ekonomi framhärdar regeringen i sina ambitioner
            att privatisera och konkurrensutsätta välfärdsverksamheter. Regeringen
            använder förmenta jämställdhetsargument för att legitimera denna
            politik. Det är både osakligt och fräckt. Tvärtemot vad regeringen
            hävdar visar erfarenheterna av tidigare privatiseringar av skattefinansierad
            verksamhet att effekten för de anställda blir minskad bemanning,
            sämre arbetsvillkor och minskat löneutrymme. De stora vinnarna
            blir inte de underbetalda kvinnorna som arbetar i verksamheterna,
            utan stora bolag som får en ny marknad att verka på, där skattebetalarnas
            pengar blir vinster till aktieägarna.
          </p>
          <head xml:id="i-BdjNmvaK7jmYawQrEJpN9N" type="h3">
            5.8.3 Det ojämställda hushållsarbetet
          </head>
          <p xml:id="i-KTGi6idYvS42jBLdnYfNgj">
            En annan reform regeringen framhåller som jämställdhetspolitisk,
            men som i själva verket utgör en bromskloss för ökad jämställdhet
            är skattesubventionerna för hushållsjobb i privata hem. Att med
            skattemedel subventionera hushållsarbete i välbeställda människors
            hem innebär möjligen ökade karriärmöjligheter för en begränsad
            krets av privilegierade kvinnor. Men de lågavlönade kvinnorna
            som tvingas vara med och betala för subventionerna får fortsätta
            att dubbelarbeta, eftersom det krävs höga inkomster för att ha
            råd att utnyttja tjänsterna även med rabatt. Regeringen bortser
            helt från de strukturer i familje- och arbetslivet som upprätthåller
            den skeva ansvarsfördelningen mellan kvinnor och män som råder
            i alla inkomstgrupper. I stället för att förändra dessa strukturer
            cementerar man dem.
          </p>
          <head xml:id="i-W3mKhrjApcLAnxgJGAyL5i" type="h3">
            5.8.4 Det ojämställda föräldraskapet
          </head>
          <p xml:id="i-VoKpkbDDZ8qXpfrL7pMyvr">
            Regeringen inför den 1 juli 2008 ett kommunalt vårdnadsbidrag
            på max 3 000 kr per barn och månad. Bidraget kan inte betraktas
            som något annat än en kvinnofälla. Då 3 000 kr i månaden svårligen
            går att leva på är i praktiken den förälder som stannar hemma
            beroende av att bli försörjd av en partner. De föräldrar som är
            ensamstående har i praktiken ingen möjlighet att utnyttja bidraget.
            I Finland och Norge där vårdnadsbidrag redan införts är över 95
            % av dem som utnyttjar bidraget kvinnor.
          </p>
          <p xml:id="i-3k7M8DGUZjzpg33sEPxA9o">
            Vårdnadsbidraget innebär att skattemedel används för att uppmuntra
            kvinnor att göra sig ekonomiskt beroende av män och axla rollen
            som hemmafru. Detta går stick i stäv med regeringens retorik om
            minskat bidragsberoende och ökade incitament till arbete. Vårdnadsbidraget
            riskerar dessutom att fördjupa problemen med diskriminering i
            arbetslivet, som är nära förknippade med det redan ojämna uttaget
            av föräldraledighet, och därmed drabba alla kvinnor negativt.
            Risken är dessutom uppenbar att bidraget kommer att dränera den
            kommunala förskolan på resurser, eftersom reformen inte är finansierad,
            utan ska betalas ur kommunernas befintliga budget.
          </p>
          <p xml:id="i-5gQkYiYwqrmpNq9umaokGe">
            Regeringen inför en s.k. jämställdhetsbonus som ska belöna hushåll
            där den förälder som tjänar mest tar ut föräldraledighet. Förslaget
            har fått kritik från flera remissinstanser då det är komplicerat
            och svåradministrerat. Många familjer med lägre inkomster kommer
            i praktiken inte att kunna använda sig av bonusen eftersom pengarna
            betalas ut långt i efterskott. Även denna reform missgynnar tydligt
            ensamstående föräldrar, av vilka de flesta är kvinnor. Vi menar
            att jämställdhetsbonusen är en missriktad och ineffektiv metod
            som befäster föräldraskapet som obligatoriskt för kvinnor, medan
            män ska lockas att ta sitt ansvar med ekonomisk stimulans. Samtidigt
            har regeringen genomfört besparingar i miljardklassen på föräldraförsäkringen,
            vilket innebär sänkta ersättningsnivåer för samtliga föräldralediga,
            höggravida kvinnor och föräldrar som är hemma med sjuka barn.
            Det borde vara uppenbart även för regeringen att dessa försämringar
            riskerar att ytterligare minska männens uttag av dagar med föräldrapenning.
          </p>
          <head xml:id="i-QKYf2BQ8L4Db2f8hCryoiB" type="h3">
            5.8.5 Den ojämställda sjukförsäkringen
          </head>
          <p xml:id="i-5Z8AjacwbeSsxgLpMh3Lg2">
            Regeringen har trots massiv kritik från tunga remissinstanser
            föreslagit historiska försämringar av sjukförsäkringen som träder
            i kraft den 1 juli 2008. Regeringen har inte gjort någon analys
            av de nya reglerna ur jämställdhetssynpunkt trots att 60 % av
            alla med sjukpenning eller sjuk- och aktivitetsersättning är kvinnor.
            Det innebär att de ekonomiska skillnaderna mellan män och kvinnor
            kommer att öka ytterligare, vilket strider mot riksdagens jämställdhetspolitiska
            mål.
          </p>
          <head xml:id="i-3iGHx6duhfWDL79oSmdaR9" type="h2">
            5.9 En politik som fördjupar segregation och utestängning
          </head>
          <p xml:id="i-TWpuccGU3MeZP9v759EYeu">
            Konsekvenserna av regeringens politik avspeglas tydligt i diskrimineringen
            på arbetsmarknaden och i boendet och framträder tydligt i takt
            med att orättvisorna ökar vad gäller tillgången till välfärdstjänster
            som bra skola, sjukvård och kommunal service. När välfärden skrotas
            och privatiseringar tar över slår det särskilt hårt mot människor
            som redan är utsatta.
          </p>
          <p xml:id="i-PhKiUXnEWWF5zdxD3TBrqn">
            Trots att Sveriges ekonomi är mycket stark ökar klyftorna och
            orättvisorna. En allt större andel av landets fattiga har utländsk
            bakgrund. Enligt LO ligger medellönen för anställda födda utomlands
            i genomsnitt ca 2 000 kr lägre än för anställda födda i Sverige.
            Rädda Barnens rapportering visar att utländsk bakgrund fyrdubblar
            risken för ekonomisk utsatthet och konstaterar också att barnfattigdomen
            i Rosengård i Malmö är mer än fem gånger så hög som i landet som
            helhet och 20 gånger större än i Torslanda i Göteborg. I områden
            med hög andel personer med utländsk bakgrund är den ekonomiska
            utsattheten alltså mångfaldigt större än i områden med låg andel
            personer med utländsk bakgrund. Dessutom visar Socialstyrelsens
            kartläggning av den svenska hälso- och sjukvårdens tillgänglighet
            och kvalitet att klyftorna ökar och att utlandsfödda har sämre
            tillgång till hälso- och sjukvård än befolkningen i övrigt.
          </p>
          <p xml:id="i-QjaCJ2shTJTgUeF9nWvhuP">
            Regeringens politik förstärker dessa skillnader. En del blir
            rikare och får mer makt medan andra hålls utanför och förblir
            maktlösa. Samtidigt som resurser genom vårdvalsreformer och utförsäljning
            av allmännyttan dras från områden där behoven är som störst, inriktas
            regeringens politik tydligt på att stärka de ekonomiska förutsättningarna
            hos de redan välbärgade. Regeringens tal om att bekämpa utanförskapet
            innebär ett misstänkliggörande och skuldbeläggande av personer
            med utländsk bakgrund. Att denna grupp anses vara särskilt bidragsberoende
            används som argument för fortsatta systemförändringar.
          </p>
          <p xml:id="i-MZeGR6fXPvzNTtLW1LWjx7">
            Regeringen tar därmed som utgångspunkt för integrationspolitiken
            att det som krävs är att ställa hårdare krav på dem som invandrat.
            I linje med detta har därför regeringen bl.a. föreslagit en treårsbegränsning
            av sfi och en s.k. sfi-bonus förslag som helt bortser från människors
            olika förkunskaper och förutsättningar och från behovet av att
            stärka kvaliteten på själva utbildningen. Samma tankegångar ligger
            bakom förslagen om individuell stimulansersättning och bonussystem
            i kommunersättningen, baserat på den mottagna flyktingens uppvisade
            resultat i introduktionsprocessen. Sådana modeller riskerar både
            att bidra till att det sker en utsortering inom flyktingmottagandet
            och till en urholkad kvalitet på sfi-undervisning och övrig introduktionsverksamhet.
          </p>
          <p xml:id="i-BhArzxoevvBH8buW8F4JQW">
            Vidare har regeringen föreslagit genomgripande förändringar av
            rätten till anhöriginvandring som innebär att arbete eller annan
            försörjning och rimlig bostad måste vara ordnad för att få återförenas
            med sin närmaste familj i Sverige. Detta är en av de mest allvarliga
            inskränkningar av flyktingars mänskliga rättigheter som skett
            på många år. Dessutom är förslaget förkastligt ur integrationssynpunkt.
            Det finns ingenting som tyder på att det skulle bli lättare för
            människor att komma in på arbetsmarknaden eller stärka sin situation
            på bostadsmarknaden genom att de förhindras att leva tillsammans
            med sina närmaste.
          </p>
          <p xml:id="i-VESQAYZyp6bPCjFqPPLnP2">
            Några förslag för att förbättra det kommunala flyktingmottagande
            har emellertid regeringen inte presenterat. Det finns ingenting
            i regeringens politik som syftar vare sig till att stärka kommunernas
            förutsättningar eller för att tydliggöra ansvar för flyktingmottagandet.
            Detta trots att situationen i flera kommuner är mycket svår både
            vad gäller bostadssituationen och möjligheterna till introduktion
            på arbetsmarknaden.
          </p>
          <p xml:id="i-6hFzrKYBdH5VydN1MF6meQ">
            Vänsterpartiet anser att en lagstiftning skyndsamt bör genomföras
            som gör alla kommuner skyldiga att tillhandahålla flyktingmottagande.
            Vad detta åtagande innebär vad gäller introduktionsinsatser, sfi-utbildning,
            bostäder osv. ska tydliggöras och preciseras. Vi vill samtidigt
            höja och se över utformningen av schablonersättningen så att statens
            ersättning till kommunerna för flyktingmottagandet bättre än i
            dag motsvarar kostnaderna.
          </p>
          <p xml:id="i-5sSFJVih316AAkz2JBdhdk">
            På arbetsmarknadspolitikens område saknas det tydligt insatser
            för att stärka rätten till arbete och skapa likvärdiga möjligheter
            för nyanlända och personer med utländsk bakgrund. Regeringen avvecklar
            viktiga arbetsmarknadspolitiska insatser och sätter sitt hopp
            till att jobben ska komma ändå. I stället väljer man att satsa
            på något man kallar för en politik för företagande. Man har också
            dragit in alla insatser som handlar om att bekämpa strukturell
            och annan diskriminering och har valt att slopa stöd för viktig
            verksamhet i arbetet mot rasism och diskriminering i en tid då
            rasistiska partier växer sig allt starkare. I stället hänvisar
            man, i och med genomförandet av en ny diskrimineringslag, till
            att frågor om diskriminering främst ska lösas i rättegångssalen.
            Regeringen har också genomfört kraftiga besparingar på komvux,
            vilket särskilt drabbar invandrade och unga genom sänkt utbildningsnivå
            och levnadsstandard.
          </p>
          <p xml:id="i-D8METiyQcKxFL3HJdjnibw">
            Regeringens politik riskerar att leda in människor på sidospår
            bort från rätten till lika villkor på den reguljära arbetsmarknaden.
            Med fler otrygga visstidsanställningar, och skattesubventionerade
            hushållsnära tjänster utvecklas en arbetsmarknad särskilt anpassad
            för att nyanlända och andra personer med utländsk bakgrund ska
            pressas in i ett B-lag på arbetsmarknaden med sämre löner och
            arbetsvillkor.
          </p>
          <p xml:id="i-UNXV8ZDSHXWwHB4AgUu8Bh">
            Vänsterpartiet vill i stället satsa på komvux och på arbetsmarknadsutbildningar
            och återinföra rekryteringsbidraget för personer som behöver läsa
            in grundskole- eller gymnasiekompetens. Vi vill också ha ett särskilt
            anställningsstöd för nyanlända under introduktionstiden. Genom
            vår jobbsatsning inom offentlig sektor skulle välfärden stärkas
            för de människor som har de största behoven, och dessutom skulle
            tusentals arbetstillfällen skapas för människor med utländsk bakgrund
            bara genom detta förslag. Vi vill också rensa rekryteringsprocesserna
            från diskriminering bl.a. genom att införa obligatoriska kravprofiler
            och krav på likabehandlingsplaner på alla arbetsplatser med fler
            än tio anställda. Vi vill också återinföra lagen om allmän platsanmälan
            så att det finns jobb att förmedla även för de grupper som saknar
            kontaktnät och förankring på arbetsmarknaden.
          </p>
          <p xml:id="i-HEULZAj28gH8cVBC7GW2Xc">
            Inom skol- och utbildningspolitiken har utsorteringsmekanismerna
            blivit utmärkande för regeringens politik. Alla barn i Sverige
            har enligt lagen rätt till en likvärdig skola oberoende av kön,
            bostadsort, sociala och ekonomiska förhållanden eller etniskt
            ursprung. Men så ser inte verkligheten ut och regeringens politik
            fördjupar allvarligt denna segregation. Dessutom är det ett faktum
            att de skattefinansierade privatskolorna, liksom de konfessionella
            och etniska skolorna, hindrar utvecklingen av skolan som en mötesplats
            för barn och elever med olika bakgrund och erfarenheter, och de
            har kraftigt bidragit till att öka klassklyftorna och förstärka
            den etniska segregationen. Detta har skett genom att den offentliga
            skolan dränerats på resurser och motiverade elever.
          </p>
          <p xml:id="i-ANgqrKGLNPuj9tJ47T4PBJ">
            Vänsterpartiet vill i stället stärka kvaliteten i den offentliga
            skolan och ge alla elever samma rätt och tillgång till kunskap.
            Vi vill satsa på att anställa 5 000 fler behöriga lärare och även
            annan personal som genuspedagoger och elevhälsopersonal. Vi satsar
            även på 10 000 fler anställda inom skolbarnsomsorgen. Vi vill
            rikta särskilda resurser till ytterområdenas skolor så att barnen
            och deras föräldrar kan lita på att undervisning och miljö håller
            hög kvalitet.
          </p>
          <p xml:id="i-SQcsmJz18PV5KnkP5nUttR">
            Även regeringens bostadspolitik förstärker tydligt segregation
            och utestängning. Den politik som förs, som utmärks av avregleringar
            och utförsäljningar av allmännyttan, missgynnar låginkomsttagare
            och personer med utländsk bakgrund och skapar även problem i det
            kommunala flyktingmottagandet.
          </p>
          <p xml:id="i-SwcSqcJUxKt3NttVh3Pmui">
            Vänsterpartiet vill i stället föra en offensiv social bostadspolitik.
            Genom våra bostadsinvesteringssatsningar ger vi förutsättningar
            för att bygga 20 000 hyresrätter per år under de kommande tio
            åren. Detta skulle göra stora skillnader framför allt i storstadsområdena.
            Våra investeringar ger också förutsättningar för att renovera
            65 000 lägenheter om året. Med vår politik skulle hela bostadsbeståndet
            i miljonprogramsområdena vara renoverat inom en tioårsperiod.
          </p>
          <head xml:id="i-3YTNsvgY49YFnBFsah4rnC" type="h1">
            6 De offentliga finansernas långsiktiga hållbarhet
          </head>
          <p xml:id="i-QC1wg3rpntUH6WmXKmFzb4">
            Den ekonomiska vårpropositionen ska framför allt analysera övergripande
            ekonomiskpolitiska överväganden. Tidsperspektivet ska vara på
            medellång och lång sikt. Med undantag från ett kapitel i 2008
            års ekonomiska vårproposition förs emellertid i princip alla resonemang
            utifrån ett medelfristigt perspektiv fram till 2011. Det avsnitt
            som avviker i vårpropositionen och där man för de långsiktiga
            resonemangen sker i avsnitt 12 Bedömning av de offentliga finansernas
            långsiktiga hållbarhet. Regeringen svär sig dock fri från de beräkningar
            och slutsatser som där förs. Man skriver:
          </p>
          <p xml:id="i-TmWg384nhMmTJQoyj1yms7">
            Beräkningarna ger ett underlag för debatt om och analys av den
            kommande utvecklingen. De beräkningar som redovisas är ett underlag
            för beslut. Regeringen har inte tagit ställning i dessa frågor.
          </p>
          <p xml:id="i-TJyMEaFFNTEMnFySL29VL3">
            Men i och med att regeringen ändå väljer att presentera beräkningarna
            som ett underlag för kommande beslut väljer vi att kommentera
            avsnittet. Därtill får den här typen av långsiktskalkyler emellanåt
            ett starkt genomslag i den offentliga debatten. De beräkningsantaganden
            som görs i långsiktskalkylen i vårpropositionen är likartade med
            de antaganden som gjordes i Finansdepartementets senaste långtidsutredning
            (SOU 2004:19) samt den långsiktskalkyl som Finansdepartementet
            presenterade i budgetpropositionen för 2004. Skattesatserna hålls
            konstanta, den offentliga tjänsteproduktionen utförs med samma
            personaltäthet som i dag, transfereringarna antas öka i takt med
            lönerna, sysselsättningsutvecklingen baseras i huvudsak på den
            förväntade befolkningsutvecklingen, produktivitetsutvecklingen
            i den offentliga sektorn sätts till noll och BNP antas växa med
            i genomsnitt 2,3 % per år fram till 2050.
          </p>
          <p xml:id="i-FjXtSfmtgY1r9QRmxQ8ap7">
            Utifrån dessa antaganden redovisas hur de offentliga finanserna
            utvecklas mellan 2008 och 2050. Den offentliga sektorns konsoliderade
            bruttoskuld som för innevarande år beräknas uppgå till 35,3 %
            av BNP hamnar på 30,0 % år 2050. Denna utveckling beskriver Finansdepartementet
            som att de offentliga finanserna utifrån ovan nämnda antaganden
            balanserar på gränsen till hållbarhet. Påståendet illustrerar
            det teknokratiska språkbrukets brister som underlag för den offentliga
            debatten om ekonomisk politik. För Finansdepartementet har uttrycket
            de offentliga finansernas långsiktiga hållbarhet en strikt betydelse,
            nämligen att den offentliga skulden i förhållande till BNP inte
            får vara högre under slutåret för beräkningen jämfört med i dag.
            Men säger denna definition egentligen något väsentligt om de svenska
            offentliga finanserna? Den svenska skuldkvoten som i dag är bland
            de lägsta inom OECD-området kommer alltså att vara ännu lägre
            under kalkylens slutår. Är det rimligt att beskriva ett sådant
            förhållande som att de svenska offentliga finanserna balanserar
            på gränsen till hållbarhet?
          </p>
          <p xml:id="i-5uoXfcdhsxFdoyfftMKZHQ">
            Eller anta att den offentliga skuldkvoten hade varit något högre
            för slutåret jämfört med i dag och att skattekvoten hade behövt
            höjas med 2 % av BNP för att undvika detta. Då hade Finansdepartementet
            deklarerat att de offentliga finanserna inte är långsiktigt hållbara.
            I den offentliga debatten hade detta kunnat användas som argument
            för besparingar inom olika välfärdssystem. Detta trots att den
            höjning av skattekvoten som hade behövt göras under den närmaste
            40-årsperioden understiger den sänkning av skattekvoten som beräknas
            ske under femårsperioden 20062011.
          </p>
          <p xml:id="i-E2VGTMhQQyyicmRoKMVPnX">
            Finansdepartementet nöjer sig emellertid inte med att beräkna
            hur de offentliga finanserna utvecklas på lång sikt givet vissa
            antaganden. Man ger också en prognos över hur den offentliga servicen
            kommer att se ut under den närmaste 40-årsperioden. Man skriver:
          </p>
          <p xml:id="i-Sdi2uzF2LoAX5j7HU8K9s1">
            Även om en strikt budgetpolitik förs och arbetsmarknaden utvecklas
            väl uppkommer inget utrymme att förbättra eller utöka den offentliga
            servicen på lång sikt. Om hushållen i framtiden vill ta ut en
            del av tillväxten i form av ökad konsumtion och välfärdstjänster,
            måste detta till en betydande del sannolikt ske utanför ramen
            för det offentliga åtagandet.
          </p>
          <p xml:id="i-2bMehu8UujbahmhCWEvFCC">
            Offentlig konsumtion är per definition skattefinansierad konsumtion.
            Vad Finansdepartementet säger är att det troligtvis inte går att
            höja skatterna, i alla fall inte på ett betydande sätt. I långsiktskalkylen
            uppgår skattekvoten till 47,7 % under slutåret 2050, dvs. ungefär
            på samma nivå som i dag. Det är denna nivå som enligt Finansdepartementet
            inte går att höja mer än marginellt. Man understöder emellertid
            inte påståendet genom att hänvisa till någon forskning eller motsvarande.
            Skälet till detta torde vara enkelt. Det finns nämligen vare sig
            forskning eller andra studier som stöder påståendet. 12
          </p>
          <p xml:id="i-QaUiiYqnkXyWJSxLWx352M">
            Våra framtida konsumtionsmöjligheter av skattefinansierade välfärdssystem
            bestäms i praktiken av två faktorer: dels storleken på vår framtida
            samlade produktion, dvs. vår framtida BNP i det sammanhanget är
            nivån på sysselsättningsgraden av särskild betydelse, dels på
            vilka skatter vi tar ut. Kommande generationer kommer inte att
            vara fattigare än dagens generationer, tvärtom. Finansdepartementets
            senaste långtidsutredning visar att BNP per capita kommer att
            öka med över 100 % de närmaste 50 åren. Mot den bakgrunden är
            det svårt att förstå varför dagens generationer måste spara för
            att morgondagens generationer ska ha råd med vård, skola och omsorg.
            Idén att vi kan spara oss till ökade framtida möjligheter till
            god offentlig service är i grunden feltänkt. Långsiktiga och strukturella
            överskott i de offentliga finanserna är de facto en form av kontinuerlig
            åtstramningspolitik. Detta leder till ett underutnyttjande av
            produktionskapaciteten och undergräver våra framtida konsumtionsmöjligheter.
            Produktionsbortfall i dag betalas inte tillbaka i morgon med ränta.
          </p>
          <p xml:id="i-7nFb19C8UYUnunvWZtWBWD">
            Vidare är resultaten av Finansdepartementets beräkningar av de
            offentliga finansernas långsiktiga hållbarhet starkt beroende
            av de beräkningsförutsättningar som ligger till grund för framskrivningarna.
            Finansdepartementet borde därför, som bl.a. Riksrevisionen påpekat
            i rapporten Regeringens analys av finanspolitikens långsiktiga
            hållbarhet (RiR 2007:21), redovisa ett antal känslighetsanalyser
            som visar på hur de offentliga finanserna utvecklas och påverkas
            av olika beräkningsförutsättningar. Den enda alternativa beräkning
            som Finansdepartementet redovisar är ett sysselsättningsscenario.
            Resultatet av denna beräkning redovisas i form av en ännu lägre
            skuldkvot jämfört med basscenariot. Vad som saknas och som skulle
            vara intressant att ta del av är vilket reformutrymme den högre
            sysselsättningsgraden genererar i form av utrymme för förbättrad
            välfärd eller sänkta skatter om man låter skuldkvoten i sysselsättningsscenariot
            vara densamma som i basscenariot.
          </p>
          <p xml:id="i-MBkwwWW48bm43fsmqy5KPz">
            En annan beräkningsförutsättning som det finns skäl att ifrågasätta
            är antagandet om noll produktivitetstillväxt i den offentliga
            sektorn. Vi tror att detta antagande på ett dåligt sätt speglar
            den faktiska utvecklingen i den offentliga sektorn. Framför allt
            torde produktivitetstillväxten inom sjukvården vara betydande
            till följd av den medicintekniska utvecklingen. I en alternativ
            beräkning i Riksrevisionens rapport antas att produktiviteten
            i den offentliga sektorn ökar med 0,5 % per år mellan 2008 och
            2050. Detta leder till att det 2050 endast går åt ca 80 % av de
            antal arbetstimmar som används för att producera samma mängd välfärdstjänster
            i Finansdepartementets beräkning. Antagandet om en produktivitetstillväxt
            på 0 % i den offentliga sektorn är orealistiskt och innebär att
            de faktiska utmaningarna avseende välfärdens långsiktiga finansiering
            överdrivs. 13
          </p>
          <p xml:id="i-3kDBt6Bd8d8ZLbJWiAgUW3">
            Finansdepartementet hävdar också att överskottsmålet är av central
            betydelse för att statsskulden som andel av BNP inte ska närma
            sig ohållbara nivåer på lång sikt. Påståendet saknar grund. I
            den ovan nämnda rapporten från Riksrevisionen studeras bl.a. två
            olika finanspolitiska strategier med avseende på de offentliga
            finansernas långsiktiga hållbarhet. I det ena fallet bedrivs finanspolitiken
            utifrån överskottsmålets bakomliggande principer, vilket innebär
            att de offentliga finanserna går med överskott de närmaste 20
            åren för att därefter gå med underskott. Detta scenario ställs
            mot ett alternativ där målet för de offentliga finanserna är i
            balans, dvs. där den offentliga sektorns inkomster och utgifter
            ska vara lika stora under beräkningsperioden, 20082050. Det visar
            sig att den offentliga sektorns finansiella nettoförmögenhet är
            ca 23 procentenheter högre i beräkningsalternativet där finanspolitiken
            inriktas mot balans i de offentliga finanserna jämfört med basscenariot
            där överskottsmålet upprätthålls. Riksrevisionen drar den självklara
            slutsatsen att den alternativa finanspolitiska strategin är långsiktigt
            hållbar ur ett offentligtfinansiellt perspektiv.
          </p>
          <p xml:id="i-RGiHDSj3DYXR5c5SG8icTk">
            En fördel med överskottsmålet, som Riksrevisionen ser det, är
            att skattesatserna kan hållas konstanta över tiden. I det finanspolitiska
            alternativet, där målet för de offentliga finanserna är i balans,
            är skatterna lägre under beräkningsperiodens första del för att
            sedan höjas i takt med att de demografiskt betingade utgifterna
            stiger. Riksrevisionen anger att det är samhällsekonomiskt mer
            effektivt med konstanta skattesatser över tiden. Finansdepartementet
            har fört liknande resonemang i tidigare långtidsutredningar. Det
            finns flera invändningar mot detta resonemang. För det första
            förefaller det oklokt att vi i dag ska utforma vår ekonomiska
            politik på basis av hur vi tror att kommande, och förmodligen
            skiftande, parlamentariska majoriteter kommer att agera om 3040
            år. Sedan är resonemanget minst sagt problematiskt ur demokratisk
            synvinkel. Vilka välfärdsambitioner ett samhälle ska ha, och därmed
            vilka skatter som bör tas ut, är i allra högsta grad en politisk
            fråga där det råder skilda meningar. Det får också anses oklart
            hur de senaste årens skattesänkningar på över 70 miljarder kronor
            passar in i tankeramen om stabila skattesatser.
          </p>
          <head xml:id="i-8R6FePnJJAPdEnEepApnoQ" type="h1">
            7 Vänsterpartiets ekonomiska politik
          </head>
          <head xml:id="i-9oZnaMPq4UtrWzWRwck4T8" type="h2">
            7.1 Full sysselsättning, riktlinjer för finans- och penningpolitiken
          </head>
          <p xml:id="i-6YBj3VeCt77iftB7QctdEp">
            Vänsterpartiet menar att full sysselsättning ska vara det övergripande
            och överordnade målet för den ekonomiska politiken. För att en
            politik för full sysselsättning ska vara möjlig behövs ett antal
            förändringar av de regelverk och institutionella förhållanden
            som för tillfället omgärdar finans- och penningpolitiken.
          </p>
          <p xml:id="i-9Hx3nVyixWEsE3RSch5Qzf">
            Under den nuvarande penningpolitiska regimen bär penningpolitiken
            huvudansvaret för stabiliseringspolitiken. Men Riksbanken saknar
            i dag ett mål om att stabilisera produktion och sysselsättning.
            Penningpolitiken vägleds i stället av en ensidig prisstabiliseringsnorm.
            Politiken vilar på en tämligen dogmatisk neoklassisk syn på arbetsmarknaden
            där teorin om jämviktsarbetslösheten intar en central roll. Förändringar
            i nominell efterfrågan antas snabbt slå igenom i motsvarande förändringar
            i priser och löner, utan några mer påtagliga effekter på resursutnyttjandet.
            Vi menar att penningpolitiken måste baseras på en mer verklighetstrogen
            grund, där nominella priser och löner är trögrörliga på kort sikt.
            Detta skapar ibland recessioner och högkonjunkturer. Problemet
            är att en penningpolitik som enbart vägleds av ett inflationsmål
            saknar mekanismer för att parera konjunktursvängningarna och understödja
            en politik för full sysselsättning.
          </p>
          <p xml:id="i-ExrpK2tzuacWB3zywmbje9">
            Utöver att målen för penningpolitiken bör ändras måste styrningen
            av Riksbanken demokratiseras. Kombinationen av ett ensidigt mål
            om prisstabilitet och en lagstadgad oberoende riksbank medför
            att finanspolitiska åtgärder i syfte att öka sysselsättningen
            ofta motverkas av Riksbanken genom räntehöjningar utifrån en argumentation
            att ökad sysselsättning riskerar att hota inflationsmålet. Detta
            leder till ett olyckligt dubbelkommando i den ekonomiska politiken.
            Räntebesluten måste underställas riksbanksfullmäktige för att
            få en samverkande finans- och penningpolitik som understöder det
            övergripande målet om full sysselsättning.
          </p>
          <p xml:id="i-LJAFjaRiR9pYDqj4jRctht">
            Det finanspolitiska ramverket behöver förändras på flera punkter.
            För det första måste överskottsmålet slopas. Sveriges offentliga
            finanser hör i dag till de starkaste bland OECD-länderna. Den
            offentliga finansiella nettoförmögenheten beräknas för innevarande
            år uppgå till drygt 640 miljarder kronor och den offentliga sektorns
            konsoliderade bruttoskuld beräknas år 2011 vara nere i motsvarande
            20 % av BNP. Detta är anmärkningsvärda siffror. Bruttoskulden
            är ett av EU:s s.k. Maastrichtkriterier som stipulerar en högsta
            bruttoskuld på 60 % av BNP. Mot denna bakgrund är det obegripligt
            och synnerligen kontraproduktivt att kräva att de svenska offentliga
            finanserna fortsatt ska gå med stora överskott samtidigt som det
            finns betydande eftersatta behov inom sjukvården, skolan, äldreomsorgen
            osv. De kommande demografiska utmaningarna möts inte genom ytterligare
            sparande utan genom kloka investeringar i infrastruktur, forskning
            och utbildning, sjukvård m.m. Bara genom folk i arbete kan vi
            möta framtidens utmaningar.
          </p>
          <p xml:id="i-HrXjk7LahXMe6AqrPr3tXU">
            Utgiftstaken sätter en övre gräns för de statliga utgifterna
            tre år framåt. Systemet med utgiftstaken gör det svårare att genomföra
            olika typer av sociala reformer på statsbudgetens utgiftssida
            samtidigt som något motsvarande golv för statens inkomster saknas.
            Utgiftstaken är problematiska ur demokratisk synvinkel eftersom
            systemet gör det svårare för folkliga krav på förbättrad välfärd
            att slå igenom som praktisk politik. De treåriga utgiftstaken
            leder till, i synnerhet i kombination med det sätt på vilket man
            bokför investeringar i statsbudgeten, att många, för samhället
            viktiga, investeringar inte kommer till stånd. Detta system är
            orimligt och bör avvecklas.
          </p>
          <p xml:id="i-NjNrM55Cwh8yuhpnN5Zc7Y">
            Förändrade eller slopade normer i den ekonomiska politiken leder
            inte i sig till full sysselsättning. Men förändringar i finans-
            och penningpolitiken utgör samtidigt en nödvändig förutsättning
            för att målet om full sysselsättning inte ska reduceras till en
            tom fras. Som det är nu är både finans- och penningpolitiken helt
            normstyrd, dvs. det förs i praktiken ingen ekonomisk politik i
            syfte att stabilisera produktion och sysselsättning. Detta leder
            till att arbetslösheten i lågkonjunkturer blir högre än nödvändigt.
            Detta får också långsiktiga effekter. De europeiska erfarenheterna
            under 1980- och 1990-talen pekar tämligen entydigt på att stora
            tillfälliga ökningar av arbetslösheten även får permanenta effekter.
          </p>
          <head xml:id="i-53BdKtxMtSJoyyKpCGq5Kg" type="h2">
            7.2 Samhällsinvesteringar för att möta framtidens utmaningar
          </head>
          <p xml:id="i-66VUEah8DabnXa27PcaPws">
            Begreppet investeringar fungerar ofta som en politisk vattendelare
            mellan vänster och höger. För dem som utgår från placerarperspektivet
            är investeringar i första hand ett finansiellt begrepp: det är
            kapital som placeras någonstans för att öka i värde med tiden.
            Vad pengarna faktiskt används till är oväsentligt.
          </p>
          <p xml:id="i-RBrXNngjQxjr8egjzBUKYG">
            För oss till vänster är det den samhällsekonomiska nyttan som
            är poängen med investeringsbegreppet. Om någon använder en miljon
            till en verksamhet som inte gör någons liv bättre är det inte
            en investering i samhällsekonomisk bemärkelse, hur bra avkastning
            det än ger. Om samma person däremot använder en miljon till att
            bygga något som massor av människor har nytta av och som stärker
            ekonomin på sikt, är det en samhällsekonomisk investering även
            om så investeraren själv aldrig får en krona av de vinsterna.
          </p>
          <p xml:id="i-12KwjDNScJSeaJU9RKwTNi">
            Regeringens politik har hittills varit att så långt som det bara
            går välja skattesänkningar framför välfärdssatsningar. Det ökar
            privatkonsumtionen, men inte så mycket mer. Stimulanseffekten
            på sysselsättningen är begränsad: Den läcker ut genom konsumtionen
            av importerade varor, och genom att de högavlönade som fått de
            största skattesänkningarna ökar sitt sparande snarare än konsumerar.
          </p>
          <p xml:id="i-CLV6CbtkNR8P35KgZ1oc8S">
            Men framförallt leder skattesänkningarna inte till att överskotten
            investeras. De flesta saker som konsumeras på grund av den här
            ökade köpkraften har ingen koppling till att ekonomin stärks på
            sikt. Nog finns det säkert en och annan kursavgift som betalas,
            och ett och annat gymkort som förlängs, men i stort är effekterna
            svaga. Det hade förstås kunnat försvaras om ökad privat konsumtion
            hade legat högst upp på människors önskelistor, men SKL:s opinionsundersökning
            visar att det tvärtom är väldigt lågt prioriterat. De grupper
            som på allvar skulle behöva öka sin privata konsumtion har dessutom
            väldigt sällan fått ta del av skattesänkningarna, eftersom de
            trots allt tal om motsatsen är så starkt riktade mot de högavlönade
            och rika.
          </p>
          <p xml:id="i-C1hSZAg4r4Wt6cGeqiYcFE">
            Vi skulle kunna investera de här pengarna i stället: i järnvägar
            som frigör oss från oljeberoendet, i bostäder som lättar på trångboddheten,
            i gymnasielärare som höjer framtidens produktivitet, i behandlingsassistenter
            som hjälper människor ur missbruk, i sjukgymnaster som ger folk
            stöd att komma tillbaka till sina arbeten. Kulturen frigör kreativiteten
            i människor. De gemensamt finansierade tjänsterna uppkom av goda
            skäl, och när de år efter år stramas åt ekonomiskt blir resultatet
            också en svagare ekonomi.
          </p>
          <p xml:id="i-6MZGtvUFDUhdog3FF1C4vD">
            Att bygga för framtiden är inte i första hand en kostnad, utan
            en besparing. Den poängen behöver göras på område efter område:
            Vi behöver ersätta den gamla diskussionen om närande och tärande
            med en diskussion om investeringar. Ett steg i rätt riktning som
            Vänsterpartiet föreslår är att staten använder sig av en investeringsbudget
            för trafik- och bostadsprojekt.
          </p>
          <head xml:id="i-EBMnfE3MJte1WD4KP2mULp" type="h3">
            7.2.1 Ny budgetlag för långsiktiga investeringar
          </head>
          <p xml:id="i-NYCBKgSVyUrvUv2cYYaqtp">
            För att möjliggöra stora satsningar på nya spår och järnvägar,
            samt öka bostadsbyggandet av hyreslägenheter, krävs ett ändrat
            tänkesätt kring investeringar. Statens nuvarande budgetsystem
            ser inte en investering som något långsiktigt, utan som kortsiktig
            konsumtion. Investeringar i väg och järnväg sker i regel genom
            att staten tar upp kostnaden för investeringen under ett utgiftsområde.
            Det betyder en direktavskrivning, vilket är ett ganska ovanligt
            förfaringssätt jämfört med vad som är brukligt i andra sektorer.
            Om staten vill investera i byggandet av nya hyresrätter blir resultatet
            likadant: Kostnaden tas upp under ett och samma år.
          </p>
          <p xml:id="i-2o9HQNmJgdEm5e2ZtNQsXe">
            Grunderna för hur statens investeringar i anläggningstillgångar
            m.m., alltså exempelvis väg och järnväg, ska finansieras finns
            i lagen om statsbudgeten (1996:1059). Enligt 22 § ska andra tillgångar
            än sådana som används i statens verksamhet finansieras med anslag
            på statsbudgeten och således i sin helhet belasta statsbudgetens
            utgiftssida under samma period som investeringen genomförs. När
            infrastrukturinvesteringar finansieras med anslag innebär det
            att anslag tas i anspråk i takt med att utgifterna uppstår. Det
            finns därmed även en risk för att projekt drar ut på tiden och
            ökar totalkostnaden, om staten anser att inte hela summan kan
            tillföras under ett och samma år.
          </p>
          <p xml:id="i-W8Cdrc7PTSts4UhxjhYigC">
            Men det är inte alltid en investering skrivs av under ett och
            samma år. Budgetlagen öppnar i 23 § för att riksdagen kan besluta
            om att finansiera infrastrukturinvesteringar genom lån i Riksgäldskontoret.
            Lånefinansiering används för att kunna tidigarelägga vissa projekt.
          </p>
          <p xml:id="i-JLhJv44yrL8KaSZXqJXciu">
            Lånen återbetalas sedan med anslag över en förutbestämd amorteringsperiod,
            vilken kan variera. Kostnader för planering av projektet täcks
            som regel av anslag och lånen börjar oftast återbetalas när vägen
            eller järnvägen tas i drift.
          </p>
          <p xml:id="i-334wuRSh9etWGqdaJS5PhZ">
            Vi anser att huvudregeln för en investering ska vara att staten
            lånar till summan. Det är ett system som används av företag, kommuner,
            landsting, bostadsrättsföreningar m.m. Så gott som alla utom staten
            delar upp sin budget i en drifts- och investeringsdel. Även hushåll
            agerar så i praktiken, eftersom det är få som kan betala av sitt
            hus eller sin bil samma dag som köpet görs. Ett kommunalt bostadsföretag
            skulle aldrig komma på tanken att betala den totala kostnaden
            för nya hyreslägenheter samma år som huset byggs.
          </p>
          <p xml:id="i-GSgTHDWbn3SZQ5b5Lie8gy">
            Det är märkligt att alla utom staten har en särskild investeringsbudget.
            En investering ska ses som något man kan konsumera under en längre
            tid. Hus, vägar och järnvägsspår är typiska investeringar. Löner,
            livsmedel och dryck är exempel på konsumtionsvaror som naturligtvis
            tas upp i en driftsbudget.
          </p>
          <p xml:id="i-U9D7BpDEWRbf3KtiXnDyyn">
            Det finns de som hävdar att om man låter investeringar finansieras
            genom lån i stället för anslag, lämnar man en skuld till nästa
            generation. Det är en bakvänd syn. Det är snarare så att om man
            betalar hela investeringskostnaden under ett och samma år, låter
            man dagens generation stå för hela kostnaden, fast det är uppenbart
            att ett hus eller en järnvägssträcka kan användas av många generationer
            framöver. Vill man ha en rättvis fördelning av kostnader ska dagens
            generation betala för allt som konsumeras upp i dag, medan det
            som kan konsumeras under en längre tid, dvs. en investering, ska
            delas upp under en längre amorteringstid.
          </p>
          <p xml:id="i-CoDgafEg6itxSRu4K4vkAi">
            Vi vill mot bakgrund av ovanstående införa en investeringsbudget.
            Konsekvensen för statens offentliga finanser innebär att utrymmet
            under utgiftstaket ökar om man vill, eftersom investeringssumman
            flyttas från en utgiftspost till ett lån. Investeringarna får
            då även ses som del i en expansiv finanspolitik, vilket bl.a.
            leder till ökad sysselsättningsgrad och minskad arbetslöshet.
          </p>
          <p xml:id="i-CbgB5hdmsMaUS3259ey5F1">
            Det är samhälleliga investeringar som behöver komma till stånd
            för en rationell hantering av statens resurser nu och på medellång
            sikt. En budgetprocess där någon form av investeringsbudgetering
            är en integrerad del öppnar i sig för en rimligare och mer långsiktigt
            inriktad demokratisk debatt kring prioriteringar och en syn på
            ekonomisk politik som en del av ett samhällsbyggande snarare än
            en kameral hushållning.
          </p>
          <head xml:id="i-9m4SJuftCUs5aLUDFqnPut" type="h3">
            7.2.2 Investeringar i infrastruktur
          </head>
          <p xml:id="i-MYpF6puidMZUgqFrGn4txh">
            Investeringar i tåg och spår leder till ett effektivare, miljövänligare,
            energisnålare och mer jämställt samhälle. I dag finns dock stora
            problem i form av tågförseningar och stora kapacitetsbrister,
            på grund av spårbrist. Detta drabbar människor på väg till och
            från arbetet eller studierna. Det leder också till att alldeles
            för mycket gods fraktas med lastbil i stället för tåg. Företag
            som Green Cargo anser att det krävs stora insatser om man vill
            öka godskapaciteten på järnväg. Bristerna försvårar ambitionerna
            att nå miljö- och klimatmål. Ett hållbart transportsystem är nyckeln
            till minskade utsläpp av växthusgaser.
          </p>
          <head xml:id="i-WWe5tUjeAXdMADmPDHHTn7" type="h4">
            Mer järnväg och kollektivtrafik för en bättre miljö
          </head>
          <p xml:id="i-ekv3h3Dx3sXmr5YiBoEWb">
            Utifrån lokala och globala hänsynstaganden är det viktigt att
            snabbt ställa om till ett hållbart transportsystem och låta kollektivtrafik
            och spårbunden trafik ta en större andel av transporter för person-
            och godstrafik. Vi har inte råd att vänta med dessa klimatinvesteringar.
          </p>
          <p xml:id="i-WU1YdptTDXUWfciZi9CKHk">
            I likhet med vårt förslag till budget från förra året vill vi
            göra kraftfulla investeringar i järnväg och kollektivtrafik. I
            samband med infrastrukturpropositionen i höst lägger vi fram en
            omfattande plan för hur samhället kan öka investeringarna i nya
            järnvägsspår, stödja den lokala och regionala kollektivtrafiken
            men även stärka underhållet på väg och järnvägar. Vår utgångspunkt
            är att investeringarna ska vara minst 50 % högre jämfört med dagens
            nivå, vilket både Klimatberedningen och Banverket anser är en
            behövlig nivå för att Sverige ska minska klimatutsläppen.
          </p>
          <p xml:id="i-S2LKfqNXL4sjutxVEfF3Ct">
            Men det finns även mer akuta behov. I Banverkets nuvarande plan
            saknas det 12 miljarder kronor, framför allt på grund av ökade
            byggkostnader, vilket lett till att 70 järnvägssatsningar flyttats
            fram i tiden. Detta är olyckligt och vi anser att riksdagen omedelbart
            ska skjuta till de saknade medlen. Regeringen har dock valt att
            helt blunda för detta problem.
          </p>
          <p xml:id="i-KAvGQDgUXEg3JJhQUDVuxb">
            Det finns förslag på att lägga ned ett antal järnvägssträckor.
            Skulle förslaget genomföras är det ett stort resursslöseri av
            befintlig infrastruktur. Att göra sig av med järnvägskapacitet
            är helt fel väg att gå. Godstransporterna behöver fler, inte färre
            spår och företag ser ett stort behov av fler fungerande kapillärspår
            ut till de större banorna. I dag har företag som vill frakta gods
            på järnväg svårigheter att få plats på befintliga spår samt svårt
            att nå stambanorna från företagslokaliseringar. Det råder även
            stora kapacitetsbrister på rangerbangårdar och i omlastningsmöjligheter
            mellan olika trafikslag vid kombiterminaler. Vi behöver ett ekologiskt
            hållbart transportsystem och här utgör järnvägen ett modernt,
            effektivt och miljövänligt sätt att förflytta både gods och människor
            på.
          </p>
          <head xml:id="i-XobLgEbLQd7ayqQ18yu5Ca" type="h4">
            Mer järnväg och kollektivtrafik för ökad jämställdhet
          </head>
          <p xml:id="i-R2sBk73H9uQ3VDGiRrKaWh">
            Trafikpolitiken ska se till att kvinnor och män har bra kommunikationer
            oavsett var de bor. En förbättrad järnvägs- och kollektivtrafik
            stärker jämställdheten inom transportsektorn, som i hög grad är
            präglad av mäns värderingar och maktövertag. Eftersom kvinnor
            för närvarande i större utsträckning använder sig av kollektiva
            färdmedel leder investeringar och satsningar inom denna sektor
            till att kvinnors tillgång till transporter stärks.
          </p>
          <p xml:id="i-KdTyPfTg68GvrN3tUqgMr6">
            Regeringen har deklarerat att samhällsekonomiska analyser ska
            spela en viktig roll vid prioriteringen av infrastrukturinvesteringar.
            Transportsektorns utformning är i hög beroende av var samhället
            satsar sina resurser. Investeringar i infrastruktur sker efter
            ekonomiska analyser där man försöker välja det alternativ som
            är samhällsekonomiskt mest lönsamt. Men vilka värderingar står
            bakom de faktorer som bestämmer om något är lönsamt? Många ekonomiska
            värden sätts mer eller mindre schablonmässigt och ofta utifrån
            mäns värderingar och behov. Intjänad tid t.ex. anses vara värt
            mycket. Mest värdefull är tid som tillbringas på tjänsteresor.
            Att spara en timme i tjänsteärende med bil är värt 238 kr medan
            en sparad timme med kollektivtrafiken på väg mellan dagis och
            hemmet är värd 42 kr.
          </p>
          <p xml:id="i-53ZwYPqjbZVDkQU4BbCKsp">
            Tid värderas också olika beroende på vilket färdmedel som används
            i tjänsten. Tid med flyg eller bil är högt värderat medan buss
            och tåg är mindre värt. Tidsbesparingar i gång eller cykling har
            inget värde alls. Frågan man ställer sig är varför det är värt
            mer att spara en timme med bil och flyg än med buss och tåg. På
            detta sätt gynnas projekt som underlättar bil- eller flygresor
            medan förbättringar i kollektivtrafik, för cykel och gång missgynnas.
            De trafikslag och de ärenden som främst utförs av kvinnor anses
            alltså ha lägre samhällsekonomiskt värde än de ärenden och trafikslag
            där män dominerar. Vi anser att kvinnors värderingar måste få
            en större tyngd i transportsektorn och att deras önskemål och
            värderingar ska ha lika stort genomslag i trafikpolitiken som
            mäns. Därför krävs större investeringar i kollektivtrafik och
            järnväg.
          </p>
          <p xml:id="i-D1CKz2McMHxJYgjhhwVP8k">
            Kvinnor och mäns uppfattning om offentliga miljöer är olika och
            baseras på olika riskbedömningar. Genom att bygga bort otrygga
            miljöer, så som mörka tunnlar eller passager, kan man öka trygghetsupplevelsen
            för kvinnor. Men för att möjliggöra detta krävs att samhället
            avsätter nödvändiga resurser till järnvägen. Vänsterpartiets investeringsnivå
            leder till att otrygga miljöer kan ersättas med offentliga miljöer
            som upplevs som positiva av både kvinnor och män.
          </p>
          <p xml:id="i-JgZdiPPUv6mJWy5SxHhu4J">
            Järnvägstrafiken blir en allt viktigare komponent när det gäller
            pendlingsmöjligheter till arbete och studier. Detta möjliggörs
            genom att man relativt snabbt kan nå platser allt längre bort,
            vilket bidrar till allt större regioner. Denna regionförstoring
            leder till att det finns fler valmöjligheter för kvinnor och män
            att välja arbetsplats. Men det finns även en oro för hur regionförstoringen
            påverkar jämställdheten. Vem är det som kommer att resa längre
            och vem förblir i hemmets närhet och får ta ett än större ansvar
            för hem, barn och socialt deltagande? Om regionförstoringen fortsätter
            är det viktigt att den baseras på ökad kollektivtrafik och sker
            på villkor som inte missgynnar jämställdhetsarbetet. Till det
            krävs stora investeringar i järnvägstrafiken.
          </p>
          <head xml:id="i-FxFV4Xv4Rqn67f3g6ACPjG" type="h4">
            Mer järnväg och kollektivtrafik så att alla kan åka
          </head>
          <p xml:id="i-5f32FJ7KdWLoeg4cPQ7pvv">
            En av de absolut viktigaste åtgärderna är att tillskapa en väl
            utbyggd, tillgänglig, prisvärd och väl fungerande kollektivtrafik
            för kvinnor och män. Förutsättningar för åtgärderna varierar dock
            beroende på om man bor i storstad eller glesbygd.
          </p>
          <p xml:id="i-LpQL1f2E9n2NLTL7JvYLcG">
            Men avsaknaden av investeringar i järnvägen och brister i kollektivtrafiken
            har medfört att många resenärer, t.ex. studenter, pensionärer
            och andra med låga inkomster, getts sämre resmöjligheter. På grund
            av höga biljettpriser tvingas de i stället resa med långfärdsbussar,
            bil eller flyg. De ökade biljettpriserna inom kollektivtrafiken
            ger sämre möjligheter att utnyttja sig av transportmedel. Självklart
            har priset betydelse för val av transportslag, vilket talar för
            vårt förslag om klimattaxa i kollektivtrafiken, dvs. en försöksverksamhet
            i två län där det är avgiftsfritt att nyttja kollektivtrafik.
          </p>
          <p xml:id="i-6RmTwcBxrjYwL9ieFZ3M69">
            Män och i ännu högre grad kvinnor drabbas allt oftare av tågförseningar.
            Banverket uppskattar att det fram till 2015 saknas 8 miljarder
            kronor till banunderhåll om tågförseningarna ska minska med minst
            50 %. Vänsterpartiet anser det som ytterst angeläget att Banverket
            ges ett ökat anslag för underhåll av järnvägen.
          </p>
          <p xml:id="i-HYRxMJDDJUiSw8iX65XwZH">
            I Sverige beräknas cirka en miljon människor vara funktionshindrade
            i förflyttningssammanhang. Riksdagen har därför beslutat att transportsystemet
            ska vara tillgängligt för funktionshindrade till år 2010. Men
            anpassningen av kollektivtrafiken till funktionshindrades behov
            går för långsamt i förhållande till det uppställda målet. Våra
            kraftfulla satsningar till kollektivtrafiken i form av både investeringar
            och anslag har som ett av flera syften att just möjliggöra en
            tillgänglighet i kollektivtrafiken, men även att ledsagningen
            kan utökas och att det ges större möjligheter till att ta med
            en medresenär på en resa.
          </p>
          <head xml:id="i-5yYck61L8QFpoUkdB1sUEW" type="h3">
            7.2.3 Bostadsinvesteringar
          </head>
          <p xml:id="i-XX9sYNNYkC2Xf5zPsEdyfF">
            En god bostad till en rimlig kostnad är en social rättighet och
            grundläggande för ett välfärdssamhälle. Vänsterpartiets övergripande
            bostadspolitiska mål är att utveckla en flexibel bostadsmarknad
            med olika upplåtelseformer som skapar socialt hållbara boendemiljöer
            där alla får plats. I denna strävan har de allmännyttiga bostadsbolagen,
            de privata hyresvärdarna och marknadens produktion av villor,
            radhus och bostadsrätter samma dignitet. Allmännyttan, med dess
            hyresnormerande roll, ska inte minst garantera att även människor
            utan kapital får tillgång till alla bostadsområden. För oss är
            det därför av största vikt att stärka allmännyttans ställning
            och stoppa framtida utförsäljningar av våra gemensamma tillgångar.
          </p>
          <p xml:id="i-G9Jz5FyrHyJqaomW8y34Dx">
            För en social bostadspolitik är det fundamentalt att hyrorna
            hålls på en sådan nivå att de kan efterfrågas även av hushåll
            med de lägsta inkomsterna. För detta krävs bl.a. att hyrestaket
            garanteras men också att det finns produktionsstöd som långsiktigt
            främjar byggandet av hyresrätter med rimliga hyror. Vänsterpartiet
            var drivande då de tidigare produktionsstöden för hyresrätter
            infördes och även när de förlängdes till 2008. Tanken med avvecklingen
            av stöden år 2008 var att systemet skulle komma att ersättas med
            ett jämförbart permanent system som skulle garantera en fortsatt
            produktion av billiga hyresrätter.
          </p>
          <p xml:id="i-LsRQxjGiXstzAfdQubPRWq">
            Tvärtemot har regeringen på kort tid hunnit avskaffa produktionsstödet
            samtidigt som avtrappningen av räntebidraget startade redan vid
            årsskiftet 2006/07. Detta utan att något nytt bostadsfinansieringssystem
            har presenteras. Följaktligen har bruttoinvesteringarna i bostäder
            minskat, från en årlig procentuell volymökning på 13,8 % 2006
            till 5,1 % 2008 och 0,4 % nästa år. För nybyggnationer minskar
            investeringarna med 3,8 % nästa år.
          </p>
          <p xml:id="i-LhbJCbVCdkmqtAda38TrEa">
            Vänsterpartiet avvisar regeringens nedmontering av den svenska
            bostadspolitiska modellen. Vi vill i stället driva en bostadspolitik
            där alla grupper har tillgång till ett bra boende till en rimlig
            kostnad och där segregationen och bostäders klimatpåverkan minskar.
            Som en del av det vill vi att bostadsbidraget ska flyttas tillbaka
            till utgiftsområde 18 Samhällsplanering, bostadsförsörjning, byggande
            och konsumentpolitik.
          </p>
          <head xml:id="i-X5F5ZuqfR4Kkib9zMU7hvj" type="h4">
            Rädda hyresrätten
          </head>
          <p xml:id="i-SYdAiEcTutv1sdvgue2zWJ">
            Det är kris för hyresrätten. Efter att det statliga produktionsstödet
            till hyreslägenheter togs bort samtidigt som räntebidragen började
            avvecklas minskade antalet påbörjade hyresrätter dramatiskt, hela
            63 % 2007. Boverket räknar med att byggandet av hyreslägenheter
            ska minska betydligt i år, medan byggandet av bostadsrätter förväntas
            öka.
          </p>
          <p xml:id="i-9c1eh4UPPPPNqcWDAbVWqa">
            Bristen på hyresbostäder är fortsatt stor på många håll. Antalet
            lediga hyreslägenheter minskade från ca 24 000 i september 2006
            till under 20 000 i september 2007. I 123 kommuner fanns högst
            1 % lediga lägenheter i det kommunala beståndet. I bl.a. storstadsregionerna
            rör det sig om 13 promille. Exempelvis fanns i Storgöteborg sammanlagt
            10 lediga hyreslägenheter i det kommunala beståndet på 24 000
            bostäder.
          </p>
          <p xml:id="i-U8F3HUGRxqp1p5gEgtEWT4">
            Enligt Hyresgästföreningen kommer 636 000 ungdomar att flytta
            hemifrån de närmaste fem åren. Det skulle enligt föreningen behövas
            ytterligare 158 000 bostäder (hyresrätter, bostadsrätter och egnahem)
            för att tillfredsställa efterfrågan från 245 000 2027-åringar
            som saknar men som behöver en egen bostad. Ungdomar efterfrågar
            billiga lägenheter, hälften av ungdomarna kan betala högst 3 600
            kr i månaden.
          </p>
          <p xml:id="i-C7rbrvVsTnEKkojmYakKek">
            Det minskade nybyggandet av hyresrätter och utförsäljningen av
            allmännyttan riskerar tillsammans med förslagen i en ny statlig
            utredning (EU, allmännyttan och hyrorna, SOU 2008:38) att helt
            sänka hyresrätten som upplåtelseform. Utredningen föreslår införande
            av s.k. efterfrågestyrd hyra för att förkorta kötiderna. I praktiken
            skulle förslaget kunna innebära fördubblad hyra i vissa attraktiva
            områden. Enligt Hyresgästföreningen skulle stockholmarna drabbas
            värst och få hyreshöjningar på mellan 30 och 150 %. Om utredningens
            förslag skulle bli verklighet innebär det ett slutgiltigt farväl
            för allmännyttan i Sverige. Attraktiva områden riskerar att i
            ännu högre utsträckning bli segregerade enklaver där endast höginkomsttagare
            kan bo.
          </p>
          <p xml:id="i-UtGLjSW7aUzw74vuGWLWHd">
            Vänsterpartiet vill stärka hyresrätten. Det behövs en långsiktig
            satsning på nyproduktion av billiga och energisnåla bostäder.
            Vi föreslår att staten ska anta ett nationellt mål om att det
            ska byggas 20 000 hyresrätter per år. Det skulle innebära att
            antalet nybyggda hyresrätter nästan fördubblades.
          </p>
          <p xml:id="i-4iXwr48i5vDckcknDMDHnu">
            För att finansiera satsningen vill vi inrätta en statlig bostadsfond
            med syfte att stödja nyproduktion av hyresrätter samt nödvändiga
            ombyggnationer i det befintliga beståndet. Grunden i förslaget
            är att fonden disponerar medel som utgår till fastighetsägare
            i form av investeringsbidrag för ny- och ombyggnation av hyresrätter.
            Hyrorna ska framförhandlas i förväg och ligga på en rimlig nivå.
          </p>
          <p xml:id="i-4t4ZbYzZsFt6pVBau9hqyJ">
            Fonden tillförs årligen 10 miljarder kronor under tio års tid
            via lån som tas upp av Riksgäldskontoret med en avskrivningstid
            på 30 år. Fonden hanteras därmed utanför statsbudgeten. Kortfattat
            innebär förslaget att ett bostadsinstitut inrättas och staten
            betalar fondens ränte- och amorteringskostnader. För statsbudgeten
            innebär det ränte- och amorteringskostnader på 830 miljoner kronor
            2010 och 1 640 miljoner kronor 2011 (med en räntesats på 5 %).
            Kostnaderna för satsningen blir som högst efter tio år, varpå
            kostnaderna åter sjunker.
          </p>
          <head xml:id="i-AGkAyVTVf1Nz55SLowVief" type="h4">
            Klimatlyft bostaden
          </head>
          <p xml:id="i-3o9MafXqA91srsQMtxJ9Wu">
            De globala klimatförändringarna kräver att bostadssektorn miljöanpassas.
            Bostads- och servicesektorn står för ca 40 % av Sveriges energianvändning
            och för ca 15 % av våra klimatpåverkande utsläpp. Trots att det
            i dag finns teknik som möjliggör en lägre energiförbrukning sker
            nybyggnation oftast enligt konventionella principer och med traditionella
            värmekällor. Detta innebär att de svenska utsläppen av växthusgaser
            blir högre än de hade behövt bli.
          </p>
          <p xml:id="i-P23h2aUjrBdE5pmxY4nC5J">
            Det svenska miljökvalitetsmålet God bebyggd miljö anger att den
            totala energianvändningen per uppvärmd areaenhet i bostäder och
            lokaler ska minska med 20 % till år 2020 och med 50 % till år
            2050 i förhållande till användningen år 1995. Till år 2020 ska
            beroendet av fossila bränslen för energianvändningen i bebyggelsesektorn
            vara brutet. Enligt Miljömålsrådet har energianvändningen minskat
            med 27 %. Det behövs ytterligare åtgärder för att målnivåerna
            ska uppfyllas i tid.
          </p>
          <p xml:id="i-HMwt4TfNJgnsQiAe5AS2oq">
            Vänsterpartiet föreslår att klimatsmarta hus s.k. passivhus och
            lågenergihus ska införas som norm för nybyggande av flerbostadshus
            senast 2010. Passivhus och lågenergihus minskar energianvändningen
            med uppemot 50 % jämfört med dagens normhus. Utsläppen av växthusgaser
            kan halveras i lågenergihus och minskas med uppemot 70 % i passivhus.
          </p>
          <p xml:id="i-VmF1TT6CFbuX2tQ1sbJtnp">
            Byggandet av klimatsmarta hus har visat sig vara ekonomiskt lönsamt
            för byggföretagen. De boende sparar tusentals kronor varje år
            genom minskade energikostnader. I Tyskland och Österrike har klimatsmarta
            hus nu fått sitt kommersiella genombrott. Tyskland har redan 10
            000 passivhus. EU arbetar med en ny byggnorm med passivhus som
            lägsta godtagbara standard som bedöms genomföras 2016.
          </p>
          <p xml:id="i-JPwzquS56mvTAyYJhiQRUp">
            Vänsterpartiet ser ingen anledning att det ska byggas annat än
            klimatsmarta hus och föreslår därför att alla nya flerbostadshus
            som byggs efter 2010 ska vara passivhus och lågenergihus. På några
            års sikt ska även en- och tvåbostadshus byggas klimatsmart. För
            att berättigas stöd till nybyggande från den bostadsfond som vi
            föreslår ska inrättas måste husen följaktligen vara klimatsmarta.
          </p>
          <p xml:id="i-Qx1EeK5NctRcYo52vdWfLd">
            Det finns i dag ett program för passivhus och lågenergihus som
            har till syfte att stödja kommersiella byggherrar som har ansvar
            för förnyelse av ett större fastighetsbestånd. Programmet för
            passivhus och lågenergihus är ett externt program för Energimyndighetens
            avdelning för hållbar energianvändning. Genom att få dessa att
            gå över till passivhusbyggande skapas ringar på vattnet till inspiration
            för hela branschen. För ökad information och omställningsstöd
            till dem som bygger klimatsmarta hus bör programmet förlängas
            och stärkas.
          </p>
          <head xml:id="i-XLpMFf1M8bM4Rb5VeEf9vN" type="h4">
            Renovera miljonprogrammet
          </head>
          <p xml:id="i-6DpCdBNQbz1bG15RZHMJg2">
            Miljonprogrammets lägenheter behöver renoveras både för att de
            är slitna och för att husen slukar energi. Det finns i dag i det
            allmännyttiga beståndet ca 260 000 lägenheter från perioden 19651974.
            SABO uppskattar att det kostar ca 90 miljarder kronor att renovera
            alla allmännyttiga miljonprogramshus. Regeringen väljer att vältra
            över renoveringskostnaderna på de allmännyttiga bostadsföretagen
            i stället för att bidra med räntefria lån. Risken är att notan
            i stället landar på hyresgästerna i form av höjda hyror.
          </p>
          <p xml:id="i-WQG2JxWds5tEfQrgebvksH">
            Den bostadsfond som vi föreslår ska inrättas skulle skapa förutsättningar
            för att renovera alla de 260 000 allmännyttiga miljonprogramslägenheterna
            under en mandatperiod, dvs. 65 000 bostäder per år. För Stockholmsregionen
            skulle det innebära att 59 000 miljonprogramslägenheter skulle
            renoveras. I Göteborg och Malmö skulle 30 000 respektive 13 000
            miljonprogramsbostäder renoveras. Bostadsfonden skulle även ge
            stöd till renovering av privat ägda miljonprogramslägenheter.
            Målet är att alla miljonprogramshus ska bli renoverade inom en
            tioårsperiod.
          </p>
          <p xml:id="i-M6G2G2jTRVrtqRS8M3MwhW">
            För att få stöd från bostadsfonden krävs att bästa energieffektiva
            teknik används. Genomförda renoveringar med energifokus visar
            på vissa besparingspotentialer i miljonprogramshusen på mellan
            30 och 50 %. I exempelvis stadsdelen Gårdsten i Göteborg har Gårdstensbostäder
            AB renoverat tio bostadshus till s.k. solhus. Renoveringen har
            genomförts med stark tonvikt på energibesparing, kretsloppsanpassning
            samt förnybar energi. Genom ombyggnaden har energianvändningen
            för uppvärmning minskat med 40 %. Elanvändningen har minskat med
            ca 30 %. Arbetet har syftat till bättre boendemiljö och ett lyft
            av hela området. Satsningen har minskat antalet våldsbrott, skadegörelse,
            förbättrat hälsan hos de boende och lett till minskad arbetslöshet
            i området.
          </p>
          <head xml:id="i-U87gcF5Z6sAfFumGSvyY6Y" type="h3">
            7.2.4 Klimat, miljö- och energiinvesteringar
          </head>
          <head xml:id="i-2N8Qt3V6m1jzJ5rrkL1tbv" type="h4">
            1 % av BNP till klimatåtgärder
          </head>
          <p xml:id="i-UVUE2psZdMVkrdSni1WVFh">
            För att nå det övergripande klimatmålet att hejda en ökning av
            jordens medeltemperatur med över två grader har Vänsterpartiet
            bl.a. som mål att satsa motsvarande 1 % av BNP på klimatåtgärder
            till 2010. Det är den ambitionshöjning som klimatfrågan kräver
            och förtjänar. De klimatsatsningar som ingår i vårt BNP-mål finns
            förutom nedan angivna satsningar även nämnda i avsnitt om infrastrukturinvesteringar,
            bostadsinvesteringar, energiforskning och miljöteknik.
          </p>
          <p xml:id="i-S8AMcDvz6azVLgY1vMGQNV">
            Åtgärderna och investeringarna ska bidra till att minska utsläppen
            av växthusgaser samt minska klimatförändringarnas effekter i såväl
            Sverige som utomlands. Självklart ingår inte kärnkraft i dessa
            åtgärder.
          </p>
          <p xml:id="i-DgMsi3ENxX31N6fXdDXENn">
            Enligt rapporten Stern Review The Economics of Climate Change
            (2006) krävs åtgärder motsvarande ca 1 % av den globala bruttonationalprodukten
            (BNP) för att undvika de värsta konsekvenserna av klimatförändringarna.
            Om världens länder däremot inte agerar kan kostnaderna för klimatförändringarna
            uppgå till 520 % av BNP.
          </p>
          <p xml:id="i-6kUn94mNH3SoBt6CqYQJFS">
            Vi satsar stort på insatser för klimatsäkerhet. Sverige kommer
            enligt Klimat- och sårbarhetsutredningens första delrapport (SOU
            2006:94) att drabbas av omfattande översvämningar till följd av
            klimatförändringarna. Därför är det nödvändigt att införa förebyggande
            åtgärder och investeringar för att minska riskerna. Beredskapen
            måste höjas kring översvämningsfrågorna hos kommuner och verksamhetsutövare.
            En strategi måste utformas för att i förebyggande syfte stärka
            Sveriges klimatsäkerhet.
          </p>
          <p xml:id="i-GsPXDDNV1bhWCK8hGMuvcZ">
            Det är av stor vikt att behålla och utveckla klimatinvesteringsprogrammet
            (Klimp) som infördes 2003. I stället för att avveckla programmet
            satsar vi medel på att behålla och utveckla detta. Programmet
            innebär att kommuner och andra lokala aktörer kan få bidrag till
            långsiktiga investeringar som minskar växthuseffekten. Klimp beräknas
            minska utsläppen med 871 000 ton koldioxidekvivalenter om året
            enligt en ny utvärdering av Naturvårdsverket. Investeringsprogrammet
            har med åren effektiviserats och kommande bidrag till klimatinvesteringar
            beräknas ge dubbelt så stor klimatnytta per bidragskrona, jämfört
            med när systemet infördes.
          </p>
          <p xml:id="i-CNPaymB3JUX5G91MYVe54Q">
            Sverige ska öka satsningarna på Sveriges internationella klimatinvesteringsprogram
            (SICLIP) anser vi. Därför satsar vi dubbelt så mycket som regeringen
            på detta. Programmet innebär att svenska staten i samarbete med
            statliga myndigheter i andra länder investerar i olika miljöprojekt
            som minskar utsläppen av växthusgaser. Mottagarländerna får ny
            miljöteknik och kunskap som kan underlätta en modernisering och
            effektivisering av industrin och energisektorn.
          </p>
          <p xml:id="i-FsCo9zF6icg9Vre8GrKP8a">
            Vi föreslår ett nytt anslag till ett särskilt klimatbistånd som
            inrättas utöver nuvarande biståndsram. Klimatförändringarna är
            ett stort hot mot utvecklingsländer och ett enormt hinder för
            fortsatt fattigdomsbekämpning. Redan fattiga länder kommer att
            drabbas värst, exempelvis bedömer FN:s klimatpanel att vissa delar
            av Afrika kommer att drabbas av minskad matproduktion med upp
            till 50 % redan till 2020. Fattiga länder har inte heller de resurser
            som krävs för att möta förändringarna i klimatet.
          </p>
          <p xml:id="i-Xix5hNET22ZuKNCTEesj9">
            Satsningar på hållbar energi och energieffektivisering är avgörande
            för att nå klimatmålen. Vi vill inrätta en ny myndighet, Centrum
            för energieffektivisering, för bättre samordning av åtgärder för
            energieffektivisering. I dag fördelas ansvaret för energieffektivisering
            på flera olika statliga myndigheter. Denna uppdelning har gjort
            att ansvaret för uppföljning av mål och insatser brustit. I satsningen
            sammanför vi tidigare anslag till Energirådgivarna och stöden
            för energieffektiviseringar och förnyelsebar energi och avsätter
            extra resurser för detta.
          </p>
          <p xml:id="i-MxD3Hcbz4nBrPFbSoNkRf1">
            I framtida energisystem är fjärrvärmen viktig för att bl.a. fasa
            ut fossila bränslen. En fortsatt utbyggnad är viktig att värna.
            Ett stödsystem för detta kan komma att behövas och bör utredas.
            Detta kan ske antingen i form av ett klimatinvesteringsprogram
            eller i form av ett riktat stöd till fjärrvärmesektorn. Ett stöd
            för att gynna fjärrvärmeutbyggnaden blir än viktigare framöver
            då en eventuell konkurrens genom tredjepartstillträde kan resultera
            i sänkta priser och därigenom göra det mindre lönsamt att bygga
            ut fjärrvärmenäten. Därtill kan en ökad energieffektivisering
            i byggnader göra det mindre lönsamt att bygga ut fjärrvärmenätet.
          </p>
          <head xml:id="i-Wj6LxaogZq2WvSQvLitG5E" type="h4">
            Investeringar i havsmiljön
          </head>
          <p xml:id="i-3dLtWbimjpR3BeXMzWQ7iU">
            För att bevara och skydda livet i haven för framtiden behöver
            även investeringar i havsmiljön göras. Vi vill införa ett nytt
            Havsinvesteringsprogram (HIP) för att i likhet med klimatinvesteringsprogrammet
            erbjuda medfinansiering för miljömässigt kostnadseffektiva åtgärder
            för minskade utsläpp till havsmiljön. Havsmiljarden ska även gå
            till att genomföra Naturvårdsverkets aktionsplan för havsmiljön
            samt test av syresättningsprojekt i Östersjön. Östersjön tillhör
            i dag ett av världens mest hotade ekosystem och åtgärder för att
            livrädda havet är nödvändiga. För att minska belastningen på bl.a.
            havsmiljön föreslår vi höjd skatt på handelsgödsel och kemiska
            bekämpningsmedel. Vi vill införa en båtskatt på fritidsbåtar för
            att möjliggöra en skattesänkning på miljöanpassad alkylatbensin.
          </p>
          <p xml:id="i-5r9CGSZazvwFHTBjggoQ4U">
            Vi vill däremot inte finansiera satsningen på havsmiljön genom
            minskat anslag till skydd av skog, vilket regeringen gjort, utan
            utökar i stället ramanslaget. Vi satsar 1 miljard på havsmiljön
            under tre år, vilket är dubbelt så mycket som regeringen.
          </p>
          <head xml:id="i-ULm7bBHAMUwyGXKzijWu1h" type="h2">
            7.3 En offensiv företags- och näringspolitik
          </head>
          <p xml:id="i-MdXPbkfdoEdpkJAEwWkkGF">
            När de internationella storföretagen sviktar och flyttar produktion
            och beslutandemakt från landet, måste uppmärksamheten mer riktas
            mot den företagssektor som är framtiden, nämligen de små och medelstora
            företagen. Det är i denna sektor de privata arbetstillfällena
            till stor del kommer att skapas. Här kan staten på olika sätt
            understödja genom förslag som leder till fler företag och fler
            arbetstillfällen. Det kan handla om att stödja miljöteknikföretag
            och skapa klara, tydliga och förutsägbara regler.
          </p>
          <head xml:id="i-MYm7vsBWiqRu9hRTZKLARg" type="h3">
            7.3.1 Kapitalförsörjning
          </head>
          <p xml:id="i-7Gy9XcsTJdPyEBDUFVRAq6">
            Trots de mängder av finansieringsmöjligheter som en modern kapitalmarknad
            erbjuder finns fortfarande stora grupper av företag som kapitalismen
            inte är intresserade av och där staten har en roll att fylla.
          </p>
          <p xml:id="i-R9gnq7bcA9i4eHrrpnV6PN">
            På det regionalpolitiska planet har vissa företag problem med
            kapitalförsörjningen trots sin viktiga roll i utsatta regioner
            och trots stor potential. Ett viktigt problem är de låga värderingar
            som fast egendom har i dessa regioner, vilket gör det nästan omöjligt
            att belåna äldre fastigheter eller bygga nytt. Ett annat är att
            det visat sig att ju längre bort från en finansinstitution man
            ligger, desto svårare att låna. Den undermåliga tillgången på
            modern IT-teknik är ett tredje problem för dessa regioner och
            företag. Det har nu snart gått ett decennium sedan den senaste
            regionalpolitiska utredningen samtidigt som utvecklingen i samhället
            går i rasande fart. Vänsterpartiet menar att det nu är dags för
            en ny utredning som bl.a. tar upp de ovanstående problemen.
          </p>
          <p xml:id="i-RfRN1ivudtAa7h3NzfSRkb">
            Kapitalförsörjningen i övrigt brister också på många punkter.
            Den svenska staten och därmed den offentliga sektorn har ända
            sedan en sammanhållen järnväg började skapas varit en viktig beställare
            för företagen, delvis i form av de mer vanliga beställningarna
            av mat till kommunala institutioner, reparationer av vägar m.m.
            Man har även haft en avgörande roll när det gäller att ta fram
            bästa teknik t.ex. i form av beställningar inom medicinsk teknik
            för sjukvårdens behov eller utvecklandet av telefonnätet. Det
            är områden som har kreerat fram storföretag som Astra Zeneca och
            Ericsson. I dag har staten i hög utsträckning tagit ett steg tillbaka.
            Det senaste exemplet på en storskalig beställning är förmodligen
            de beställningar som gjordes genom den senaste energiuppgörelsen.
            Vänsterpartiet var där med och tog initiativet de gröna certifikaten
            som håller på att stampa fram ny teknisk utveckling på bl.a. vindkraftsområdet
            och som i dag engagerar grupper över hela landet. Det finns ingen
            anledning att det ska stanna vid detta. Med en annan regering
            skulle samlade initiativ tas på energiområdet och på lifescience
            -området (bioteknik och medicinsk teknik) exempelvis.
          </p>
          <head xml:id="i-BJcaL4AczbqaVpbiSXFj8q" type="h4">
            Såddfinansiering
          </head>
          <p xml:id="i-KCLRnSzocrdXGvhiAzSDwS">
            Såddfinansiering innebär att någon träder in med kapital och
            kompetens i det allra första skedet av en företagsstart när det
            ännu inte går att se några säkra vinster. Riskerna är stora och
            många nya uppstarter kommer inte att klara sig. De som däremot
            gör det har all möjlighet att växa. Det här är en arena där det
            privata kapitalet inte vill gå in på grund av riskerna. I dag
            har begreppet såddfinansiering fått två betydelser. Dels det lokala
            såddfinansieringskapitalet som kan komma från Nutek och lokala
            investerare och som stöder uppbyggandet av mindre företag med
            lokal karaktär. Dels det nationella såddfinansieringskapitalet
            som med större resurser bör stödja en utveckling av nationella
            viktiga nya storföretag i vardande av avancerad teknisk natur
            inom framtidsområden. Vänsterpartiet vill se en utveckling av
            båda dessa grenar av kapitalförsörjning.
          </p>
          <head xml:id="i-K1KS2bUMUejWqgAX9StbWm" type="h4">
            Kreditgarantiföreningar
          </head>
          <p xml:id="i-HtB1y6kPBReuaqQ5zsxbp7">
            En helt annan karaktär har de från staten fristående kreditgarantiföreningarna
            som genom lokal kunskap och relativt små egna medel kan stödja
            och hjälpa nystartare med bra idéer. Den här typen av föreningar
            är stora i flera delar av Europa men har fram till nu varit relativt
            små i Sverige. För att verksamheten ska växa behöver den nationella
            men även regionala medel till en basfinansiering.
          </p>
          <head xml:id="i-Csn6gc7mThvNSGKx9uY7mm" type="h3">
            7.3.2 Utbildning och forskning
          </head>
          <head xml:id="i-TTTrPDBDdh3ehEWEZAC7DW" type="h4">
            Företagen
          </head>
          <p xml:id="i-7XnLB8XjexHFcpcYGiHjS7">
            Sverige har i förhållande till BNP en relativt stor andel forskning.
            Dock ligger en stor del av denna forskning i de största företagen.
            En förhållandevis mycket liten del ligger i de små och mellanstora
            företagen. Det betyder att börjar storföretagen hacka slår det
            snabbt mot forskningen i Sverige. Senast såg vi det efter att
            IT-bubblan sprack i början av 2000-talet. Vänsterpartiet föreslår
            därför ökade satsningar på FoU i små och medelstora företag.
          </p>
          <p xml:id="i-36qnrScPyrqviTpyFMt3nu">
            Programmet Forska &amp; Väx hos Vinnova öppnades för ansökningar
            i december 2005 med benäget stöd av Vänsterpartiet. Intresset
            har varit mycket stort. De medel som är anslagna från den borgerliga
            regeringen räcker inte långt till den långa rad av tekniktäta
            företag som vill utvecklas. Vid senaste ansökningstillfället kunde
            endast 17 % av ansökningarna beviljas medel. Inom andra program
            ligger beviljade medel i procent på det dubbla. Vänsterpartiet
            menar att medelstilldelningen måste öka väsentligt. Vänsterpartiet
            vill också se ett skatteavdrag för små och medelstora företag
            som satsar på forskning, utveckling och produktutveckling. Den
            här typen av skatteavdrag är inte ovanliga i andra länder. Norge
            har t.ex. ett sådant sedan 2001. I samband med offentliga upphandlingar
            av större karaktär bör också den huvudentreprenör som får upphandlingen
            avsätta en viss procent av sina forskningsmedel i samband med
            genomförandet till sina underleverantörer. Detta för att kunskapsklyftan
            mellan storföretagen och de små och medelstora företagen inte
            ska växa än mer.
          </p>
          <head xml:id="i-Gu7YSFenM4vwcxPXu1Ker5" type="h4">
            Energiforskning
          </head>
          <p xml:id="i-VGFPSeK5NeX8qSTnywHt3">
            Forskning, utveckling, demonstration och utbildning är strategiska
            delar i byggandet av framtidens hållbara energisystem, men också
            för att utveckla en bra infrastruktur och ett livskraftigt näringsliv.
          </p>
          <p xml:id="i-Y5y49WPHw3H4xuq34PHXNs">
            Det finns ett stort internationellt behov av att utveckla hållbara
            energisystem, produkter och tjänster för energieffektivisering
            samt drivmedel och kraftproduktion baserade på hållbara resurser,
            som biomassa, vind och sol. Forskning om och utveckling av (FoU)
            olika typer av biodrivmedel och miljövänligare fordon behövs.
            Staten bör stödja forskning om biomassabaserade raffinaderier,
            som producerar både el, värme och gasformiga och flytande drivmedel
            samt även kemikalieråvaror och papper.
          </p>
          <p xml:id="i-79Qybpm7fFcXTYyfsevsE1">
            Omstruktureringen av industrin ställer stora krav på FoU, men
            har också stora energieffektiviseringspotentialer. Vidare är forskning
            om uttag av bioenergi ur jord- och skogsbruket nödvändigt. Solenergi,
            förgasningsteknik, motorer, värmepumpar, vindkraft, vågenergi,
            energilagring och många andra områden har goda kommersiella utvecklingsmöjligheter.
            Behoven är nästan oändliga. För små och internationellt beroende
            länder som Sverige är det nödvändigt att fokusera satsningarna
            på ett antal strategiska områden där behoven tidigt gör sig gällande
            och de kommersiella förutsättningarna är goda. Ett sådant område
            är energieffektivisering i bostäder och företag på kort och lång
            sikt, framför allt med hänsyn till den elintensiva industrin,
            ett annat är biodrivmedel.
          </p>
          <head xml:id="i-31U3uV9KuvGuTzigPibPzv" type="h3">
            7.3.3 Investera i fri programvara
          </head>
          <p xml:id="i-MdZcA7cxupKLDzR39npRYb">
            Vänsterpartiet har tidigare motionerat i riksdagen om att statliga
            myndigheter skulle gå över till öppen källkod senast 2010. Det
            gick inte igenom, och det är i stället andra länder som lägger
            sig i framkanten:
          </p>
          <list xml:id="i-R1f6K9b7A69KeRT9wecomT" style="ul">
            <item xml:id="i-3mDKpCq1acapNomV2TKiZf">
              Holland har i bred politisk enighet beslutat att både nationella
              och lokala myndigheter ska gå över till öppen källkod under 2008.
            </item>
            <item xml:id="i-YJVXE9WZxBKWrx3o1oaHap">
              Det franska parlamentet bytte operativsystem under sommaruppehållet
              2007: de använder nu Ubuntu, en populär version av GNU/Linux.
            </item>
            <item xml:id="i-L49WbEMCDeUGadNVHypNEH">
              Norge beslutade redan 2006 att avsätta 10 miljoner norska kronor
              till att stödja användningen av öppen källkod.
            </item>
          </list>
          <p xml:id="i-6725GtZFUYAN5KLpSmcDnF">
            Exemplen kan enkelt mångfaldigas. Vi tycker att Sverige ska slå
            in på samma väg och vill därför att staten avsätter pengar för
            att uppmuntra utvecklingen av fri programvara.
          </p>
          <p xml:id="i-RE246iBSskZo7K2kf6Cce1">
            Från ett samhällsekonomiskt perspektiv kan tillgången till fri
            programvara jämföras med infrastruktur. Av samma skäl som infrastrukturen
            i huvudsak behöver vara demokratiskt ägd och utan avgifter, anser
            vi att programvara i de allra flesta fall fungerar bäst fri. Användningen
            av fria program minskar Sveriges beroende av enskilda företag
            och lägger en stark grund för vår ekonomiska utveckling.
          </p>
          <p xml:id="i-MGcADpJqFbEr8VBCKJjEi6">
            Därför är det också rimligt att även Sverige börjar använda skattemedel
            till att stödja utvecklingen av fri programvara, snarare än att
            fortsätta betala dyrt för låsta proprietära system. Sveriges Kommuner
            och Landsting (SKL) har redan påbörjat ett arbete här som verkar
            mycket lovande. Många delar av den offentliga sektorn skulle behöva
            komplettera de fria programpaket som finns med program som är
            anpassade för svenska lagar och regler.
          </p>
          <p xml:id="i-3vo4iYJmwgShYKpdJDnDGa">
            Hur gör vi bäst för att använda skattemedel till att stimulera
            utvecklingen av sådan fri programvara? Det finns många tänkbara
            former, från rena beställningsuppdrag till öppna tävlingar med
            prispengar eller stipendier. Dels behöver formerna ge tillräckligt
            konkreta resultat för att kunna motivera sina skattemedel, dels
            behöver de fungera bra i förhållande till rörelsen för fri programvara.
            Säkert finns mycket att lära från föregångsländerna.
          </p>
          <p xml:id="i-4D63gpS9ukgVZAPFxCXK6U">
            Vi skulle vilja sätta upp en målsättning att små företag i Sverige
            enkelt ska kunna drivas helt med fri programvara. Det mesta av
            arbetet för att nå dit är redan gjort, men staten skulle kunna
            stödja utvecklingen av fria program som är anpassade för svenska
            förhållanden på områden som redovisning, personaladministration
            eller försäljning online. Utvecklingskostnaderna skulle trots
            allt vara marginella i jämförelse med nyttan för Sveriges ekonomi.
          </p>
          <p xml:id="i-Hps3EYUEXbEmDEu4qabizj">
            De här förslagen innebär inte att vi går över till statlig programvaruutveckling.
            Programmen utvecklas privat, och privata företag kommer att kunna
            tjäna pengar på support, programanpassning och annat. Statens
            uppgift är inte att kontrollera programmen, utan att uppmuntra
            deras utveckling på områden som är samhällsekonomiskt betydelsefulla.
            Många gånger kan det säkert vara positivt om staten i första hand
            tar ansvar för att det träligaste grundjobbet blir gjort och att
            andra sedan tar vid.
          </p>
          <p xml:id="i-RnKRMrGnr374JRWY71tVmz">
            Fria programvaror är internationalistiska till sin natur. Många
            länder världen över behöver genomföra en grundläggande datorisering
            till så låga kostnader som möjligt. Stöder vi fri programvara
            bidrar vi till det, och vi gör det dessutom på ett sätt som stärker
            fattiga länders oberoende gentemot västvärlden. Det är dags för
            Sverige att följa de andra stater som redan börjat det här arbetet,
            och vara med och bidra till världens programutveckling.
          </p>
          <head xml:id="i-9ZE1eMma3JswJ4NsAazQr7" type="h3">
            7.3.4 Miljöteknik
          </head>
          <p xml:id="i-By4fubd8E1hb5EysUasPXX">
            Miljöteknik är en framtidsbransch. Vi står på miljö- och energisidan
            inför ett teknikskifte som Sverige kanske inte skådat sedan järnvägen
            och elektriciteten förändrade Sverige.
          </p>
          <p xml:id="i-LAqGxvfTXQCLYzs6eyXbJg">
            Enligt rapporten Svensk miljöteknikexport 2005 exportstatistik,
            företag och marknader (Exportrådets nätverk Svensk Miljöteknikexport
            oktober 2005) kan den svenska exporten av miljöteknik ge 10 00015
            000 arbetstillfällen redan till år 2010. Miljöteknikexporten ökar
            kraftigt och dess värde var 25 miljarder kronor år 2004. Företagen
            är främst verksamma i vatten- och avloppsteknik, avfallshantering
            och återvinning samt luftrening. De viktigaste marknaderna är
            Norden och Västeuropa som tog emot mer än hälften av den svenska
            miljöteknikexporten. Marknader som vuxit är framför allt Asien,
            Central- och Östeuropa.
          </p>
          <p xml:id="i-N8QaXKaYtuasCNoJLrevMS">
            Det allra största hindret mot en ökad expansion är bristen på
            riskkapital. Exportrådets rapport anger att det är synnerligen
            viktigt att Sverige agerar för att behålla sin tätposition och
            höga internationella image inom miljöområdet. En fortsatt positiv
            utveckling kan mångdubbla antalet arbetstillfällen till år 2020.
            Den rådande bristen på satsningar inom miljöteknik måste vändas.
          </p>
          <p xml:id="i-17Y1VzBjWyDZsUVHrgsvtH">
            Det finns många skäl till att utveckla det statliga stödet och
            ägandet i den här branschen. När marknaden inte fungerar måste
            staten träda in och ta sitt ansvar. Förutom utökade arbetstillfällen
            i Sverige är en viktig anledning på satsningen att bidra till
            att genom export sprida miljöteknik till u-länder som behöver
            bygga upp nya energisystem utan att bli beroende av fossil energi.
            Det handlar om att bidra till att de globala utsläppen minskar.
          </p>
          <p xml:id="i-PmY62qHyaoEeaWeqtUzLRk">
            En satsning i en miljöteknikfond måste därför vara både långsiktig
            och ha betydande omfattning. Finansieringen bör i stor utsträckning
            bestå av ett direkt ägarkapital där staten också får möjlighet
            till inflytande över t.ex. sådana viktiga frågor som uppköp och
            flyttning av verksamheten utomlands. Vi menar att så långt det
            går måste allt göras för att behålla en sådan viktig högteknologisk
            och framtidsinriktad produktion i landet. Erfarenhetsmässigt vet
            vi att en del företag vill behålla hela inflytandet över verksamheten,
            och därför bör även möjlighet till lån och statliga borgensgarantier
            ingå i fondens verksamhet. För att kunna garantera långsiktigheten
            bör medlen till fonden tas över anslag i budgeten.
          </p>
          <head xml:id="i-G9hmnXDCpf5GjDiBJQLPXM" type="h2">
            7.4 Statligt ägande
          </head>
          <p xml:id="i-DE1EzMbu3FMvRr9AWF4sm8">
            Det statliga ägandet är satt under hård press av den borgerliga
            regeringen. Politiken präglas av utförsäljningar och oansvarighet
            såväl ur ett demokratiskt perspektiv som ur ett ekonomiskt. Vasakronan
            och SBAB, bolag som finns på försäljningslistan, kan t.ex. vara
            viktiga aktörer för att möta den internationella finansiella kris
            som också kan drabba Sverige. Vänsterpartiet vill utveckla det
            statliga, gemensamma, ägandet inom befintliga och nya områden.
            Vi föreslår därför nya satsningar och arbetssätt så att det gemensamma
            i större utsträckning ska kunna påverka samhällsutvecklingen nu
            och i framtiden. Därför föreslår vi förändringar inom det befintliga
            statliga ägandet men också en utvidgning av ägandet.
          </p>
          <head xml:id="i-QRhWsX7dMzewQBtK3C2Au6" type="h3">
            7.4.1 Förädla det statliga ägandet
          </head>
          <p xml:id="i-FgC5YvScRDW554iKcKnM3m">
            Vänsterpartiet har under tidigare regeringssamarbete drivit igenom
            krav på att statliga företag ska utveckla policyer för miljö och
            jämställdhet samt införa aktiv personalrekrytering för att motverka
            etnisk diskriminering. Den senaste framgången är att de större
            statliga företagen nu har öppna stämmor. Nu är det dags att öka
            takten. Följande frågor anser vi måste utvecklas:
          </p>
          <list xml:id="i-kAvQUDdrQbBrsPjrprEk6" style="ul">
            <item xml:id="i-LMmAbcRjB9gvUDiQb8K7xJ">
              De statliga företagen ska inte bara ha ett globalt ansvar utan
              också lokalt. Därför bör det i varje årsredovisning redovisas
              hur företagen varit aktiva lokalt.
            </item>
            <item xml:id="i-jsGz5Cv42rnpPnbbwbTWk">
              Vi anser att hela processen när det gäller tillsättning av styrelse
              ska göras offentlig och transparent. I dag är insynen i tillsättandet
              av styrelsen i ett statligt företag betydligt sämre än i ett privat.
              Efter att koden, som reglerar vissa etiska frågor inom näringslivet,
              kommit till kan man följa den valberedning som tillsätter styrelseledamöter
              i ett privat företag. Detta går inte att göra i ett statligt företag
              eftersom själva beslutet tas av ministern ensam. Det betyder att
              de anonyma tjänstemän som ligger bakom urvalsprocessen inte namnges.
            </item>
            <item xml:id="i-QC8ptNZ8YyHjpyTqXnntRG">
              Arvoden för tjänstemän från Näringsdepartementet som sitter i
              styrelserna som en del av sitt jobb bör helt tas bort. Ingen misstanke
              om dubbla lojaliteter får finnas.
            </item>
            <item xml:id="i-KYHEYdKLzM6yXuwhiuEzsx">
              Könsfördelningen på vd/gd-nivå och i ledningsgrupperna måste
              bli bättre. Ett konkret datum bör sättas för när vissa nivåer
              ska uppnås. I regeringens skrivelse om de statliga företagen från
              hösten 2007 är förhållandet 40 män och sju kvinnor som vd. Ledningsgruppen
              har något bättre siffror, 205 män och 101 kvinnor. Styrelsearvoden
              skiljer sig fortfarande mellan män och kvinnor. Detta måste rättas
              till.
            </item>
            <item xml:id="i-Y2EpTDe9m62CYqWWVE6pfQ">
              Redovisningen behöver utvecklas på många områden. En beskrivning
              av rehabiliteringsinsatser bör införas. Sjukfrånvaron framgår
              numera i översikten från de statliga företagen. Tillfälliga kontra
              fasta anställningar bör anges och ambitionen med riktning fasta
              anställningar bör finnas med. En redovisning av hur de statliga
              företagen minskar/förändrar sin miljöpåverkan vad gäller utsläpp,
              buller, avfall m.m. bör införas. Krav på hur även underleverantörer
              och konsulter successivt förs in i den egna miljöredovisningen
              bör ställas.
            </item>
          </list>
          <head xml:id="i-BLQhaNDnkPayVMS9EvHN1h" type="h3">
            7.4.2 Öka det statliga ägandet
          </head>
          <p xml:id="i-FDDF2b1XXS7y4o8DfTqVVy">
            Vänsterpartiet ser att det finns ett antal strategiska områden
            där det statliga ägandet mycket väl kan öka. Arlandabanan bör
            lösas in när möjligheten finns 2011 för att öka möjligheten till
            bättre kollektivtrafik kring Arlanda. SJ:s avkastningskrav bör
            sänkas för att öka möjligheten till investeringar och ökat tågresande.
            Sveaskog bör öka sitt skogsinnehav av både näringslivspolitiska
            och miljöpolitiska skäl. För att skapa större förutsättningar
            för att både utveckla miljöteknikområdet och skapa arbetstillfällen
            i Sverige behöver en miljöteknikfond inrättas.
          </p>
          <head xml:id="i-Eu3dWH8E22VnqG6Sw82eha" type="h4">
            Låt fler åka Arlandabanan
          </head>
          <p xml:id="i-6Tmds8AXMqwEeQ6pd2vd1L">
            Vänsterpartiet anser att staten ska lösa ut den option som finns
            när det gäller Arlandabanan. Optionen innebär att staten kan överta
            ägandet och ansvaret för Arlandabanan. Ett statligt ägande skulle
            kunna innebära:
          </p>
          <list xml:id="i-DFzWvLXdoMisWgy1TvT89N" style="ul">
            <item xml:id="i-9oDcbCRKqBZSJohHQCRmNC">
              sänkta priser på Arlandabanan,
            </item>
            <item xml:id="i-EUt4DgB6a4X1uq5sgZUeFp">
              ökat resande med tåg till och från flygplatsen, vilket omfattar
              både resenärer och dem som arbetar vid flygplatsen,
            </item>
            <item xml:id="i-3UeyqoUi89z6k7C5homy41">
              ökad spårkapacitet på stambanan mellan Stockholm och Uppsala,
              vilket är en sträcka som i dag är hårt belastad,
            </item>
            <item xml:id="i-YKEK9aof18LWMKnZFW4Aav">
              ökade möjligheter för pendeltåg att färdas direkt till Arlanda,
            </item>
            <item xml:id="i-3Hb1APyMFnkMrxmW6Nomq7">
              ökade möjligheter för regionala tåg i Mälardalen att färdas direkt
              till Arlanda,
            </item>
            <item xml:id="i-6Hahu5ZBnZPrmVjx1HmkbA">
              ökade möjligheter för fjärrtåg att färdas via eller direkt till
              Arlanda utan att passera Stockholms central.
            </item>
          </list>
          <p xml:id="i-TFQXQ18r8FQnEALsThEV9T">
            Arlandabanan invigdes 1999 och var ett OPS-projekt (offentlig
            privat samverkan). Statens aktör i samfinansieringsprojektet är
            A-Banan Projekt AB. Motpart på den privata sidan är A-Train AB.
            Det privata bolaget hade ansvar för att bygga anläggningen och
            driver Arlanda Express. Hela järnvägsutbyggnaden kostade ca 6
            miljarder kronor, varav staten stod för ca 4,3 miljarder och det
            privata bolaget för 1,7 miljarder. Staten har överlåtit rätten
            att trafikera järnvägen samt möjligheten att ta ut ersättning
            av andra operatörer som utnyttjar järnvägen under de 45 år som
            projektavtalet gäller.
          </p>
          <p xml:id="i-Nytjkjsx8X33xv9PtFfqHJ">
            Syftet med den nya järnvägsförbindelsen mellan Stockholm och
            Arlanda var att den skulle gagna samhället, bl.a. genom en mindre
            belastning på miljön, en säkrare trafiklösning och ökad tillväxt.
            Ett annat viktigt syfte var att den skulle öka integration mellan
            lokal, regional eller nationell tågtrafik och Arlanda flygplats.
            Inget av detta har dock blivit verklighet.
          </p>
          <p xml:id="i-A5iFyVw15dDWBHTg4D8Nfe">
            För att maximera vinsten har A-Trains profil varit att rikta
            in sig på resenärer med hög betalningsvilja. Den höga avgiften
            har lett till att bussarna till Arlanda fortfarande har en hög
            marknadsandel och att även taxiresor till flygplatsen står sig
            i konkurrens med tåget. Detta ger vare sig minskade miljövinster
            eller minskad trängsel på vägbanorna. Men det är även så att konsortiet
            tar ut en extra avgift av andra tågföretag som stannar vid Arlanda.
            Detta görs för att högbetalande resenärer med Arlandabanan inte
            ska välja ett billigare fjärrtåg. Det leder naturligtvis till
            att andelen tåg som stannar vid Arlanda är färre än vad det kunde
            vara.
          </p>
          <p xml:id="i-2Rwoz9oCbHq3xkr29NCsbz">
            Allt detta leder till ett dåligt resursutnyttjande av järnvägskapaciteten
            och att miljöeffekterna uteblir eller förminskas mot vad som skulle
            kunna vara fallet. Avgifterna för att åka med Arlandabanan sätts
            utifrån företagsekonomiska grunder. Lägre avgifter skulle däremot
            bidra till att fler tar tåget. Det skulle även betyda att Arlanda
            flygplats kan klara sitt utsläppstak, som i dag är nästan fullt
            utnyttjat.
          </p>
          <p xml:id="i-TYXbDxu814YnRQ4bFzgAVQ">
            Mycket talar för att OPS-lösningar som Arlandabanan leder till
            ökade samhällskostnader, samtidigt som makten över projekten skjuts
            från den offentliga sfären till den privata.
          </p>
          <p xml:id="i-XzsjYicCgbJbNnrbywUir4">
            Vi anser att infrastrukturinvesteringar ska fattas av demokratiska
            organ samt beslutas och förvaltas av statliga eller kommunala
            myndigheter med en öppen insyn i verksamheten. Det är samhällsekonomiskt
            effektivt att äga och driva infrastruktur. Om ägandet inte är
            gemensamt leder det lätt till målkonflikter mellan företagsekonomiska
            bedömningar å ena sidan och samhällsekonomiska aspekter å andra
            sidan.
          </p>
          <p xml:id="i-R4SSxza5MBMkem9uBTyK4d">
            Arlandabanan är ett exempel som tydliggör detta problem. Men
            staten har möjlighet att rätta till de problem som nu uppstått.
            I avtalet mellan staten och konsortiet finns en optionsrätt, som
            betyder att staten kan lösa ut A-Train när som helst efter 15
            år om regeringen bedömer att det finns brister i trafikens samordning
            och integration. Som vi påvisat här ovan föreligger det stora
            samordningsproblem som går ut över människor och miljö. Därför
            bör staten överta ansvaret för Arlandabanan.
          </p>
          <head xml:id="i-SzHhYVfCcu6osEZwWDPhby" type="h4">
            Öka resandet med tåg
          </head>
          <p xml:id="i-Dg5n7egqLQx7yLXbaxEBRR">
            Vi anser att avkastningskravet på SJ ska tas bort, eftersom det
            leder till en stark fokusering på att skapa vinst. Så kallat vanliga
            resenärer får stå tillbaka eftersom inriktningen är att konkurrera
            med flyget om höginkomstresenärer och inte minst tjänsteresor.
            SJ:s påtvingade inriktning blir därmed ett sätt att fokusera på
            marknadsandelar där män dominerar. Kvinnors, ungdomars och pensionärers
            möjligheter att färdas med tåg anses inte lika mycket värda. Avkastningskravet
            missgynnar den regionala utvecklingen och försvårar möjligheten
            att nå nationella miljömål.
          </p>
          <p xml:id="i-CVGNbBfRAgHACwXzVXCL3F">
            Från början var SJ en samhällelig nyttighet, hela folkets järnväg.
            Men genom olika trafikpolitiska beslut har företaget nu som främsta
            mål att gå med företagsekonomisk vinst. SJ:s lönsamhetsmål uppgår
            till 10 % avkastning av det egna kapitalet. Men det är inte bara
            vinst SJ AB ska göra, utan företaget har även ett avkastningskrav/utdelningsmål.
            Det betyder att staten kräver utdelning till statskassan på 33
            % av den redovisade nettovinsten. För 2006 betydde det att SJ
            levererade in 150 miljoner kronor till staten.
          </p>
          <p xml:id="i-CvtWtsicdqMtw1WtMwTSiV">
            Även om det inte går att göra en helt rättvis jämförelse med
            Danmarks motsvarighet, Danske Bahn (på grund av att det är ett
            affärsverk och inte ett aktiebolag som SJ AB) kan vi ändå notera
            att den danska staten ser sitt tågföretag som så viktigt, att
            det varje år tilldelas 4 miljarder danska kronor från staten.
          </p>
          <p xml:id="i-UkktmzntoWRKmwr6BtAhW3">
            Lönsamhets- och utdelningskravet gör att SJ AB tvingas prioritera
            bort relativt sett lågtrafikerade sträckor i glesbygd. Det leder
            även till att resenärer utifrån ekonomiska utgångspunkter i stället
            väljer flyg eller långfärdsbussar, eftersom det är förhållandevis
            dyrt att resa med tåg i Sverige. Statens krav gör alltså att färre
            åker tåg, vilket är helt orimligt om vi vill minska klimatpåverkan.
          </p>
          <p xml:id="i-2Lyoxykkg6xCXCjtWvZFrC">
            Så om utbud av tåg och sänkta biljettpriser ska bli verklighet,
            kan inte staten använda SJ som mjölkko. Ska de trafikpolitiska
            målen förverkligas måste fler ges en reell möjlighet att åka tåg
            i stället för flyg, buss eller bil. SJ AB:s utdelningskrav till
            ägaren, dvs. staten, bör därför avskaffas.
          </p>
          <head xml:id="i-NYHCMKQGXY8UKPFCcXo5F" type="h4">
            Sveaskog
          </head>
          <p xml:id="i-X7uwK43CNEpHs9uLhkmMvf">
            För att värna jobben inom skogsnäringen och öka möjligheten att
            möta framtidens resurskonflikter gällande att använda skogsmark
            för utvinning av virke, bioenergi, skydd av biologisk mångfald
            och kolsänkor ser vi ett behov av att se över hur ett utökat starkt
            ägande av skog kan bidra till att möta dessa utmaningar på ett
            modernt och ansvarsfullt sätt. Skogsnäringen har alla karakteristika
            för en viktig infrastruktur. Näringen finns också över hela landet
            och är viktig i glesbygden både för sågverken, massa- och pappersindustrin,
            pelletstillverkningen med m.m. också för natur- och ekoturismen.
          </p>
          <p xml:id="i-Q8GrnB6zk6UBnvZUYnXvgj">
            Staten är i dag en stor ägare av skogsmark, men det statliga
            ägandet är spritt på många olika myndigheter och bolag. Vi ser
            därför ett behov av en samordning, utveckling och klargörande
            med syftet med nuvarande innehav och ägande av skog. Samtidigt
            behöver naturvården och de sociala värdena i form av naturturism,
            rekreation och upplevelser och kulturmiljövärden som finns i våra
            skogar utvecklas och stärkas.
          </p>
          <p xml:id="i-QMcYVFagH3jhwLMbWJCkCM">
            Vi ser en stor framtida potential i att en större andel av skogsråvaran
            förädlas i Sverige, vilket också ger fler arbetstillfällen. Även
            inom bioenergisektorn finns stor potential till nya jobb. Satsningar
            på biodrivmedelsproduktion av inhemska förnybara bränslen kan
            i Sverige enligt Lantbrukarnas riksförbund (LRF) under vissa förutsättningar
            ge 25 000 nya jobb fram till år 2010. Antalet sysselsatta är resultatet
            av investeringarna i nya anläggningar, driften av dessa samt produktion
            av energiråvaran. Biobränslen svarar i dag för nästan en fjärdedel
            av Sveriges totala energianvändning.
          </p>
          <p xml:id="i-8MPaXbzuTLWdzmoee8CesT">
            I dag står skogsnäringen inför stora utmaningar. Tillgången till
            billig import av skogsråvara har minskat och pressen på hur den
            inhemska skogsråvaran ska användas har ökat när det gäller produktion
            av pellet och andra generationens etanol. Samtidigt som produktionsmålen
            utvecklas följer förpliktelser att skogsbruket bedrivs på ett
            ekologiskt hållbart sätt och att mark avsätts för skydd av hotade
            arter och biologisk mångfald. Vi ser att Sveaskog skulle kunna
            utveckla ett närmare samarbete med högskoleforskningen för att
            öka förädlingsgraden, där Sverige ligger efter många länder, men
            också för en utökad trähustillverkning med både offentliga byggnader
            och flerfamiljshus. Ett samarbete med Vasakronan skulle här vara
            möjligt.
          </p>
          <p xml:id="i-Jwe4ncQth2KS3DQ6oL1p5W">
            Miljömålsrådet bedömer i april 2008 att miljökvalitetsmålet Levande
            skogar är mycket svårt eller inte möjligt att nå till målåret
            2020 även om ytterligare åtgärder sätts in. Skogar med mycket
            höga naturvärden avverkas och skogens kulturlämningar skadas.
            Rådet bedömer att hänsynen i skogsbruket måste bli bättre och
            föreslår ökade arealer av skyddad skog.
          </p>
          <p xml:id="i-NueiZqHZqdq47AjVJUGLb8">
            En stor mängd växt- och djurarter i våra skogar lever under hot.
            På rödlistan i Sverige klassas för tillfället nästan 2 000 arter
            som missgynnade eller hotade. Det moderna skogsbruket utarmar
            livsmiljöerna för de flesta av dessa arter.
          </p>
          <p xml:id="i-s51wcdkwkX4TjQsokWAD2">
            Att stoppa förlusten av biologisk mångfald är bland det viktigaste
            miljöarbete som kan göras i Sverige i dag. Samtidigt behövs skogen
            för virke och bioenergiutvinning. För att möta dessa intressen
            behöver en nationell strategi utvecklas. Genom utökad statlig
            mark kan en sådan strategi få ökade möjligheter att genomföras.
            Den fortsätta utförsäljningen av statlig skogsmark till privata
            skogsbrukare som har pågått ett antal år anser vi vara direkt
            kontraproduktiv. Vi anser att Sveaskog i stället ska öka sina
            inköp av skog. Medel kan tas från den egna vinsten och när så
            behövs föras över från andra statliga bolag. Sveaskog skulle genom
            ett utvecklat ägande dessutom kunna få fler markområden att byta
            med då privata markägare köps ut vid bildande av naturreservat.
          </p>
          <p xml:id="i-Cc5NiYYHoxoDxtgG3H2tNf">
            Vänsterpartiet har föreslagit att en utredning tillsätts för
            att utreda effekterna av att ge Sveaskog ägardirektiv att efterskänka
            skyddsvärd statligt ägd skogsmark som naturreservat utan att belasta
            anslaget för biologisk mångfald i statsbudgeten. Det skulle innebära
            att den skyddsvärda skogsmark, 70 000 hektar, som Naturvårdsverket
            i dag successivt köper loss från Sveaskog för att göra till formellt
            skyddade områden efterskänks av bolaget.
          </p>
          <head xml:id="i-WmhruXGcVQYamRvMGffFcA" type="h2">
            7.5 Vänsterpartiets skattepolitik för produktiv rättvisa
          </head>
          <head xml:id="i-641cZRWJJo4WRz1BbBTa2C" type="h3">
            7.5.1 Rättvisa skatter
          </head>
          <p xml:id="i-QquSM7AYwSV8bKkA64jMcw">
            Målsättningen för Vänsterpartiets skattepolitik är att få fler
            människor i arbete, trygga välfärden och skapa förutsättningar
            för en hållbar utveckling. En hög sysselsättning är en förutsättning
            för att få resurser till den offentligt finansierade välfärden
            som vi menar ska finansieras via skatterna. Vi vill utveckla den
            generella välfärden och samtidigt ta hänsyn till hur kvinnors
            och mäns olika förutsättningar kan ta sig olika ekonomiskt uttryck.
            Kvinnors lägre inkomst av arbete får betydelse för nivån på såväl
            sjukförsäkring som a-kassa och pensioner. Man kan påvisa hur skillnader
            i inkomststrukturer mellan kvinnor och män minskar när skattepliktiga
            ersättningar (transfereringar), familjestöd och skatt beaktas.
            En viktig slutsats blir att kvinnor som kollektiv är mer beroende
            av skatte- och transfereringssystemen och därmed mer känsliga
            för förändringar.
          </p>
          <p xml:id="i-ENJZXU7erTG8pjraxrinRC">
            En undersökning gjort av Sveriges Kommuner och Landsting (SKL)
            visar att viljan att betala skatt är hög och att många föredrar
            satsningar på t.ex. vård och äldreomsorg före skattesänkningar.
            Skatter måste också upplevas som rättvisa för att få acceptans.
            Därför menar Vänsterpartiet att det krävs en viss progressivitet
            i systemet, bl.a. en höjd statlig skatt vid högre inkomster. Forskning
            visar dock att proportionell beskattning också är omfördelande
            till förmån för människor med lägre inkomster.
          </p>
          <head xml:id="i-Takum17Zz6XKrj1LC6ybfo" type="h3">
            7.5.2 Skatter som styrmedel i miljöpolitiken
          </head>
          <p xml:id="i-TrgYoKMovpySH4Jvy5kUxc">
            Skatter är ett viktigt styrmedel i klimat- och miljöomställningen.
            Vänsterpartiet har höga ambitioner för att utveckla den svenska
            klimatpolitiken och för att Sverige ska kunna minska sina utsläpp
            med 40 % till år 2020 i förhållande till 1990 års nivå. Fram till
            år 2050 bör utsläppen vara minst 7590 % lägre än år 1990. Vi har
            också som mål att klimatsatsningarna ska uppgå till 1 % av BNP
            under mandatperioden. Skatter, tillsammans med andra styrmedel,
            är viktiga verktyg för att nå dessa klimatmål. Det handlar t.ex.
            om höjda koldioxidskatter och att införa en kilometerskatt för
            tunga fordon för att minska transporters skadliga påverkan på
            miljön och styra över till mer kollektivt resande. Vi vill ha
            stimulanser för att påskynda energieffektivisering av industrier
            och bostäder. Med hjälp av skattereduktion för forskningsinsatser
            vill vi skapa ytterligare förutsättningar för miljö- och energiomställningen.
          </p>
          <p xml:id="i-Pi22zHF23UTVvNBxBuJDRF">
            Vänsterpartiet var med och införde skatteväxling år 2000. Fram
            till år 2006 har drygt 16 miljarder växlats från ökad skatt på
            sådant som belastar miljön negativt, till sänkt skatt på arbete
            och stöd till vissa stimulansåtgärder. Under innevarande mandatperiod
            har Vänsterpartiet lagt förslag om fortsatt skatteväxling. Vi
            menar att det krävs en höjd ambitionsnivå för att nå uppsatta
            klimatmål. Vi är medvetna om att skatteåtgärder inom miljö- och
            energiområdet kan innebära kännbara fördyringar för många låg-
            och medelinkomsttagare. Skatteförändringar kan bidra till att
            utjämna dessa effekter mellan olika grupper.
          </p>
          <head xml:id="i-UuG2k1Co42QQyrvRttnXfw" type="h3">
            7.5.3 Skatter och företagande
          </head>
          <p xml:id="i-LMxjJcVrGL8LJZpz497bM9">
            Vänsterpartiet tror inte att det är nödvändigt med stora skattesänkningar
            för att förbättra de mindre företagens situation. Däremot är vissa
            förbättringar och justeringar nödvändiga.
          </p>
          <p xml:id="i-QG4dLWLWA6MEmz4EKKWoSE">
            Vi vill peka på vikten av att ha ett enhetligt likformigt regelsystem
            med få undantag som är enkelt att förstå och tillämpa för den
            enskilde företagaren. Ett likformigt skattesystem förhindrar också
            inlåsningseffekter och en snedvriden konkurrens.
          </p>
          <p xml:id="i-VjdJXGLAufFUAAUFt2jDg6">
            Många gånger diskuteras behov av skatteincitament i samband med
            start av företag eller i samband med expansion. Det kan vara nödvändigt
            till viss del. Men att stimulera nyföretagande måste vägas mot
            krav på affärsmässighet och överlevnad som en del av företagandet.
            Dessutom finns redan i dag möjlighet till stöd genom underskottsavdrag
            och möjlighet till uppskov. Två viktiga delar som däremot omedelbart
            bör genomföras är en rejäl satsning på såddkapital i ett företags
            tidiga skede och skattereduktion för satsningar på forskning och
            utveckling i mindre företag. Det skulle gynna den viktiga miljö-
            och energiomställningen.
          </p>
          <p xml:id="i-524pTgumN6LTj1uh7D5imy">
            Begränsningen av den generella nedsättningen av arbetsgivaravgifterna
            som regeringen genomfört har i första hand drabbat de mindre företagen.
            Vi anser att det var ett felaktigt beslut och menar att den typen
            av reduktion är att föredra framför de selektiva nedsättningar
            som nu genomförs.
          </p>
          <p xml:id="i-3NcH8vmr91bnQZixMRbZ7D">
            Vänsterpartiet har medverkat till att 3:12-reglerna reformerats
            under ett antal år. Regelverket får ibland kritik för att vara
            krångligt. Syftet med reglerna är att förhindra att det som ska
            betraktas som tjänsteinkomster omvandlas till kapitalinkomster.
            Vi tycker att det syftet är viktigt och måste upprätthållas. Om
            möjligt ska naturligtvis förenklingar kunna genomföras.
          </p>
          <head xml:id="i-7hMRoTyYbVUxozDxx5BoX3" type="h3">
            7.5.4 Skattefusk och svartjobb
          </head>
          <p xml:id="i-2jJBLQb7X3xrf51ssnDhnS">
            Varje år går staten miste om över 130 miljarder kronor i uteblivna
            skatteinkomster. Det är ett resultat av både medvetet skattefusk
            och oavsiktliga misstag, men där fusket står för den största delen.
            För företag som vill vara seriösa blir skattefusk och svartarbete
            ett gissel eftersom man inte kan konkurrera på lika villkor.
          </p>
          <p xml:id="i-VvJo4x94dcx89RaCfJNSsU">
            För att komma till rätta med problemet krävs tydlig lagstiftning
            och en rad åtgärder som ger myndigheter större befogenheter. Vi
            vill lyfta fram det förtjänstfulla arbete som fackliga organisationer
            och arbetsgivarorganisationer inom byggbranschen gjort för att
            motverka fusk.
          </p>
          <p xml:id="i-UnR8Gt2ZqmYqgipEZSMz36">
            Skatteverkets möjlighet att göra oanmälda arbetsplatsbesök för
            att kontrollera personalliggare bör utökas till att omfatta fler
            branscher än i dag. En annan åtgärd är att den månatliga redovisningen
            av skatter och avgifter görs på individnivå. Innan det blir en
            generell åtgärd föreslår vi en försöksverksamhet, t.ex. i byggbranschen.
            Dessutom måste Skatteverket få ökade resurser inte minst för att
            möta en ökad ekonomisk brottslighet med internationella förgreningar.
          </p>
          <p xml:id="i-3h2yL5H1LD1u665kbESHrq">
            Det är också viktigt att vi får ett skattesystem som är mer likformigt
            där man undviker undantag och gränsdragningar. Det blir lätt en
            grogrund för fusk och ökar dessutom krångelfaktorn.
          </p>
          <head xml:id="i-DevXXTvW13XCt62xZfVxSU" type="h2">
            7.6 Utbildning för arbete och aktiv arbetsmarknadspolitik
          </head>
          <p xml:id="i-Jv1GfM2FTEode8BS4rPGUe">
            Full sysselsättning är det överordnade målet med Vänsterpartiets
            ekonomiska politik. Arbetslöshet är destruktivt både för den enskilde,
            för löntagarna som kollektiv och för samhället som helhet. Det
            är därför ett grundläggande politiskt ansvar att skapa förutsättningar
            för att alla medborgare ska kunna arbeta.
          </p>
          <p xml:id="i-9VDsfaxofymcULD2iZRJ97">
            Det är också ett politiskt ansvar att skapa förutsättningar för
            ett arbetsliv som präglas av trygghet och goda möjligheter till
            inflytande och utveckling i arbetet, och där alla har en plats
            efter sin individuella förmåga. En hög generell utbildningsnivå
            och aktiv arbetsmarknadspolitik är omistliga delar i den svenska
            modellen, där strävan är att öka produktiviteten och kvaliteten
            i arbetslivet genom att bejaka strukturomvandling. Till skillnad
            från regeringen vill Vänsterpartiet fortsätta att bygga vidare
            på och förbättra denna modell där staten tar sin del av ansvaret
            för ett väl fungerande, utvecklande och demokratiskt arbetsliv.
          </p>
          <head xml:id="i-J58mBHEGgzTpwJi9Avph7S" type="h3">
            7.6.1 Utbildningspolitik
          </head>
          <p xml:id="i-NHSHuWbxbX8KdeL7i78pga">
            Framtidens arbetsliv kommer att ställa allt större krav på arbetskraftens
            kunskaper, och tendensen är att allt fler arbeten kräver eftergymnasial
            utbildning. Yrkesspecialisering kommer att ske senare, vilket
            ställer högre krav på den eftergymnasiala utbildningen. Yrkeslivet
            ställer också krav på grundläggande basfärdigheter såsom självständighet,
            förmåga att formulera och lösa problem, kritiskt tänkande och
            kommunikativ förmåga samt goda teoretiska kunskaper. All gymnasieutbildning
            måste därför ge eleverna dessa grunder samtidigt som de får de
            praktiska och teoretiska kunskaper som är nödvändiga för att förbereda
            för samhälls- och arbetslivet. Givetvis ska gymnasiet också ge
            alla behörighet till fortsatta studier.
          </p>
          <p xml:id="i-Lp7mA375g68h8ygWwFkiLc">
            Högskolan måste öppnas för alla grupper i samhället, och det
            behövs åtgärder för att motverka snedrekrytering. För att det
            livslånga lärandet ska bli en verklighet även för dem som inte
            söker sig till högskolan behövs det genomgripande förändringar
            av den eftergymnasiala yrkesutbildningen. Vi vill se ett mer sammanhållet
            system av eftergymnasial yrkesutbildning, som är bättre anpassat
            till de föränderliga behov som finns i samhället och hos individerna.
          </p>
          <head xml:id="i-K4pg4AKgDdsATaRBKmBVKh" type="h3">
            7.6.2 Kollektivavtal och anställningstrygghet
          </head>
          <p xml:id="i-K35u18SH7TrZnyEpes5FqB">
            De fackliga organisationernas arbete med att teckna avtal och
            tillvarata löntagarnas intressen ute på arbetsplatserna är själva
            navet i den svenska arbetsmarknadsmodellen. Att värna den svenska
            modellen är därför också att värna fackförbundens reella möjligheter
            att verka. Att ta strid för svenska fackförbunds oinskränkta rätt
            att teckna kollektivavtal med företag från andra EU-länder mot
            bakgrund av EG-domstolens utslag i Lavalmålet är en självklarhet
            för Vänsterpartiet. Vi menar att Sverige omöjligen kan godkänna
            det nya EU-fördraget utan att vi förhandlat till oss bindande
            garantier för att den svenska kollektivavtalsmodellen och strejkrätten
            är överordnade den fria rörligheten i EG-rätten.
          </p>
          <p xml:id="i-FctUPYyMZuBedUP2UpF9Jz">
            Arbetet mot social dumpning måste prioriteras. Vi kan aldrig
            acceptera att redan utsatta människor utnyttjas till svartarbete.
            Alla har rätt till ett anständigt liv med goda löner och arbetsvillkor.
            Vi anser att såväl arbetsmarknadens parter som Skatteverket och
            Ekobrottsmyndigheten ska ges tydligare riktlinjer och mer resurser
            för att bekämpa denna typ av ekonomisk brottslighet och utnyttjande.
          </p>
          <p xml:id="i-9HaEyksEDcs2p2SpjPTt1N">
            Regeringen har slopat avdragsrätten för medlemskap i fack och
            a-kassa. Det är en liten besparing i statsbudgeten, men resulterar
            i ökade utgifter för enskilda med små ekonomiska marginaler. Vi
            ser detta som ytterligare ett sätt för regeringen att underminera
            de fackliga organisationerna och avser självfallet att återinföra
            avdragsrätten, som ju för övrigt harmonierar med arbetsgivares
            rätt att dra av för medlemskap i arbetsgivarorganisation.
          </p>
          <p xml:id="i-TtAvMzLaf4KMuSg9JPHJZr">
            Regeringens utvidgning av arbetsgivares rätt att visstidsanställa
            slår hårt mot framför allt ungdomars möjligheter att etablera
            sig i arbetslivet. Det skapar också instabila arbetsplatser där
            det är svårt att bedriva fackligt arbete och systematiskt arbetsmiljöarbete.
            Vi vill begränsa de otrygga anställningarna genom att kraftigt
            förkorta tiden för att kvalificera sig till fast jobb och sätta
            ett tak för hur länge en person kan vara visstidsanställd på 36
            månader. Anställningsformen allmän visstidsanställning ska beläggas
            med en arbetsgivaravgift som ligger 5 % över övriga anställningsformer,
            i syfte att premiera arbetsgivare som erbjuder fasta jobb.
          </p>
          <p xml:id="i-TKCuuBv3JgXTmiUuxj8QE">
            Löneskillnaderna mellan kvinnor och män är ett stort och oacceptabelt
            samhällsproblem som bara kan lösas genom medveten jämställdhetspolitik
            på flera områden. Vänsterpartiet har ett flertal förslag på reformer
            som skulle förbättra förutsättningarna för att uppnå jämställdhet
            i arbetslivet. Individualiserad föräldraförsäkring, rätt till
            heltid med deltid som möjlighet och satsningar på såväl kompetensutveckling
            som fler anställda i den offentliga välfärdssektorn är några av
            dem. Vi avsätter också pengar för ett särskilt statsbidragssystem
            till kommunsektorn som ska belöna ett framgångsrikt arbete med
            att utjämna löneskillnader som beror på kön.
          </p>
          <head xml:id="i-dCJfaqo7AzQFVs8MGjZmm" type="h3">
            7.6.3 Arbetslöshetsförsäkringen
          </head>
          <p xml:id="i-CGDm95TitvX9qkb3WrjybK">
            Urholkningen av arbetslöshetsförsäkringen är en ständigt fortgående
            process i den borgerliga regeringens politik. Vi har ännu inte
            till fullo kunnat börja analysera konsekvenserna av det medvetna
            och systematiska raserandet av detta för både den enskilde, löntagarkollektivet
            och hela samhällsekonomin så väsentliga trygghetssystem. Dock
            kan vi redan konstatera att det resulterat i att över 400 000
            medlemmar lämnat a-kassorna och nu står oförsäkrade vid arbetslöshet.
            Under kommande budgetperiod kommer de ekonomiska konsekvenserna
            av de ändrade regelverken med hårdare kvalifikationskrav, fler
            utförsäkrade och sänkta ersättningsnivåer att få allt större genomslag.
          </p>
          <p xml:id="i-LBLnjKZtDdekWu1CZS9ZrH">
            Vänsterpartiet har bestämt avvisat regeringens samtliga försämringar
            av arbetslöshetsförsäkringen. En solidariskt finansierad arbetslöshetsförsäkring
            som ger löntagarna inkomsttrygghet vid arbetslöshet är en central
            del i den gemensamma välfärden och för en väl fungerande arbetsmarknad.
            Vi återställer regeringens samtliga försämringar av a-kassan i
            vår budget och föreslår dessutom en rad förbättringar. Inför 2010
            avser vi att återkomma med förslag på en reformerad arbetslöshetsförsäkring
            som bygger på frivillighet, facklig administration, solidarisk
            finansiering och 80-procentig ersättningsnivå.
          </p>
          <head xml:id="i-RXjHpsW2a487iSfRWkaUUF" type="h3">
            7.6.4 Arbetsförmedlingen
          </head>
          <p xml:id="i-Wzkxj7hHhVEVFZe3bs3Jmo">
            Regeringens stora nedskärningar av den aktiva arbetsmarknadspolitiken
            är inte enbart en anpassning till lägre arbetslöshetstal, utan
            är ett uttryck för en radikalt annorlunda syn på Arbetsförmedlingens
            roll och ansvar. En betydligt mindre andel av de inskrivna på
            Arbetsförmedlingen erbjuds i dag insatser som syftar till att
            öka kompetens och anställningsbarhet. I stället är det snabb utslussning
            som står i fokus. Arbetsförmedlingen har alltmer reducerats till
            en platsbank utan ansvar för att stärka humankapitalet. Det är
            en politik som försvårar omställning och lämnar stora grupper
            av arbetssökande utan möjligheter att hitta ett varaktigt arbete.
          </p>
          <p xml:id="i-R5u92iscTEShVnemGtUDqj">
            Vi menar att arbetsmarknadsläget motiverar intensifierade satsningar
            på arbetsmarknadsutbildning och riktade anställningsstöd till
            dem som har särskilda svårigheter att hitta arbete. Bristen på
            kvalificerad arbetskraft i ett flertal branscher kan avhjälpas
            med satsningar på fler platser i arbetsmarknadsutbildning. Antalet
            platser bör uppgå till 15 000 månadsplatser. Särskilt fokus bör
            läggas på att erbjuda fler utbildningsplatser till kvinnor, då
            dessa varit underrepresenterade under en tid.
          </p>
          <p xml:id="i-VFcrL6ULVhujNpT9VLmYjs">
            Även med högre sysselsättningsgrad kommer det att behövas särskilda
            insatser för långtidsarbetslösa. Vi avser därför att behålla plusjobben,
            anställningsstöden och utbildningsvikariaten som skattekrediteringar
            på inkomstsidan.
          </p>
          <p xml:id="i-LM7CMW1yeK92GsQXH8CDd6">
            Funktionshindrade och personer med nedsatt arbetskapacitet ska
            beredas goda möjligheter att delta i arbetslivet. Lönebidrag och
            OSA är ett väldigt bra sätt att bereda plats för dem som i dag
            står långt från arbetsmarknaden. Ett lönebidrag eller en OSA-anställning
            är en subventionerad anställning motsvarande 7080 % av lönekostnaderna,
            men med ett tak, vilket gör det både träffsäkert och attraktivt
            både för privata och offentliga arbetsgivare att bereda plats.
            Vi kommer i höst att föreslå en höjning av taken och en utökning
            av antalet platser för att fler ska få chansen till ett arbete.
            För personer med tillfälliga eller permanenta funktionshinder
            eller andra problem som gör att de har svårt att komma in på arbetsmarknaden,
            är det en bra chans att få och upprätthålla ett jobb och därigenom
            få en chans att etablera sig på arbetsmarknaden.
          </p>
          <p xml:id="i-SnpbbViBSuBZzTJnHNV5jN">
            Invandrades alltför höga arbetslöshetstal måste bemötas både
            med insatser mot diskriminering och riktade åtgärder för att stärka
            invandrades möjligheter att delta i arbetslivet på lika villkor.
            Bland annat vill vi satsa på förbättrad sfi-undervisning som kan
            kombineras med anställningsstöd och bättre möjligheter att få
            yrkeskunskaper och examina översatta och värderade.
          </p>
          <p xml:id="i-ZEA7yCFUvLUxg11MvpB5W">
            Arbetsförmedlingen arbetar med alla dessa uppgifter och behöver
            rejäla resurstillskott för att kunna erbjuda bättre service till
            såväl arbetssökande som arbetsgivare.
          </p>
          <head xml:id="i-ApJiyHX9iFGv6VbD93TcGp" type="h3">
            7.6.5 Arbetsmiljö
          </head>
          <p xml:id="i-WGo4viNbSApRE2KvZimwU">
            Förebyggande arbetsmiljöarbete är centralt för att motverka ohälsa
            och olycksfall i arbetslivet. Arbetsmiljöfrågor är dessutom i
            hög grad jämställdhetsfrågor, eftersom de arbetsplatser och yrken
            som är kvinnodominerade genererar mer arbetsrelaterad ohälsa.
            Vänsterpartiet vill stärka och utveckla arbetsmiljöarbetet och
            ge Arbetsmiljöverket och skyddsombuden mer resurser och bättre
            verktyg i sitt arbete. Vi anser också att en nollvision för dödsfall
            i arbetslivet bör uppställas.
          </p>
          <p xml:id="i-J2XauQFP9VakbH3pyhqCtJ">
            Vänsterpartiet avvisade regeringens omotiverade nedläggning av
            Arbetslivsinstitutet (ALI) i budgetpropositionen 2006. Nedläggningen
            innebär en förskingring av kunskaper och en viktig informationskälla
            för såväl arbetsmarknadens parter som myndigheter och beslutsfattare.
            Vänsterpartiet anser att de resurser som ALI förfogat över även
            i framtiden bör avsättas till arbetslivsforskning och informationsinsatser
            om forskningsfältet. Vi avser att återkomma med konkreta förslag
            på hur denna verksamhet ska organiseras i framtiden.
          </p>
          <head xml:id="i-N7yiVstwPKvFC2oz9GktDu" type="h2">
            7.7 Stärkta socialförsäkringar
          </head>
          <p xml:id="i-P2L6QABPMBLML17jNhY4vH">
            Vänsterpartiet ser det som en prioriterad uppgift att stärka
            socialförsäkringssystemet. Detta är ett viktigt verktyg för att
            minska klass- och könsskillnader. Alla har rätt till ekonomisk
            trygghet vid inkomstbortfall på grund av sjukdom, arbetslöshet,
            ålderdom, eller föräldraskap. De förbättringar som behöver göras
            av socialförsäkringssystemens olika delar, för att rättigheterna
            ska omfatta alla och för att tryggheten för de försäkrade ska
            öka, ska göras med den generella välfärdsmodellen som utgångspunkt.
          </p>
          <p xml:id="i-FYrW2Uih7xL7rPQDq5Ri1">
            Vi arbetar för ett starkt och hållbart system som ger människor
            trygghet vid förändringar och tillit att klara olika livssituationer.
            Stabila offentliga ekonomiska välfärdssystem skapar trygga människor,
            som kan tillvarata sina livsmöjligheter. Genom att föra en politik
            för full sysselsättning och värna det ekonomiska trygghetssystemet
            skapar vi ett mer rättvist och solidariskt samhälle.
          </p>
          <p xml:id="i-5QuGNiKUbEWuANh3k1L5iK">
            Sedan ett antal år tillbaka förs långtgående diskussioner om
            att reformera socialförsäkringarna enligt pensionssystemets modell.
            Risken är stor att de förändringar som nu sker inom socialförsäkringsområdet
            är ett stort steg på vägen till ett totalt systemskifte. Diskussionerna
            handlar om rakare rör mellan vad som betalas in och vad som betalas
            ut, att inslagen av privata försäkringar, egenavgifter och avtalslösningar
            ska öka och att socialförsäkringarna ska utgöra en ekonomiskt
            självständig del utanför statsbudgeten och därmed göras oberoende
            av politiskt inflytande. Det är bara att se på pensionssystemets
            konsekvenser för att ana vad detta kommer att medföra.
          </p>
          <p xml:id="i-5cpH5RptLDMmDxmRCYrt18">
            En ökad privatisering inom socialförsäkringarna riskerar att
            kraftigt urholka jämlikheten i systemet. Regeringen avser att
            låta de privata trafikförsäkringarna ta över ansvaret i de fall
            där trafikskador har genererat kostnaden och som ett led i detta
            har en skatt på trafikförsäkringspremie införts. Motivet är att
            öka riskmedvetandet med direkta individuella kopplingar till försäkringskostnaden.
            Detta är en mycket farlig utveckling, inte minst ur klass- och
            könsperspektiv, eftersom människor med förslitande arbetsuppgifter
            relativt sett skulle dra på sig högre försäkringskostnader än
            andra grupper och därmed riskera högre premier. Vi avvisar hela
            den inriktningen på politiken och därmed den särskilda skatt på
            trafikförsäkringspremie som regeringen räknar med ger 2,8 miljarder
            i ökade intäkter under de kommande tre åren.
          </p>
          <head xml:id="i-rmbcHKYiTGak6EQt17spT" type="h3">
            7.7.1 Inkomstbortfallsprincipen höga tak och starka golv
          </head>
          <p xml:id="i-PA76z8gJM8tWH8cC5M86x4">
            De offentliga trygghetssystemen finns till för att säkerställa
            att individerna har tillräckliga ekonomiska resurser oavsett livssituation.
            Konstruktionen av socialförsäkringssystemet bygger på viktiga
            grundvalar som skatt efter bärkraft, arbetslinjen, inkomstbortfallsprincipen
            och principen att det omfattar alla individer. Detta är viktiga
            principer som skiljer vårt generella system från andra som bygger
            på grundtrygghet för människor med små ekonomiska resurser. I
            och med att socialförsäkringen genom inkomstbortfallsprincipen
            så nära är kopplad till arbetsmarknaden återspeglas den ojämlikhet
            och ojämställdhet som präglar arbetsmarknaden i försäkringen.
            Den ekonomiska tryggheten måste därför stärkas genom full sysselsättning
            och solidariskt finansierade socialförsäkringar.
          </p>
          <p xml:id="i-EWs7dbz5ZwjAV7xHNpSe26">
            Inkomstbortfallsprincipen handlar om att i stort sett alla, inte
            bara de fattigaste, ska omfattas och därmed gynnas av systemet.
            Härigenom skapas en solidaritet även hos samhällets mellanskikt.
            Det samhällskontrakt som den generella välfärdsmodellen har sin
            utgångspunkt i förutsätter att alla betalar till systemet via
            skatter och sociala avgifter. Härmed ska alla som en uppfyllelse
            av kontraktet också få ut en rimlig del. Ju fler som är med och
            betalar för välfärden, desto större resurser kommer samhället
            ha att omfördela och för att garantera inkomstbortfallet.
          </p>
          <p xml:id="i-QpBKh1nmWPZicGjTUWVQQn">
            I och med sänkningen av taket i sjukförsäkringen beräknas en
            tredjedel av alla försäkringstagare inte få ut 80 % av sin tidigare
            inkomst vid sjukdom. Detta faktum har redan lett till att en rad
            fackförbund och enskilda arbetsgivare börjat teckna privata försäkringar
            för att täcka upp inkomstbortfallet för den enskilda arbetstagaren
            med inkomster över tak. Det bästa sättet att förhindra att klass-
            och könsskillnaderna ökar är att se till att alla har något att
            vinna på att försvara den generella välfärden. Ett återställande
            av taket till 10 basbelopp som motsvarar en månadslön på 34 000
            kr skulle garantera att 90 % av de försäkrade får ut 80 % av sin
            tidigare lön. Höjda tak är även en förutsättning för att vi ska
            kunna stärka golven. Vi vill att taket i sjukförsäkringen ska
            höjas till att återigen motsvara 10 basbelopp.
          </p>
          <p xml:id="i-RRVyJC7fqyFB9eA96EGCBM">
            Inkomstbortfallsprincipen bidrar också i stor utsträckning till
            att frigöra medborgarna från att vara beroende av rikas välvilja,
            välgörenhet och fattigvård. Den modell som regeringen vill införa
            om historiskt fastställande av den sjukpenninggrundande inkomsten
            (SGI) skulle innebära en avsevärd försämring framför allt för
            dem som varit sjukskrivna eller arbetslösa under de senaste tolv
            månaderna. De ändrade beräkningsgrunder som regeringen infört
            innebär en sänkt ersättningsnivå med över 2 % för alla sjukskrivna
            och föräldralediga. Vi anser att beräkningsgrunden för SGI ska
            höjas så att ersättningen i sjuk- och föräldraförsäkringen återställs
            till 80 %.
          </p>
          <p xml:id="i-LCtwDC8QBTZXHnLCQB3th9">
            Vi vill även inleda en stegvis höjning av ersättningsnivån i
            sjuk- och aktivitetsersättningen i ett första steg till 67 %.
            Vår kamp för starka sociala försäkringar och rättssäkra utbetalningar
            är en kamp för att minska klass- och könsskillnader.
          </p>
          <head xml:id="i-FCcpam44UVFh7vTeLc54WU" type="h3">
            7.7.2 Höjda garantipensioner och bostadstillägg
          </head>
          <p xml:id="i-Kcz9wMq6RdWM7uzXjZ34GM">
            I den ekonomiska vårpropositionen för 2008 meddelar regeringen
            att man avser att förbättra villkoren för de sämst ställda pensionärerna.
            Regeringen har inga besked om hur detta ska gå till eller hur
            mycket pengar som finns avsatt för en sådan satsning.
          </p>
          <p xml:id="i-LHR2RkTJhUuSFq7SLMCnAv">
            Medianen för den disponibla inkomsten bland de nästan 800 000
            garantipensionärerna uppgår till 10 000 kr per månad efter skatt
            och bostadsbidrag. 80 % av garantipensionärerna är kvinnor och
            13 % av samtliga garantipensionärer lever i fattigdom på mindre
            än 6 000 kr per månad efter skatt och bostadsbidrag.
          </p>
          <p xml:id="i-8TxdyUPqV4AF9VQbtdtKxB">
            Vänsterpartiet är i dag det enda parti i Sveriges riksdag som
            föreslår en höjning av garantipensionerna. Vi vill stärka de ekonomiska
            förutsättningarna för de fattigaste pensionärerna och föreslår
            därför en stegvis höjning av garantipensionen med 300, 400 och
            500 kr under de tre kommande åren.
          </p>
          <p xml:id="i-AHgvBSynsmNcic3eRM78pi">
            Vi vill också höja bostadstillägget för både pensionärer och
            personer med sjuk- och aktivitetsersättning till 95 % och inkomsttaket
            för personer med sjuk- och aktivitetsersättning till 5 000 kr
            i månaden. Vi vill också se över fribeloppsreglerna i bostadstillägget.
          </p>
          <p xml:id="i-9La77nHpwxkz2kAymQn6k8">
            Vi vill påbörja en omställning för att återställa beräkningsgrunden
            för de pensionärer som fick en konkret sänkning av sin pension
            i och med saneringspolitiken under 1990-talet. Det skulle innebära
            en satsning på att höja tilläggspensionen för de tidigare ATP-pensionärer
            som gick i pension 1990 eller tidigare, och omfattar personer
            som är födda 1925 eller tidigare. Att höja pensionerna med 6 %
            för denna grupp skulle innebära en utgiftsökning för staten med
            1 500 miljoner kronor som överförs till ålderspensionssystemet
            för utbetalning av tilläggspension. Nettokostnaden för offentlig
            sektor blir 1 000 miljoner kronor eftersom förslaget innebär ökade
            skatteinkomster för kommunerna.
          </p>
          <p xml:id="i-KkgGtsx6cjMTqhPpF7Qq1K">
            Pensionssystemets konstruktion innebär att de orättvisor som
            finns på arbetsmarknaden och i samhällslivet i övrigt direkt överförs
            i den framtida pensionen. De grupper som förlorar störst på pensionssystemet,
            där livsinkomstprincipen är bärande, är LO-arbetare och kvinnor.
            Därför vill vi se ett reformerat ATP-system.
          </p>
          <head xml:id="i-2Gmvta7hfTXW1wHxi48he5" type="h2">
            7.8 Den offentliga sektorn måste växa
          </head>
          <p xml:id="i-9LNChSRM3cjs3dSH5wuVHi">
            En stark, dynamisk och jämlik ekonomi behöver välfärdstjänster
            som är mer utvecklade än i dag. Ju mer avancerade världens ekonomier
            har blivit desto större betydelse har välfärdstjänsterna fått,
            och allt talar för att det sambandet kommer att fortsätta gälla.
            Vänsterpartiet föreslår en omfattande jobbsatsning riktad framför
            allt till kommuner och landsting, så att vi kan ta igen det som
            förlorades under 1990-talet och börja en diskussion om hur välfärdstjänsterna
            kan utvecklas mot nya mål.
          </p>
          <p xml:id="i-GoyshzffyThotGvWnQ3cYU">
            I moderna samhällen finns en inneboende tendens till att tjänster
            generellt sett blir allt dyrare relativt industriprodukter. Det
            beror på produktionens karaktär: Arbetsintensiteten minskar i
            varuproduktionen på ett sätt som inte har någon motsvarighet för
            de flesta tjänster. Om inte resurserna till den offentliga sektorn
            som tillhandahåller centrala tjänster i välfärdssamhället växer
            riskeras därför en tillbakarullning av verksamheter som är av
            avgörande betydelse för människors välfärd. De äldres möjligheter
            att få stöd till mer än det nödvändiga rationaliseras bort. Skolbibliotek
            och fritidsledare försvinner från många skolor. Samlingslokalerna
            blir färre och dyrare i stället för att erbjudas som en självklar
            samhällsservice till medborgarna. Exemplen kan mångfaldigas. Vi
            hamnar som samhälle i den besynnerliga situationen att vi anses
            ha blivit för rika för att gemensamt ordna konsumtionen av sådant
            som vi behöver och vill ha.
          </p>
          <p xml:id="i-WbJv6fTEWLXACkkyCfSifk">
            Samtidigt ökar å andra sidan det relativa värdet av flera tjänster.
            Restaurangbranschen går inte under för att möjligheterna att köpa
            färdigmat utvecklas, utan tvärtom leder den högre levnadsstandarden
            till att restaurangtjänsterna värdesätts högre än tidigare. Den
            låga produktivitetstillväxten i restaurangbranschen balanseras
            av en högre uppskattning av tjänsterna, och genom marknadsmekanismerna
            upprätthålls därför antalet anställda i branschen.
          </p>
          <p xml:id="i-JrM18DZHKP88xVVCgkK4bd">
            Samma sorts värdestegring gäller också de allra flesta av välfärdstjänsterna.
            Ingen skulle bestrida att utbildning är mer samhällsekonomiskt
            lönsamt i dag än det var för 100 år sedan. Ett av de samhällsekonomiska
            värdena av barn- och äldreomsorg har ett direkt samband: Ju mer
            produktiva människor blir generellt, desto större värden ligger
            i att möjliggöra för dem att förvärvsarbeta. Av samma skäl ökar
            också betydelsen av folkhälsa och sjukvårdstjänster.
          </p>
          <p xml:id="i-17cvFWHmWiYuv7MwhmPX66">
            Detsamma gäller det upplevda värdet av många välfärdstjänster.
            När människor tagit sig ur materiell fattigdom av den typ som
            var utbredd i Sverige långt in på 1900-talet har den relativa
            betydelsen av ökad privat konsumtion minskat. Människors möjligheter
            att leva ett bra liv avgörs i stället till större del av andra
            faktorer: att kunna känna sig trygg i att sjukvården håller hög
            kvalitet eller att leva i ett samhälle som präglas av låg brottslighet
            och få sociala problem.
          </p>
          <p xml:id="i-BiCmVmWrLxVQJRAeiR21tT">
            SKL:s opinionsundersökning visar att de allra flesta medborgare
            i Sverige förstår de här samhällsekonomiska sambanden och delar
            en upplevelse av att välfärdstjänster har prioriterats för lågt.
            Men välfärdstjänsterna skiljer sig från restauranger. För att
            fungera effektivt behöver de skattefinansieras och därför måste
            steget från behov till produktion tas genom politiska beslut.
            Det finns inte, som med restaurangerna, marknadsmekanismer som
            justerar upp deras produktionsvolymer.
          </p>
          <p xml:id="i-QYZM7HtCmnxFpBgdTYEBiy">
            Opinionsundersökningen visar att 90 % av befolkningen hellre
            ser satsningar på förstärkt kvalitet i vården, skolan och omsorgen
            än sänkta skatter. Omkring 80 % kan tänka sig att höja skatten
            i samma syfte. De ekonomer som fått sätta tonen i debatten har
            blundat för välfärdstjänsternas avgörande betydelse för att arbetet
            ska fungera i Sverige, men SKL:s undersökning visar att de inte
            har något opinionsmässigt stöd för det synsättet. Orsakerna till
            det är inte svåra att förstå för den som går igenom vilka samhällsekonomiska
            förluster det här synsättet har lett till konkret:
          </p>
          <list xml:id="i-VCAVhojSuL2k713DgCjXak" style="ul">
            <item xml:id="i-FuiuLNYz8vMXnmQBGkuX5o">
              De äldres möjligheter att få stöd till mer än det nödvändigaste
              har rationaliserats bort vilket lett till väsentligt sämre levnadsstandard,
              oro för framtiden och dessutom en ökning av det obetalda omsorgsarbetet
              som lett till minskat arbetsutbud.
            </item>
            <item xml:id="i-R5Bbvk2cwfBqkSc6xtZSkU">
              Skolbibliotek, fritidsledare och kultur- och musikskolor har
              försvunnit från många skolor. Resultaten blev en sämre levnadsstandard
              för de unga, samtidigt som vi missat investeringar i den framtida
              arbetskraften och i stället skapat ett underlag till sociala problem
              vi enkelt hade kunnat undvika.
            </item>
            <item xml:id="i-KNUMHc5mCradFQDHjvGryg">
              Samlingslokalerna har blivit färre och dyrare i stället för att
              erbjudas som självklar samhällsservice till medborgarna. Det har
              slagit mot demokratin, och också mot den delaktighet i samhällslivet
              som är så central för människors vilja att göra ett bra arbete.
            </item>
          </list>
          <p xml:id="i-8WqhSg4V8df5JwKRWHMp5Q">
            På punkt efter punkt, i stort och i smått, har den förda politiken
            låtit välfärdsinvesteringarna utebli. Effekterna och sambanden
            är svåra att mäta, men också svåra att undgå. När resultaten börjat
            synas som problem i skolorna, nyfattigdom, ökad alkoholkonsumtion,
            högre sjuktal bland välfärdsarbetarna har högern varit snabb med
            att hitta andra förklaringar: Människor är lata, obildbara och
            har för höga krav. Beväpnade med de argumenten har de drivit på
            för ännu stramare ramar.
          </p>
          <p xml:id="i-G7fukHiUV9tw4ztFyokQG6">
            Att bygga ut den skattefinansierade välfärden handlar om att
            investera långsiktigt för att stärka produktionsförmågan och höja
            levnadsstandarden. Generellt sett förmår inte privatkapitalet
            att på allvar höja blicken från, i bästa fall, de närmaste årens
            resultatrapporter, vilket resulterar i att många samhällsekonomiskt
            betydelsefulla verksamheter blir eftersatta.
          </p>
          <p xml:id="i-CVwongte84acuixojngpqu">
            I vår höstbudgetmotion går vi igenom hur en sådan jobbsatsning
            skulle kunna se ut konkret och visar på att det inte är finansieringen
            som är problemet. Regeringens skattesänkningar på över 70 miljarder
            kronor är betydligt mer omfattande än kostnaden för vår jobbsatsning.
            De hinder vi står inför handlar i stället om att hitta utbildad
            personal att anställa i en del yrkeskategorier.
          </p>
          <p xml:id="i-5SuEzSR9RgQaQc8rk731hP">
            Skulle en offensiv välfärdspolitik leda till att de högutbildade
            flyr landet? Vi tror att det mycket väl kan vara precis tvärtom.
            SKL:s opinionsundersökning visar att högutbildade snarare väljer
            välfärd framför skattesänkningar i högre utsträckning än andra
            skillnaderna är små på de flesta områden, men de är t.ex. betydligt
            mer positiva än andra vad det gäller att satsa på kultur. Mellan
            66 och 81 % av de högutbildade kan tänka sig att höja skatten
            för att få högre kvalitet i de olika välfärdstjänsterna. Ett Sverige
            med höga skatter och starka välfärdstjänster kan med andra ord
            räkna med att vara ett attraktivt land för högutbildade att bo
            och arbeta i.
          </p>
          <p xml:id="i-3zcJeDmNPrhk9tKdijT9wB">
            Skulle en offensiv välfärdspolitik leda till att människor arbetar
            mindre? Det har framförts i debatten att höga marginalskatter
            skulle minska arbetsutbudet, och därför bli dyra samhällsekonomiskt.
            Vi tvivlar även på det. Väldigt många av välfärdstjänsterna leder,
            direkt eller indirekt, till ett ökat arbetsutbud. De slår direkt
            mot flera av de avgörande hindren för förvärvsarbete: De avlastar
            folk från obetalt arbete, förbättrar folkhälsan och förebygger
            social utslagning. I jämförelse med det framstår några procentenheters
            högre marginalskatter som ett mycket begränsat problem: Människors
            vilja att arbeta avgörs framför allt av helt andra faktorer.
          </p>
          <head xml:id="i-62qaosBAnKacpkHwiJwA2S" type="h2">
            7.9 Stärk välfärden fler jobb
          </head>
          <p xml:id="i-ALrkcCJyrNRLpsXbFZEB9C">
            Vänsterpartiets enskilt största förslag i budgeten är en jobbsatsning:
            ett riktat sysselsättningsstöd med full kompensation till kommuner
            och landsting. Det handlar om att se till att människor kommer
            i arbete där de kan göra verkliga insatser för levnadsstandarden
            och för samhällsekonomin. Fortfarande präglas många ekonomiskt
            centrala verksamheter av 1990-talets stora nedskärningar, och
            det finns också flera områden där ytterligare satsningar på välfärden
            skulle ge god utdelning.
          </p>
          <p xml:id="i-BiG1hWBeapbjEscg3meeVG">
            I kommuner och landsting arbetar över 1,1 miljoner människor,
            varav en majoritet är kvinnor. Vi skulle kunna kalla det folknära
            jobb, eftersom de berör i princip alla människor i vardagen till
            skillnad från regeringens hushållsnära jobb, som i första hand
            berör de samhällsskikt som tidigare hade hushållerskor. De folknära
            jobben betyder både mer för levnadsstandarden i ett land och för
            den samhällsekonomiska utvecklingen.
          </p>
          <p xml:id="i-B8JdUSjVCEA4Y1wZBWLYZ6">
            Den offentliga sektorn har fortfarande långt kvar till de politiska
            ambitioner som de borgerliga partierna viftar med i samhällsdebatten,
            men tappar bort gång på gång i budgetpropositionerna. Det sägs
            att vi ska komma ned till 15 barn per grupp i förskolan, att de
            äldre ska kunna komma ut eller få hemlagad mat och att vårdköerna
            ska kortas men regeringen hyvlar ned kommunernas ekonomiska bas
            i stället för att förstärka den. Vänsterpartiet står fast vid
            det vi sade i valrörelsen att det krävs fler anställda i välfärdssektorn.
          </p>
          <p xml:id="i-Cvwg7uz84ayHLPvDCDxnVM">
            Behoven skiljer sig mellan enskilda kommuner och landsting, och
            de kan själva bäst bedöma var förstärkningar är mest angelägna.
            Därför delas stödet ut i form av en skattekreditering till de
            sökande kommuner och landsting som väljer att anställa i enlighet
            med avtalsenliga villkor. Metoden liknar flera tidigare genomförda
            anställningsstöd. För att inte kommunsektorn ska överkompenseras
            avräknas beräknade kommunala skatteintäkter från stödet.
          </p>
          <p xml:id="i-35ZTSQeVuB2MqpufFayyb1">
            Vilka som ska anställas är alltså i vårt förslag upp till den
            enskilda kommunen eller det enskilda landstinget, men vi har förstås
            på det övergripande planet en bild av vilka behov vi ser. Här
            vill vi visa på hur en satsning på välfärdssektorn skulle kunna
            börja konkret, och vilka konsekvenser det skulle få samhällsekonomiskt.
          </p>
          <head xml:id="i-3CkvHnY9tkHaCrGL2FggEg" type="h3">
            7.9.1 32 000 fler i hälso- och sjukvården
          </head>
          <p xml:id="i-4ttrZv8cHPMDNzF2wsnF6J">
            Även om man korrigerar de huvudmannaskapsförändringar som skett,
            har antalet anställda i landstinget minskat drastiskt. Sammantaget
            gör vi bedömningen att personalen inom landstingens hälso- och
            sjukvård skulle behöva öka med ca 15 %. Det innebär en ökning
            med ungefär 32 000 månadsanställda.
          </p>
          <p xml:id="i-VyhAfYUTRc8bsFK6LiecLa">
            Vi vill se en utvecklad och utvidgad primärvård nära medborgarna,
            med bl.a. fler geriatriker, kiropraktorer, psykologer och kuratorer.
            För ett bättre bemötande i sjukvården, och för att undvika för
            tidig utskrivning av patienter, behöver sjukvården också stärka
            sina omvårdnadsresurser. Inom den specialiserade somatiska vården
            krävs mer personal för att förbättra tillgängligheten och korta
            köerna. Bristerna inom den psykiatriska vården är väl belagda
            bl.a. i Psykiatriutredningens slutbetänkande. Vänsterpartiet har
            också föreslagit en omfattande tandvårdsreform med syfte att få
            fler att gå till tandläkaren.
          </p>
          <p xml:id="i-3zojrS1BLnucrv1c3wBpRU">
            De samhällsekonomiska vinsterna av en väl fungerande hälso- och
            sjukvård, som har tid att arbeta också med förebyggande arbete
            såsom kulturella verksamheter och mot psykisk ohälsa, kan inte
            överskattas. De omfattar både hur mycket vi kan arbeta och de
            faktiska resultaten under arbetstiden.
          </p>
          <head xml:id="i-jKRg7Y2nZRHAbEMnmWbmw" type="h3">
            7.9.2 25 000 fler i äldreomsorgen
          </head>
          <p xml:id="i-Ua229KqomwXdmHhcXnNJgZ">
            De kommande tio åren beräknas antalet äldre över 65 år öka med
            330 000 eller 20 %. Samtidigt har kvaliteten i äldreomsorgen länge
            varit omdiskuterad och personalen varit satt under hård press.
            Vi uppskattar behovet av nya tjänster inom äldreomsorgen under
            de närmaste fyra åren till ungefär 15 %, eller 25 000 anställda.
          </p>
          <p xml:id="i-9iBtGH8ppEkZpmGzT5zGog">
            Det handlar om en ökad personaltäthet på de särskilda boendena
            för att förbättra de sociala och kulturella aktiviteterna, möjligheter
            att komma ut etc. och för att möta behovet av fler platser inom
            särskilt boende. Det handlar också om att alla som beviljats hemtjänst
            ska få de timmar de har rätt till. Det behövs också fler chefer,
            sjukgymnaster och arbetsterapeuter samt även en del nya yrkesgrupper
            som kan vara med att utveckla kultur, hälsa och ett meningsfullt
            innehåll i vardagen.
          </p>
          <p xml:id="i-2xuPMSmad8d3yKwPwwNjRe">
            En väl fungerande äldreomsorg ersätter delar av det obetalda
            arbetet, och skulle öka arbetsutbudet hos framför allt kvinnor
            som i dag inte kan förvärvsarbeta i den utsträckning de skulle
            vilja.
          </p>
          <head xml:id="i-Unu2ZfK3deSadJd6rC53jT" type="h3">
            7.9.3 13 000 fler i handikappomsorgen
          </head>
          <p xml:id="i-XKupJkNDvRaESKvp97PzoE">
            Både antalet personer med beviljade LSS och antalet som är berättigade
            till stöd enligt socialtjänstlagen har ökat, och det talas om
            ett behov av ytterligare 10 000 personliga assistenter. Det behövs
            också fler anställda för att ge personkrets 3 inom LSS tillgång
            till daglig verksamhet, och för att förstärka stödet till de psykiskt
            funktionshindrade. Vi vill att alla psykiskt långtidssjuka ska
            få rätt till ett personligt ombud. Sammantaget uppskattar vi att
            det finns ett behov av 13 000 nya arbeten inom handikappomsorgen
            under de närmaste åren. Det skulle ge många funktionshindrade
            betydligt bättre möjligheter att delta i samhället på lika villkor.
          </p>
          <p xml:id="i-SWvgi8UifpnJffyXaZdmx5">
            Även handikappomsorgen ersätter till viss del anhörigas obetalda
            omsorgsarbete och möjliggör därför att de kan vara yrkesverksamma
            i högre utsträckning.
          </p>
          <head xml:id="i-4QVHi2Mm2Fv2vHs2cMy5JR" type="h3">
            7.9.4 8 000 fler anställda i förskolan
          </head>
          <p xml:id="i-Drb2UUkpSPQ85FhpYNtL2a">
            Det har länge ställts krav på minskade barngrupper i förskolan.
            Föräldrar, personal och forskare verkar vara ense om att barngrupper
            med 12 barn per grupp för barn mellan 0 och 3 år och med 15 barn
            per grupp för de äldre barnen är det bästa för barnets egen utveckling.
            Det innebär att det behövs ytterligare 8 000 anställda i förskolan.
          </p>
          <p xml:id="i-RYjAAG1L99grXukExhcVyx">
            På det samhällsekonomiska planet skulle det både innebära en
            investering i barns framtidsmöjligheter och att en del föräldrar
            väljer att förvärvsarbeta i högre utsträckning.
          </p>
          <head xml:id="i-DQYvdTjod224jvrTKA1n6x" type="h3">
            7.9.5 5 000 fler lärare i grundskolan
          </head>
          <p xml:id="i-2QJsCdSX2s1Ui3VNHxtPjw">
            Att skapa rimliga klasstorlekar är något som länge efterfrågats
            bland såväl elever som personal. Fler skolbibliotekarier är viktiga
            i arbetet med att öka de läsfrämjande insatserna. De yngre eleverna
            borde inte behöva ha större klasstorlekar än 20 elever per klass
            och de äldre eleverna 25 elever per klass. För att nå samma lärartäthet
            som var innan de stora neddragningarna på 1990-talet behövs ytterligare
            5 300 lärare. Vi siktar därför på att åtminstone ta grundskolan
            till den nivån.
          </p>
          <p xml:id="i-2yeaxf6yE6Mf4kFcMijXrJ">
            De här anställningarna skulle ge såväl elever som lärare en bättre
            arbetsmiljö. Eleverna skulle lära sig mer och intresset för att
            arbeta inom skolan skulle öka.
          </p>
          <head xml:id="i-BonfZ6MuHEDK6azwoVQU5X" type="h3">
            7.9.6 1 000 fler genuspedagoger och 1 000 fler i elevhälsan
          </head>
          <p xml:id="i-BEWpDMHZauGAknwupTWqnw">
            Det behövs fler anställda också inom andra personalkategorier.
            Jämställdhetsdelegationen i förskolan menade att det borde finnas
            en genuspedagog på 25 anställda i förskolan, vilket skulle motsvara
            omkring 7 000 tjänster om samma princip skulle tillämpas också
            i grundskolan och i gymnasiet. Vi menar att en bra första målsättning
            vore att öka antalet med 1 000 tjänster. För att garantera alla
            elever tillgång till elevhälsan vill vi också anställa ytterligare
            1 000 personer där.
          </p>
          <p xml:id="i-MraQxExEmZgXnvWNL6eTie">
            Samhällsekonomiskt skulle resultatet synas i färre hinder för
            människor att utveckla sin kompetens oberoende av kön, bättre
            uppföljning av sexuella trakasserier, bättre arbetsmiljö i skolan
            och bättre folkhälsa.
          </p>
          <head xml:id="i-MyY1VxuPkkuLDfQ122PbVn" type="h3">
            7.9.7 10 000 fler i fritidshemmen
          </head>
          <p xml:id="i-4SU7cBAoET6pESUYC5Vc4a">
            Fritidshemmen fick antagligen bära det allra tyngsta lasset när
            skolsektorn skars ned. I dag har de svårt att fullgöra sitt uppdrag
            utifrån Skolverkets allmänna råd på grund av för stora barngrupper
            och den låga personaltätheten. För att nå samma antal barn per
            grupp som under 1990-talets början skulle det behövas omkring
            20 000 fler anställda, men eftersom arbetssättet i dag är annorlunda
            och det finns ett närmare samarbete med skolorna bedömer vi att
            omkring 25 barn per grupp är rimligt. För att återupprätta fritidshemmens
            betydelse och möjliggöra en god kvalitetsförbättring föreslår
            vi därför en ökning med 10 000 anställda.
          </p>
          <p xml:id="i-XpUyNeA7zwLbUc2RAk3yiU">
            Med relativt små investeringar i arbetstimmar skulle många fritidshem
            kunna gå från en ständig överbelastning till att kunna genomföra
            pedagogiska verksamheter med hög kvalitet varje dag.
          </p>
          <head xml:id="i-P75m1o6dv65ck7MhKhtRoZ" type="h3">
            7.9.8 2 000 fler socialarbetare
          </head>
          <p xml:id="i-SWnkQe3gL1Hba2AuH7LQ6E">
            För att höja kvaliteten i socialtjänstens arbete krävs det att
            varje socialsekreterare handlägger färre ärenden. Vi vill också
            bl.a. införa en vård- och behandlingsgaranti, satsa mer på meningsfulla
            sysselsättningar, förstärka tidiga insatser till barn och unga
            i svårigheter och stödja kvinnor som utsatts för mäns våld bättre.
            Vi uppskattar att det skulle behöva anställas omkring 2 000 personer
            ytterligare inom kommunernas sociala verksamhet.
          </p>
          <p xml:id="i-3BAwDsdGCkuJfk1zznx8cy">
            De sociala problem vi ser i Sverige har stora samhällsekonomiska
            konsekvenser, både direkt och indirekt, på kort och lång sikt.
            Det går inte att lösa dem genom socialarbete, men skulle det finnas
            mer tid för stödjande åtgärder skulle det ändå göra en avsevärd
            skillnad för många människors livssituation.
          </p>
          <p xml:id="i-FgXQN3RcyKtfqZA3vwjKvH">
            Det finns många fler områden där välfärden skulle förstärkas
            med Vänsterpartiets budgetförslag i lokaltrafiken, i kulturverksamheterna,
            i flera statliga ansvarsområden m.m. Vi satsar även utanför det
            riktade sysselsättningsstödet på fler anställda i arbetsmiljöforskningen,
            på högskolorna, i miljöåtgärder och i järnvägsbyggen.
          </p>
          <p xml:id="i-Qdzq7zaoccm2Zf4a3veX6x">
            Exemplen ovan är ett sätt att visa på hur konkreta behoven är
            inom välfärdssektorn, och vad en förstärkning skulle innebära.
            Vänsterpartiet ser det som djupt oansvarigt av regeringen att
            inte göra de investeringar som krävs för att utveckla välfärden.
            Det är just investeringar som dessa inte hushållsnära tjänster
            eller billigare arbetskraft till McDonalds som bygger vårt samhälle
            i dag och i framtiden.
          </p>
          <head xml:id="i-9TTo6ks9ctPK9ejke4UC6C" type="h1">
            8 Statsbudgeten och de offentliga finanserna
          </head>
          <p xml:id="i-UJchv4XmtFCb6tuUqMKmYu">
            I vår senaste budgetmotion räknade vi med ett finansiellt sparande
            i den offentliga sektorn på 3,1 % för 2008, 2,5 % för 2009 och
            2,2 % under 2010. De politiska förslag vi nu lägger är i stora
            drag desamma, men de makroekonomiska prognoserna har förändrats,
            vilket påverkar det finansiella sparandet i vårt budgetförslag.
          </p>
          <p xml:id="i-B66AYJYgUtGpCgEHkmTCKR">
            Utifrån de nya siffrorna beräknar vi att vår ekonomiska politik
            skulle innebära ett finansiellt sparande i den offentliga sektorn
            på 1,9 % för 2009 och 2010. Vi återkommer i vår höstbudgetmotion
            med en mer utförlig beräkning samt en bedömning för 2011.
          </p>
          <p xml:id="i-6zH32aTQFjTz8aw65oMoNe">
            Regeringen redovisar i vårpropositionen ett finansiellt sparande
            på 2,5 respektive 3,3 % för 2009 och 2010. Det finansiella sparandet
            i vårt budgetförslag är således något lägre jämfört med regeringens
            budget. Detta ska ses mot bakgrund av den konjunkturavmattning
            vi nu ser. En mer restriktiv finanspolitik hade i detta läge varit
            kontraproduktivt då efterfrågan i ekonomin faller. Vi föreslår
            ett antal satsningar för att stimulera ekonomin. I första hand
            har vi vår stora jobbsatsning för fler anställda i den offentliga
            sektorn. Det handlar om kraftfulla åtgärder i syfte att förbättra
            kvaliteten inom bl.a. sjukvården, skolan och barn- och äldreomsorgen.
            Vi anslår också betydande medel för ökade investeringar i infrastruktur,
            bostäder och klimatåtgärder.
          </p>
          <p xml:id="i-AKT68u2vtoMSg7BPR694iA">
            De nya prognoserna över utvecklingen på arbetsmarknaden i vårpropositionen
            är inget annat än ett underbetyg åt regeringens politik. Regeringens
            ekonomiska politik går egentligen ut på en sak: att genom olika
            åtgärder pressa fram ett ökat arbetsutbud i syfte att sätta press
            på de lägsta lönerna nedåt. Jobbskatteavdraget, sänkta ersättningsnivåer
            i a-kassan och sjukförsäkringen och högre avgifter i arbetslöshetsförsäkringen
            syftar alla till detta. Men denna politik förefaller inte leda
            till några nya jobb. Mellan 2008 och 2009 beräknas antalet sysselsatta
            öka med endast 18 000, och regeringen räknar med att arbetslösheten
            stiger till nästa år, från 5,9 % till 6,1 % av arbetskraften.
          </p>
          <p xml:id="i-EVrn62B46cFadkF87iANtE">
            Det avgörande för Sveriges ekonomiska välstånd i framtiden är
            att det utförs mycket arbete och att detta arbete sker i samhällsekonomiskt
            viktiga sektorer. Vi behöver investera i utbildning, i sjukvård,
            i miljöteknik och i åtgärder för att minska vår klimatpåverkan.
            Vänsterpartiets politik är att använda dagens överskott till att
            göra de investeringarna.
          </p>
        </div>
        <div xml:id="i-QxRsg5CYb8SPLy3NgEjomw" type="signatureBlock">
          <list xml:id="i-AKTme9tSsbPBuQmGEd24g1">
            <item xml:id="i-ELC1ioRb3PJD2EondRJ5pm" who="i-HpwkrkkrFd1MRPixHrr8q1" type="signature">
              Lars Ohly (v)
            </item>
            <item xml:id="i-7ZNPEFndApTczZ5azxCzE1" who="i-JxxHuvwXWsJTZYTnBZLHj" type="signature">
              Marianne Berg (v)
            </item>
            <item xml:id="i-184bKMYY5v6bUya7dTH8D7" who="i-CNBy5dFgNNyEozHVpAj93c" type="signature">
              Jacob Johnson (v)
            </item>
            <item xml:id="i-Uo7rzvs4rJLqLY2z1EE6n5" who="i-K3yJ7rruozYUK99nj91ffc" type="signature">
              Hans Linde (v)
            </item>
            <item xml:id="i-P8ynEcbB56cUuFfqEdNojk" who="i-WTCYyz27itjvuvffL1vZLi" type="signature">
              Elina Linna (v)
            </item>
            <item xml:id="i-7ivLZ8PtBWnq7Svke2ECuJ" who="i-991obiMTz36s9V7z3YpuZk" type="signature">
              Gunilla Wahlén (v)
            </item>
            <item xml:id="i-LCBkRS4mdhjiMZkh6vVNhB" who="i-2aZQBvMx8o6ihusfvExbt8" type="signature">
              Alice Åström (v)
            </item>
            <item xml:id="i-GWNVdQvgNp3htfMQdg166Y" who="i-M5o8cYSRJsbmZdvevomfQX" type="signature">
              Ulla Andersson (v)
            </item>
          </list>
        </div>
      </div>
    </body>
  </text>
</TEI>
