<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-CU-00410">
  <teiHeader>
    <fileDesc>
      <titleStmt>
        <title>Bra bostäder åt alla</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:410 av Jonas Sjöstedt m.fl. (V)</title>
          <idno type="rdwebb">H602410</idno>
          <rs type="number">410</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H602410/text</ref>
          <ref type="dokument_url_html">http://data.riksdagen.se/dokument/H602410</ref>
          <ref type="dokumentstatus_url_xml">http://data.riksdagen.se/dokumentstatus/H602410</ref>
          <ref type="docx">http://data.riksdagen.se/fil/763C015D-FDF6-45E6-9682-9F08869A5123</ref>
          <ref type="pdf">http://data.riksdagen.se/fil/2C000EE3-7A95-426F-B25A-A9FEA44F6DF2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Momodou Malcolm Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-49iPFy1hg7829a9VxiR2k3" type="signed"/>
        <correspContext corresp="i-49iPFy1hg7829a9VxiR2k3">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-Xte2hVf6qgEgJA6sWB1cDH"/>
        </correspContext>
        <correspAction type="submitted" xml:id="i-SgCQDcPETaxQQWbjXFxNGR">
          <date when="2018-11-16"/>
          <time when="11:09:01"/>
        </correspAction>
        <correspAction type="reviewed" xml:id="i-a186XDoReiYoNtxhbVMRd">
          <date when="2018-11-16"/>
          <time when="12:45:56"/>
        </correspAction>
        <correspAction type="referred" xml:id="i-WtHbC6yTYLxh7r6L7pzUr7">
          <date when="2018-12-05"/>
        </correspAction>
        <correspAction type="assigned" xml:id="i-4JmfLXiop1FuVxL4QtVswy">
          <date when="2019-10-11"/>
          <time when="12:45:08"/>
        </correspAction>
        <correspContext corresp="i-4JmfLXiop1FuVxL4QtVswy">
          <ref type="assignedTo">Civilutskottet</ref>
        </correspContext>
        <correspAction type="behandlas_i" xml:id="i-ACxtKGp75wSZdQCGrQU62v"/>
        <correspContext corresp="i-ACxtKGp75wSZdQCGrQU62v">
          <ref type="uppgift">2018/19:CU8</ref>
          <ref type="ref_dok_id">H601CU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU8</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-3cU6fh6KRsTnDeTqsGAocc"/>
        <correspContext corresp="i-3cU6fh6KRsTnDeTqsGAocc">
          <ref type="uppgift">2018/19:SkU11</ref>
          <ref type="ref_dok_id">H601SkU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU11</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MmKd6b6E5BAWbi9LyG97Dw"/>
        <correspContext corresp="i-MmKd6b6E5BAWbi9LyG97Dw">
          <ref type="uppgift">2018/19:CU1</ref>
          <ref type="ref_dok_id">H601CU1</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-JYM16Lvgbn9Sm47Hb425tR"/>
        <correspContext corresp="i-JYM16Lvgbn9Sm47Hb425tR">
          <ref type="uppgift">2018/19:SkU14</ref>
          <ref type="ref_dok_id">H601SkU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU14</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WJ6y1ESSGY8G6tCVCjvVBe"/>
        <correspContext corresp="i-WJ6y1ESSGY8G6tCVCjvVBe">
          <ref type="uppgift">2018/19:CU11</ref>
          <ref type="ref_dok_id">H601CU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU11</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AStJvw9oAMQeei3dCMoEH9"/>
        <correspContext corresp="i-AStJvw9oAMQeei3dCMoEH9">
          <ref type="uppgift">2018/19:CU13</ref>
          <ref type="ref_dok_id">H601CU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU13</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UNRvgJTBmnDLJepa3EMuZ3"/>
        <correspContext corresp="i-UNRvgJTBmnDLJepa3EMuZ3">
          <ref type="uppgift">2018/19:CU12</ref>
          <ref type="ref_dok_id">H601CU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU12</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:410 av Jonas Sjöstedt m.fl. (V) Bra bostäder åt alla</div>
      </div>
      <div type="motBody">
        <div type="TOC" xml:id="i-DsWArXBn1T3KKDdhca8RyJ">
          <head xml:id="i-5tSh1qWxxcdw9WDgXNbgPR">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Vänsterpartiets bostadspolitik
            </item>
            <item style="indent-level: 1">
              4 Bostaden är en social rättighet
            </item>
            <item style="indent-level: 1">
              5 Bygg bort bostadsbristen
            </item>
            <item style="indent-level: 2">
              5.1 De största bostadspolitiska satsningarna på 20 år
            </item>
            <item style="indent-level: 2">
              5.2 Ytterligare bostadspolitiska satsningar krävs
            </item>
            <item style="indent-level: 2">
              5.3 En mer jämlik balans mellan hyresrätt och bostadsrätt
            </item>
            <item style="indent-level: 2">
              5.4 Utred Wien-modellen
            </item>
            <item style="indent-level: 1">
              6 Hållbar kvalitet vid nybyggnation
            </item>
            <item style="indent-level: 2">
              6.1 Kontroller vid nybyggnation ska vara oberoende av byggherren
            </item>
            <item style="indent-level: 1">
              7 Pressa byggkostnaderna
            </item>
            <item style="indent-level: 1">
              8 Ett statligt byggbolag
            </item>
            <item style="indent-level: 1">
              9 Ge kommunerna en mer offensiv roll
            </item>
            <item style="indent-level: 2">
              9.1 Markpolitiken – ett viktigt verktyg för kommunerna
            </item>
            <item style="indent-level: 1">
              10 Bättre planering för fler bostäder
            </item>
            <item style="indent-level: 2">
              10.1 Regionalt perspektiv i planeringen
            </item>
            <item style="indent-level: 1">
              11 Ökat byggande på landsbygden
            </item>
            <item style="indent-level: 2">
              11.1 Lokala sparbanker
            </item>
            <item style="indent-level: 2">
              11.2 Nedskrivningsreglerna
            </item>
            <item style="indent-level: 1">
              12 Värna och utveckla allmännyttans ställning
            </item>
            <item style="indent-level: 2">
              12.1 Fler allmännyttiga bostadsbolag i kommunerna
            </item>
            <item style="indent-level: 2">
              12.2 Behåll de allmännyttiga hyresrätterna
            </item>
            <item style="indent-level: 2">
              12.3 Förhindra olovliga värdeöverföringar från allmännyttiga
              bostadsbolag
            </item>
            <item style="indent-level: 2">
              12.4 Ändra lagen (2010:879) om allmännyttiga kommunala bostadsaktiebolag
            </item>
            <item style="indent-level: 1">
              13 Ett klimatsmart boende
            </item>
            <item style="indent-level: 2">
              13.1 Energisnålt byggande
            </item>
            <item style="indent-level: 2">
              13.2 Energieffektivisering
            </item>
            <item style="indent-level: 1">
              14 Bostadsförmedling på medborgarnas villkor
            </item>
            <item style="indent-level: 2">
              14.1 Obligatoriska bostadsförmedlingar
            </item>
            <item style="indent-level: 2">
              14.2 Krav på privata fastighetsägare
            </item>
            <item style="indent-level: 2">
              14.3 Sänk inkomstkraven för hyreskontrakt
            </item>
            <item style="indent-level: 1">
              15 Renovera bostadsbeståndet
            </item>
            <item style="indent-level: 2">
              15.1 Rusta upp miljonprogrammet men sätt stopp för renovräkningar
            </item>
            <item style="indent-level: 1">
              16 Värna hyresrätten som upplåtelseform
            </item>
            <item style="indent-level: 2">
              16.1 Avskaffa hembudsrätten
            </item>
            <item style="indent-level: 2">
              16.2 Förbättra rättssäkerheten under ombildningsprocessen
            </item>
            <item style="indent-level: 1">
              17 Stärk hyresgästens ställning
            </item>
            <item style="indent-level: 2">
              17.1 Sätt stopp för oseriösa hyresvärdar
            </item>
            <item style="indent-level: 3">
              17.1.1 Gör det lättare att få nedsatt hyra vid bristande underhåll
            </item>
            <item style="indent-level: 3">
              17.1.2 Kommunens skyldighet att bistå med förvaltare
            </item>
            <item style="indent-level: 3">
              17.1.3 Förhindra missbruk av rivningskontrakt
            </item>
            <item style="indent-level: 3">
              17.1.4 Ytterligare åtgärder för att motverka oseriösa hyresvärdar
              och fastighetsägare
            </item>
            <item style="indent-level: 2">
              17.2 Besittningsskydd vid brand
            </item>
            <item style="indent-level: 1">
              18 Ökad trygghet för andrahandshyresgäster
            </item>
            <item style="indent-level: 2">
              18.1 Avskaffa privatuthyrningslagen
            </item>
            <item style="indent-level: 1">
              19 Förhindra spekulation och uppköp av bostäder
            </item>
            <item style="indent-level: 2">
              19.1 Budgivning och lockpriser
            </item>
            <item style="indent-level: 2">
              19.2 Mer transparens och kontroll
            </item>
            <item style="indent-level: 1">
              20 Förbättrad hyressättning
            </item>
            <item style="indent-level: 2">
              20.1 Värna bruksvärdesprincipen
            </item>
            <item style="indent-level: 3">
              20.1.1 Ta bort påtaglighetsrekvisitet
            </item>
            <item style="indent-level: 3">
              20.1.2 Ändringar i hyreslagen
            </item>
            <item style="indent-level: 3">
              20.1.3 Utred presumtionshyrornas effekter
            </item>
            <item style="indent-level: 3">
              20.1.4 Sänk hyrorna i nyproduktionen
            </item>
          </list>
        </div>
        <div type="motProposal" subtype="förslag">
          <head xml:id="i-PefGpFN58gcrqUuHyAor2m">
            2 Förslag till riksdagsbeslut
          </head>
          <list style="ol">
            <item xml:id="i-RDt8UeVwrZry9sDun3TzuN">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-TameHtcUdetxVaphBzt3xi">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan och tidsplan för en
              mer jämlik balans mellan hyresrätt och bostadsrätt och tillkännager
              detta för regeringen.
            </item>
            <item xml:id="i-6wPmyV8bemXGgXwiwhF5mJ">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att dels se
              över Wienmodellen med fokus på finansieringen av nyproduktion
              av hyresrätter, dels föreslå hur modellen skulle kunna tillämpas
              i Sverige och tillkännager detta för regeringen.
            </item>
            <item xml:id="i-BhcNistSjRY5Wv2LS5HgRV">
              Riksdagen ställer sig bakom det som anförs i motionen om att
              regeringen bör återkomma med en översyn av lämpliga åtgärder för
              att säkerställa långsiktig hållbarhet och att köparens intresse
              över tid tas till vara vid nybyggnation, och detta tillkännager
              riksdagen för regeringen.
            </item>
            <item xml:id="i-NvRK31teMphEHNkGEtugaA">
              Riksdagen ställer sig bakom det som anförs i motionen om att
              kommunerna bör få en mer proaktiv roll vad gäller kontroller av
              nybyggnation och tillkännager detta för regeringen.
            </item>
            <item xml:id="i-UWi4EoCnL6VuXLBC6RQNzZ">
              Riksdagen ställer sig bakom det som anförs i motionen om att
              regeringen bör utreda möjligheterna till ett system där byggherren
              står för kostnaden för kontrollerna och kommunerna åläggs ansvar
              för att tillhandahålla kontrollanter oberoende av byggherren och
              tillkännager detta för regeringen.
            </item>
            <item xml:id="i-U7saaVoJ2iroy6Z7L189Q4">
              Riksdagen ställer sig bakom det som anförs i motionen om att
              regeringen bör verka för att pressa byggkostnaderna och öka konkurrensen
              i byggbranschen och tillkännager detta för regeringen.
            </item>
            <item xml:id="i-HBjfG4bjXGFvb5E2MhozMa">
              Riksdagen ställer sig bakom det som anförs i motionen om att
              regeringen bör se över hur ett statligt byggbolag med uppgift
              att bygga lägenheter, främst hyresrätter, som alla ska ha råd
              att efterfråga kan upprättas och tillkännager detta för regeringen.
            </item>
            <item xml:id="i-RHrS76TYpnkGvq1p9f7kax">
              Riksdagen ställer sig bakom det som anförs i motionen om att
              det bör införas en ny förköpslag och tillkännager detta för regeringen.
            </item>
            <item xml:id="i-7QB3p9o25q44pRoPN8hYVs">
              Riksdagen ställer sig bakom det som anförs i motionen om att
              en regional nivå för fysisk planering bör införas och tillkännager
              detta för regeringen.
            </item>
            <item xml:id="i-KUWQS1iMkojhqQbNTfJB2W">
              Riksdagen ställer sig bakom det som anförs i motionen om att
              nedskrivningsreglerna behöver förändras så att fler hyresbostäder
              byggs i landsbygdskommuner och tillkännager detta för regeringen.
            </item>
            <item xml:id="i-TRgGttGmvjSnicuoWFbJWw">
              Riksdagen ställer sig bakom det som anförs i motionen om att
              det bör finnas minst ett allmännyttigt bostadsbolag i varje kommun
              och att regeringen bör återkomma med förslag kring hur detta ska
              genomföras, och detta tillkännager riksdagen för regeringen.
            </item>
            <item xml:id="i-XRfRQ61pF7wtC398GssqDs">
              Riksdagen ställer sig bakom det som anförs i motionen om att
              det bör införas ett förfarande där det krävs tillstånd från länsstyrelsen
              vid försäljning av bostäder ägda av kommunala bolag och tillkännager
              detta för regeringen.
            </item>
            <item xml:id="i-HtXsxo4xdtmqsi97hYDTt3">
              Riksdagen ställer sig bakom det som anförs i motionen om att
              det bör införas ett tioårigt moratorium för ombildningar av allmännyttiga
              hyresrätter till bostadsrätter och tillkännager detta för regeringen.
            </item>
            <item xml:id="i-2ymdMcpTQpkoZq6no1tRLo">
              Riksdagen ställer sig bakom det som anförs i motionen om att
              5 § lagen (2010:879) om allmännyttiga kommunala bostadsaktiebolag
              bör tas bort och tillkännager detta för regeringen.
            </item>
            <item xml:id="i-DrLSu72AsewbWgfrbBJLiR">
              Riksdagen ställer sig bakom det som anförs i motionen om att
              kommunerna bör åläggas att tydligare redogöra för vilka ändamål
              värdeöverföringen har gått till och tillkännager detta för regeringen.
            </item>
            <item xml:id="i-WeTgqqhuLNJ5aTdtNp3Lb3">
              Riksdagen ställer sig bakom det som anförs i motionen om att
              det bör införas en regel i lagen (2010:879) om allmännyttiga kommunala
              bostadsaktiebolag som säkerställer att olovliga värdeöverföringar
              från allmännyttiga bostadsbolag återbetalas till det kommunala
              bostadsbolaget och tillkännager detta för regeringen.
            </item>
            <item xml:id="i-SsA3RZMcAd89Qj365JKi3K">
              Riksdagen ställer sig bakom det som anförs i motionen om att
              lagen (2010:879) om allmännyttiga kommunala bostadsaktiebolag
              bör ändras så att begreppet ”affärsmässiga principer” utgår, och
              detta tillkännager riksdagen för regeringen.
            </item>
            <item xml:id="i-BNzKMUQTGVw8xW1Ghpc5wk">
              Riksdagen ställer sig bakom det som anförs i motionen om att
              alla kommuner ska vara skyldiga att i egen regi, eller genom regional
              samverkan, tillhandahålla en bostadsförmedling som genom transparenta
              regler förmedlar de flesta såväl allmännyttiga som privata lägenheter
              och tillkännager detta för regeringen.
            </item>
            <item xml:id="i-3PUdt5BwxRvW5AsKvBmfKn">
              Riksdagen ställer sig bakom det som anförs i motionen om att
              det bör införas ett krav på privata fastighetsägare att fördela
              80 procent av sitt bostadsbestånd, såväl lediga som nybyggda lägenheter,
              genom en kommunal eller regional bostadsförmedling och tillkännager
              detta för regeringen.
            </item>
            <item xml:id="i-2u2pta5wAzMtkmaK1PDMqV">
              Riksdagen ställer sig bakom det som anförs i motionen om att
              regeringen bör återkomma med ett lagförslag som innebär att hyresvärdar,
              såväl privata som allmännyttiga, inte ska kunna ställa orimligt
              höga inkomstkrav som exkluderar stora grupper av människor vid
              uthyrning av bostäder och tillkännager detta för regeringen.
            </item>
            <item xml:id="i-6jWwa4oH8y6HoSDk2jWuWU">
              Riksdagen ställer sig bakom det som anförs i motionen om att
              regeringen bör tillsätta en utredning om hur skattefria underhållsfonder
              kan användas och tillkännager detta för regeringen.
            </item>
            <item xml:id="i-ToU7tfDyCQjwCPXuo2nwjZ">
              Riksdagen ställer sig bakom det som anförs i motionen om att
              hyresvärdar bör åläggas att på förhand ge en uppskattning av hur
              hög hyran kommer att bli efter en ombyggnation och tillkännager
              detta för regeringen.
            </item>
            <item xml:id="i-TYA5tDvdCb25mVWGaDyQyw">
              Riksdagen ställer sig bakom det som anförs i motionen om att
              hembudsrätten bör avskaffas och tillkännager detta för regeringen.
            </item>
            <item xml:id="i-W4faATJoEWjiwLuFaiRRon">
              Riksdagen ställer sig bakom det som anförs i motionen om att
              regeringen bör återkomma med förslag på förbättringar av rättssäkerheten
              vid ombildningar och tillkännager detta för regeringen.
            </item>
            <item xml:id="i-M9uTKtKVS416i3jYrKRwj8">
              Riksdagen ställer sig bakom det som anförs i motionen om att
              förvärvslagen bör återinföras och tillkännager detta för regeringen.
            </item>
            <item xml:id="i-9pJFzbnZZTcpLAst8jioPq">
              Riksdagen ställer sig bakom det som anförs i motionen om att
              regeringen bör återkomma med förslag som gör det lättare att få
              nedsatt hyra vid bristande underhåll och tillkännager detta för
              regeringen.
            </item>
            <item xml:id="i-ShQMR8Cx4roWXK6niV53yF">
              Riksdagen ställer sig bakom det som anförs i motionen om att
              kommunerna vid ärenden rörande tvångsförvaltning ska vara skyldiga
              att bistå med förvaltare och tillkännager detta för regeringen.
            </item>
            <item xml:id="i-JDp6UVDGejD1JbBAjYiuSc">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att rivningskontrakt
              används till det de är avsedda för och tillkännager detta för
              regeringen.
            </item>
            <item xml:id="i-635vpwzgJ6FgtnbK1wtMSf">
              Riksdagen ställer sig bakom det som anförs i motionen om att
              regeringen bör ta fram en statlig strategi mot slumförvaltning
              i syfte att åstadkomma en bättre myndighetssamverkan och tillkännager
              detta för regeringen.
            </item>
            <item xml:id="i-7DJY2E87e745uxwxJYJgyU">
              Riksdagen ställer sig bakom det som anförs i motionen om att
              regeringen bör se över plan- och bygglagen i syfte att effektivisera
              tillsynen avseende olovliga boenden och tillkännager detta för
              regeringen.
            </item>
            <item xml:id="i-Kh4UkvxeGXd1vPkphoFG7J">
              Riksdagen ställer sig bakom det som anförs i motionen om att
              hyreslagen bör ändras så att hyresgästens besittningsrätt kvarstår
              även om en skada på lägenheten uppstått genom en brand och tillkännager
              detta för regeringen.
            </item>
            <item xml:id="i-4bT5m57niZBBvT1A6nxSGv">
              Riksdagen ställer sig bakom det som anförs i motionen om att
              lagen (2012:978) om uthyrning av egen bostad bör avskaffas och
              tillkännager detta för regeringen.
            </item>
            <item xml:id="i-2aaqHUrRbbTx89QX79N2Lm">
              Riksdagen ställer sig bakom det som anförs i motionen om att
              regeringen bör se över möjligheten att kräva att innehavaren av
              en bostadsrätt också ska folkbokföra sig i bostaden och tillkännager
              detta för regeringen.
            </item>
            <item xml:id="i-NZf1qJyDHXhj798ofEuQUA">
              Riksdagen ställer sig bakom det som anförs i motionen om att
              regeringen bör återkomma med förslag på åtgärder för att öka transparensen
              och kontrollen utifrån Konsumentverkets förslag för minskat fusk
              i fastighetsmäklarbranschen och tillkännager detta för regeringen.
            </item>
            <item xml:id="i-KkBebVXgJ3R2WafHccyN9i">
              Riksdagen ställer sig bakom det som anförs i motionen om att
              påtaglighetsrekvisitet bör tas bort och tillkännager detta för
              regeringen.
            </item>
            <item xml:id="i-QXxDituvHUNgWwbaAbgs6d">
              Riksdagen ställer sig bakom det som anförs i motionen om att
              hyreslagen bör ändras så att överenskommelser mellan parterna
              om systematisering av hyran blir normerande i hyresnämndens bedömning
              och tillkännager detta för regeringen.
            </item>
            <item xml:id="i-P96xLFiZH8M9rVs3uPByoZ">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att se över
              presumtionshyressystemets effekt på dels hyresnivåerna i nyproduktion,
              dels medborgarnas möjligheter att efterfråga nyproducerade hyresrätter
              och tillkännager detta för regeringen.
            </item>
            <item xml:id="i-SrqbXi4F8K4m4tUmBAVQDp">
              Riksdagen ställer sig bakom det som anförs i motionen om att
              regeringen bör verka för att fler bostadsbolag, såväl allmännyttiga
              som privata, använder sig av det rabattsystem som tagits fram
              och tillämpas av Örebrobostäder i syfte att sänka hyresnivåerna
              och ge fler människor möjlighet att efterfråga en nyproducerad
              hyresrätt, och detta tillkännager riksdagen för regeringen.
            </item>
          </list>
        </div>
        <div type="motContent">
          <head type="h1" xml:id="i-BabZS5VK5km7ghGXNgtw7C">
            3 Vänsterpartiets bostadspolitik
          </head>
          <p xml:id="i-8xprtLf52fGeo8SQxw9j5H">
            Sverige behöver en ny bostadspolitik som kan möta de utmaningar
            vi står inför i form av bostadsbrist, bostadssegregation och klimatomställning
            – en bostadspolitik som tar ansvar för att bygga bort bostadsbristen,
            bryta bostadssegregationen och minska bostadssektorns klimatpåverkan.
            Det kräver en bostadspolitik med högre ambitioner där staten och
            kommunerna tar ett större ansvar än i dag.
          </p>
          <p xml:id="i-2croTZP2CngXEUACtPHEp8">
            I dag råder bostadsbrist i en majoritet av landets kommuner.
            Bristen på bostäder begränsar människors frihet och i förlängningen
            samhällets utveckling. Det saknas framför allt hyresrätter med
            rimliga hyror, något marknaden inte klarar av att bygga på egen
            hand. Bostadsbristen ska byggas bort med en politik för ökat bostadsbyggande,
            med fokus på miljövänliga hyresrätter med rimliga hyror. För det
            krävs att staten tar ett större ansvar för finansieringen och
            att kommunerna tar ett större ansvar för en bostadsförsörjning
            för alla oavsett inkomst.
          </p>
          <p xml:id="i-PrKSeQDWb4re8ANbKpVi6M">
            I takt med de ökade klassklyftorna har bostadssegregationen ökat.
            Olika grupper lever åtskilda i olika bostadsområden. Skillnaderna
            mellan dessa områden är ofta mycket stora vad gäller inkomst,
            utbildningsnivå, hälsa och förväntad livslängd. Bostadssegregationen
            ska brytas med en politik för minskade klyftor och ett förändrat
            bostadsbyggande med fokus på en jämlik och hållbar stadsutveckling.
            För detta krävs insatser i såväl socioekonomiskt eftersatta som
            mer välbärgade områden, vilket förutsätter tydlig offentlig styrning,
            reglering och planering.
          </p>
          <p xml:id="i-QrA59qBa4CextHxS7D8wEy">
            Bostadssektorn står i dag för uppemot 40 procent av Sveriges
            totala energiförbrukning. Bostadssektorn måste därför i högre
            utsträckning än i dag bidra till klimatomställningen. För att
            underlätta en omställning till ett energisystem baserat på 100
            procent förnybar energi är det viktigt att energianvändningen
            i byggnader minskar. Det kan ske genom energieffektivisering i
            såväl befintlig bebyggelse som vid nybyggnation. Därutöver behöver
            större fokus läggas på att minimera byggnaders klimatpåverkan
            i ett livscykelperspektiv, exempelvis vad gäller utsläpp under
            produktionsfasen.
          </p>
          <p xml:id="i-F4Ey6cepkjEjSYjFE26WbV">
            I denna motion redogör vi för vår bostadspolitik och vad vi anser
            bör göras för att skapa bra bostäder för alla. Vårt fokus är hyresrätten,
            den upplåtelseform som är tillgänglig för alla löntagargrupper.
            Se även vår motion En demokratisk, jämlik och hållbar stad (2018/19:2228).
          </p>
          <head type="h1" xml:id="i-TdmnwKRoCDt6s7sDPYTUev">
            4 Bostaden är en social rättighet
          </head>
          <p xml:id="i-WF48YhnjdbM8gKumgRHKj6">
            Rätten till bostad är en grundläggande mänsklig rättighet, vilket
            slås fast i FN:s deklaration om de mänskliga rättigheterna. Samhället
            har ett uttalat ansvar för bostadsförsörjningen. Av regeringsformen
            framgår att det allmänna särskilt ska trygga rätten till bland
            annat bostad (1 kap. 2 § RF). I verkligheten ser det dock annorlunda
            ut. Allt fler förvägras rätten till ett eget hem trots regeringsformens
            tydliga formulering.
          </p>
          <p xml:id="i-C3QyJ3ekcwYLEMoyozvivc">
            Bostaden är en speciell plats för oss. I bostaden utspelar sig
            en stor del av våra liv och den är vårt hem. Vänsterpartiet menar
            att alla människor ska ha möjlighet att leva i bra bostäder till
            rimliga kostnader i en miljö där en kan känna sig trygg. Så är
            det inte i dag i bostadsbristens Sverige.
          </p>
          <p xml:id="i-73ZF9k2UCZyEeg7XCVdLUq">
            Under efterkrigstiden lades den svenska bostadspolitiken om.
            Den tidigare marknadsstyrda bostadspolitiken hade lett till svår
            trångboddhet, undermåliga boendemiljöer och ockerhyror. Omläggningen
            innebar att bostadspolitiken i stället blev en naturlig del av
            den generella välfärdspolitiken: aktiv, omfattande och utan inslag
            av särlösningar för låginkomsthushåll. Samhället tog ansvar för
            att medborgarna skulle ha bra bostäder med god standard till rimliga
            kostnader. Ansvaret fördelades mellan stat och kommuner. Staten
            tog ansvar för att rättsliga och finansiella instrument fanns
            tillgängliga för bostadsbyggandet, medan kommunerna tog ansvar
            för planering och genomförande. Gemensamma insatser vidtogs för
            att bygga bort bostadsbristen. I början av 1970-talet, när miljonprogrammet
            avslutades, var bostadsbristen väsentligt mindre. Utan en statlig
            bostadspolitik, med aktiva insatser och omfattande statligt stöd,
            hade detta inte varit möjligt.
          </p>
          <p xml:id="i-NUe5ExD1FdthuFKZfr65CM">
            Den statliga bostadspolitiken nedmonterades under 1990-talet.
            Subventioner och statlig inblandning har ersatts med ett marknadsstyrt
            bostadsbyggande. I dag är bostadspolitiken varken tillräckligt
            aktiv eller omfattande. Staten har trätt tillbaka till förmån
            för marknaden. Särlösningar för personer med låga inkomster, s.k.
            social housing, framhålls av allt fler som ett sätt att lösa bostadsbristen
            för dem som inte har råd att köpa en bostad. Bostaden har gått
            från att vara ett gemensamt projekt till en privatsak, från en
            social rättighet till ett investeringsobjekt på en marknad. Resultatet
            är tydligt: det har under lång tid byggts för lite, för sakta
            och för dyrt. Marknadens ensidiga vinstintresse, i stället för
            socialt ansvarstagande, har återigen visat sig stå i vägen för
            att lösa bostadsbristen för flertalet medborgare.
          </p>
          <p xml:id="i-GuWbHfjc8avz1ivxm5FjrZ">
            Vänsterpartiet menar att bostadsbristen måste mötas med ökat
            politiskt ansvarstagande i form av en politik med höga ambitioner.
            Vi behöver återskapa en statlig bostadspolitik värd namnet – aktiv,
            omfattande och enligt principen om generell välfärd. Vänsterpartiet
            eftersträvar en sammanhållen bostadsmarknad där alla, oavsett
            inkomst, garanteras en bra bostad med god standard till rimliga
            kostnader. En politik med olika typer av särlösningar för stora
            grupper står i motsättning till detta. En sådan politik kommer
            långsiktigt att försvaga stödet för en bostadspolitik som når
            vår målsättning om goda bostäder för alla. Frågan om att bygga
            bort bostadsbristen, med fokus på hyresrätter, bör därför prioriteras.
            För detta krävs statliga insatser i form av ekonomiskt stöd för
            ökat byggande. Under mandatperioden 2014–2018 tog Vänsterpartiet
            och S-MP-regeringen flera viktiga steg på vägen men mer behöver
            göras.
          </p>
          <p xml:id="i-VJrfV71axzhMjumhevS9kH">
            Vänsterpartiet menar att bostaden är en social rättighet och
            att bostadspolitiken därmed bör vara en grundläggande del av den
            generella välfärdspolitiken. Vänsterpartiet anser att det nuvarande
            bostadspolitiska målet bör avskaffas och föreslår att det införs
            ett nytt bostadspolitiskt mål för utgiftsområde 18 enligt följande:
          </p>
          <p xml:id="i-U7GZ59S9W1w35L2Xm69X94">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljön ska utgå ifrån människors
            behov, bidra till jämlika förhållanden och särskilt främja en
            god uppväxt för barn och ungdomar. Vid planering, byggande och
            förvaltning ska en ekologiskt, ekonomiskt och socialt hållbar
            utveckling vara grund för verksamheten.
          </p>
          <p xml:id="i-J6H5pMdi2PXCWyhsZDRBrc">
            Det mål som i dag finns återspeglar inte de samhällsbehov och
            utmaningar som bostadsbyggandet kräver. Vad som ovan anförts om
            ett nytt bostadspolitiskt mål bör riksdagen ställa sig bakom och
            ge regeringen till känna.
          </p>
          <head type="h1" xml:id="i-9tKhNQ3fi5Hr9e8Vm36PET">
            5 Bygg bort bostadsbristen
          </head>
          <p xml:id="i-M4K6fH1byxYRC7dox5N1BH">
            Enligt Boverkets senaste bostadsmarknadsenkät råder bostadsbrist
            i 243 av landets 290 kommuner. Bostadsbristen är värst i storstadsregionerna
            och på högskoleorter, men även många mindre kommuner har underskott
            på bostäder. Sammantaget bor drygt 90 procent av landets befolkning
            i kommuner med bostadsbrist (Boverket 2018: Bostadsmarknadsenkäten
            2018).
          </p>
          <p xml:id="i-79h8QZ3Ggwcg1gS2pHgC7H">
            De senaste åren har det byggts många nya bostäder, men mycket
            av det som byggts har varit för dyrt för stora grupper i samhället.
            Nu sjunker efterfrågan på dessa bostäder men behovet av nya bostäder
            är fortfarande mycket stort. Det är kort sagt brist på bostäder
            som folk har råd att efterfråga, framför allt hyresrätter med
            rimliga hyror.
          </p>
          <p xml:id="i-C3noT2zbE9c15emAsGytiw">
            Bostadsbristen begränsar människors möjligheter att ta ett jobb,
            studera och etableras i det svenska samhället. Därigenom påverkas
            individernas frihet, ekonomins tillväxt och samhällets utveckling
            negativt. Det leder till ökade klyftor och segregation.
          </p>
          <p xml:id="i-TSwDJcRUsGtj7rxnFRUUWv">
            Bostadsbristen innebär att trångboddhet blir allt vanligare.
            I dag bor drygt 200 000 unga vuxna hemma hos sina föräldrar trots
            att de hellre skulle bo på ett annat sätt. Följden blir att människors
            livssituation försvåras och att deras drömmar och frihet inskränks.
            Bristen på bostäder, framför allt hyresrätter, är även en hämmande
            faktor för kommuners och regioners utveckling. Den kan också bli
            till ett hot mot välfärden när de som ska arbeta inom t.ex. vård
            och omsorg inte hittar lämpliga bostäder på rimligt avstånd från
            arbetsplatsen.
          </p>
          <p xml:id="i-81MhgtknyURoxrSRQLAEH1">
            Människor måste kunna flytta dit där jobb och utbildningsplatser
            finns. Arbetsmarknadens funktionssätt påverkas negativt när inte
            minst unga människor tvingas tacka nej till arbeten för att de
            saknar bostad. I en undersökning som gjorts på uppdrag av Hyresgästföreningen
            uppger sju av tio tillfrågade arbetsgivare i landets tre storstadsregioner
            att bostadsbristen i någon mån försvårar möjligheterna att rekrytera
            personal. Vidare har HSB låtit beräkna konsekvenserna av bostadsbristen
            för tillväxten i Stockholmsregionen den närmaste tjugoårsperioden.
            Kostnaden uppskattas till flera hundra miljarder kronor. Även
            om man bör använda den här typen av siffror med en viss försiktighet
            kan man konstatera att bostadsbristen påverkar tillväxten negativt.
          </p>
          <p xml:id="i-Xtrbh8ERhQjuXeeT1rXsHB">
            Enligt Boverkets senaste byggbehovsprognos behövs i snitt 67
            000 nya bostäder varje år fram till 2025 för att täcka behovet.
            Byggtakten i riket behöver enligt Boverket vara högre de närmaste
            åren. 90 000 bostäder kan behöva byggas varje år fram till 2020
            för att täcka behovet, för att sedan avta till 50 000 per år fram
            till 2025. Skälen är dels att befolkningsökningen de närmaste
            åren sker snabbare än väntat, dels att vi behöver bygga mer för
            att ta igen det som inte byggts tidigare år (Boverket 2018: Rapport
            2018:24). Denna typ av byggbehovsvolymer har inte producerats
            i Sverige sedan miljonprogrammets dagar. För att bygga de många
            bostäder som behövs krävs krafttag från statens sida.
          </p>
          <head type="h2" xml:id="i-VL6dUaQwUMc65egsD6mWf8">
            5.1 De största bostadspolitiska satsningarna på 20 år
          </head>
          <p xml:id="i-MUhmLVPxBGc6gTQ9rqxbdx">
            Under mandatperioden 2014–2018 har Vänsterpartiet och S-MP-regeringen,
            inom ramen för budgetsamarbetet, genomfört de största bostadspolitiska
            satsningarna på 20 år. Vi vill särskilt lyfta fram tre av dessa
            satsningar. För det första har vi infört ett statligt investeringsstöd
            i syfte att öka nybyggnationen av miljövänliga hyresrätter och
            studentbostäder med rimliga hyror. För det andra har vi infört
            ett stöd för renovering och energieffektivisering av flerbostadshus
            i miljonprogramsområden. För det tredje har vi infört en byggbonus
            till de kommuner som planerar för och bygger bostäder.
          </p>
          <p xml:id="i-ES14sF4qx8naPGNqr4X7xp">
            Vänsterpartiets och regeringens satsningar har gett resultat.
            Rekordmånga nya bostäder har byggts, varav många hyresrätter.
            Eftersatta flerbostadshus har renoverats och energieffektiviserats.
            Kommuner planerar för fler bostäder och tar ansvar för bostadsförsörjningen
            i större utsträckning än tidigare. Samtidigt kan vi konstatera
            att betydligt fler insatser behövs för att bygga bort bostadsbristen
            och rusta upp det befintliga bostadsbeståndet.
          </p>
          <head type="h2" xml:id="i-3g7ZTo9C317usfnvrVJUaB">
            5.2 Ytterligare bostadspolitiska satsningar krävs
          </head>
          <p xml:id="i-Vsq6f8pFKszom7Q9mtGUP9">
            Samtidigt som det råder bostadsbrist i en majoritet av landets
            kommuner sjunker nu byggtakten. Enligt Sveriges Byggindustriers
            prognos minskar bostadsproduktionen både i år och nästa år (Sveriges
            Byggindustrier: Konjunkturrapport 2018). Om det blir en tillfällig
            svacka i byggkonjunkturen eller en djupare nedgång går ännu inte
            att säkerställa men läget är allvarligt.
          </p>
          <p xml:id="i-3SkjmJQwEdNHMLYRcQo3Yf">
            För Vänsterpartiet är det uppenbart att det nu krävs ytterligare
            bostadspolitiska satsningar för att upprätthålla en hög byggtakt
            och bygga de bostäder som behövs, främst hyresrätter med rimliga
            hyror. Vi vill genomföra tre sådana satsningar.
          </p>
          <p xml:id="i-2UgtLJ5gieVDaCxLXkRxJR">
            För det första vill vi utöka och förbättra det statliga investeringsstödet.
            Reglerna för investeringsstödet bör ändras i enlighet med förslaget
            i SOU 2017:108 så att en viss del av stödet betalas ut i förväg.
            Det ökar möjligheterna att använda investeringsstödet som eget
            kapital under byggtiden och underlättar därmed finansieringen.
          </p>
          <p xml:id="i-AFSBs12Zk5E3KLUt9pe1qm">
            För det andra vill vi införa statliga topplån för nyproduktion
            av hyresrätter. Fram till början av 1990-talet gav staten omfattande
            subventioner och förmånliga lån till byggbolag i syfte att bygga
            bostäder. Detta stöd avskaffades av den borgerliga regeringen
            1991–1994. Bostadsbyggandet har därefter skett på marknadens villkor
            och finansieringsansvaret har flyttats över på hushållen. Sammantaget
            har detta lett till minskad nyproduktion av hyresrätter och högre
            skuldsättning för hushållen. För att ytterligare stimulera byggandet
            av hyresbostäder vill vi att staten ska ta över delar av risken
            för hyresrättens finansiering genom att erbjuda topplån med låg
            ränta som ersätter större delen av det egna kapitalet för byggbolagen.
            Med statligt utfärdat topplån på 25 procent av investeringen återstår
            5 procent för investeraren att skjuta till. Resterande 70 procent
            ska som i dag finansieras av banksektorn.
          </p>
          <p xml:id="i-6EdHJzu1QXNsRq5ubkNNGB">
            För det tredje menar vi att byggbonusen till de kommuner som
            planerar för och bygger bostäder är viktig. För att ta del av
            byggbonusen behöver kommunerna bl.a. ha en aktuell översiktsplan
            och aktuella riktlinjer för bostadsförsörjning. Det finns ett
            fortsatt stort behov av fler bostäder i en majoritet av landets
            kommuner, i synnerhet hyresrätter. För att ytterligare stimulera
            nyproduktion av hyresrätter bör villkoren för byggbonusen förändras
            så att kommunerna ges mer stöd om de bygger hyresrätter.
          </p>
          <head type="h2" xml:id="i-ECkp4id7pYYb2bVnYNreKi">
            5.3 En mer jämlik balans mellan hyresrätt och bostadsrätt
          </head>
          <p xml:id="i-Uhx2CY9utJgLYgdtBKa4Tz">
            Vänsterpartiet anser att politiken har ansvar för att det byggs
            fler bostäder, men också för att rätt typ av bostäder byggs. De
            senaste åren har det byggts mer bostadsrätter än hyresrätter.
            Många av dessa bostadsrätter har varit dyra och exklusiva, riktade
            till en köpstark medelklass. Nu sjunker efterfrågan på dessa bostäder
            men behovet av nya bostäder kvarstår. Det som framför allt behövs
            är hyresrätter med rimliga hyror. För att bygga dessa bostäder
            behöver politiken ta ansvar dels genom olika former av stöd, dels
            genom en tydligare styrning.
          </p>
          <p xml:id="i-Fmh9pKnFFXnuyYhWTfsKHs">
            På initiativ från Vänsterpartiet har riksdagen fattat beslut
            om att minst hälften av de bostäder som byggs ska vara hyresrätter
            (bet. 2016/17:CU14). Det är ett bra första steg men vi anser att
            mer behöver göras. Det krävs en tydlig åtgärdsplan samt en tidsplan
            för att åstadkomma en mer jämlik balans mellan hyresrätt och bostadsrätt.
          </p>
          <p xml:id="i-DawohbJJMFD5VYSLbKDXSc">
            Regeringen bör återkomma med en åtgärdsplan och tidsplan för
            en mer jämlik balans mellan hyresrätt och bostadsrätt. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-ChuDycPe1Z87n5Bdn2jUf8">
            5.4 Utred Wien-modellen
          </head>
          <p xml:id="i-AUSNFNXBF9xqyKvJ5d7E5V">
            I Österrikes huvudstad Wien förs en medveten, social bostadspolitik
            med fokus på hyresbostäder. Köerna är korta, nyproduktionen hög
            och hyrorna rimliga. 75 procent av befolkningen bor i hyresrätt,
            varav hälften av beståndet subventioneras eller ägs av staden
            själv. Bostadsbyggandet planeras utifrån fyra övergripande principer:
            det ska vara kostnadseffektivt, socialt hållbart, estetiskt och
            klimatsmart. Nyproducerade hyresrätter byggs bredvid äldre hyreshus
            med lägre standard, vilket bidrar till att minska boendesegregationen.
            Wien är en av Europas minst segregerade huvudstäder.
          </p>
          <p xml:id="i-7X8d9JdBMJsNLxjx9wX2dv">
            Systemet bygger på en finansieringsmodell där det offentliga
            tar huvudansvar. Nyproduktionen av hyresrätter finansieras dels
            via statliga bostadsfinansieringsbidrag (vilka finansieras med
            en statlig löneskatt motsvarande 0,05 procent av inkomsten), dels
            via bostadssubventioner (motsvarande 5 procent av Wiens totala
            budget). Byggbolagen erbjuds förmånliga lån motsvarande 30–50
            procent av investeringskostnaden. Återbetalningsperioden är på
            35 år med en fast ränta om 1 procent. Villkoret för att ta del
            av lånen är att hyrorna inte höjs högre än lägenheternas självkostnad.
            Byggbolagen tillåts göra vinst, men bara en högst marginell sådan.
            Sammantaget möjliggör Wien-modellen en hög nyproduktion av hyresrätter
            med rimliga hyror för att möta medborgarnas behov.
          </p>
          <p xml:id="i-KAfCwFwsjS7HSYGRRRKNsC">
            Wien-modellen kan sammanfattas i två principer: bredd och långsiktighet.
            Bredd så till vida att det är en modell för de många, inte enbart
            för de få. Modellen möjliggör att även låginkomsttagare har råd
            att flytta in i en nybyggd lägenhet. Långsiktighet så till vida
            att bostadsbyggandet ses som något som ska ge långsiktig nytta,
            inte generera kortsiktiga vinster.
          </p>
          <p xml:id="i-MB5SZDPGrPsfaByXSSL1K">
            Vänsterpartiet anser att svensk bostadspolitik har mycket att
            lära av den bostadspolitik som förs i Wien, i synnerhet vad gäller
            finansieringen av nyproduktion av hyresrätter. Ett första steg
            är att tillsätta en utredning som ser över modellen och hur den
            skulle kunna tillämpas i Sverige.
          </p>
          <p xml:id="i-VPxtE7rnHQ6iqXr5MVjtA4">
            Regeringen bör tillsätta en utredning med uppdrag att dels se
            över Wien-modellen med fokus på finansieringen av nyproduktion
            av hyresrätter, dels föreslå hur modellen skulle kunna tillämpas
            i Sverige. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-WvNWqRj3H5R3KsZ23nNVkd">
            6 Hållbar kvalitet vid nybyggnation
          </head>
          <p xml:id="i-B8xPNkCB7AhRG8HiyZowYv">
            I bostadsbristens kölvatten skapas många följdproblem. När desperationen
            efter en egen bostad växer skapas en marknad för bostäder till
            varje pris. Det märks dels genom de höga priserna på bostadsrätter,
            dels genom bristfällig kvalitet och hållbarhet i nyproduktion
            av bostadsrätter.
          </p>
          <p xml:id="i-T1h43em45zNUCgSemALWpH">
            Svenska Dagbladet har tidigare rapporterat om ett utbrett problem
            med dåligt materialval vid nybyggnation av bostadsrättsfastigheter
            (SvD 2017-04-11). Det finns exempel på byggnader som går sönder
            efter bara några år, eftersom materialet inte håller måttet. Ett
            exempel är användningen av enstegstätning av fasader, vilket ger
            stora problem med mögel. Ytterligare ett exempel är då man bygger
            utan att uppfylla befintliga energikrav.
          </p>
          <p xml:id="i-HzBt1ygHpMsV1v5pibNcxo">
            Detta gör det särskilt svårt för bostadsköparen, som omöjligen
            kan förväntas ha kunskaper om tekniska lösningar. Det förvärras
            dessutom av att kring hälften av alla nya lägenheter byggs i jävsliknande
            situationer där producenten både beställer, bygger och kvalitetskontrollerar
            bostäderna. Detta skapar en rättsosäker situation.
          </p>
          <p xml:id="i-NkdZSWYc1rVMHcKjtK44G">
            En försvårande omständighet är den bostadsspekulation som förekommer
            där ägare på kort tid vill tjäna stora pengar. Det gynnar ett
            kortsiktigt byggande där någon annan blir ansvarig för de skador
            och problem som uppkommer.
          </p>
          <p xml:id="i-TczcgvuRGvykeVVmbyTX6g">
            Vinstmaximering i bostadsbyggande framför kvalitetssträvanden
            riskerar att leda till ett enormt resursslöseri. I stället bör
            de boendes intresse av långsiktig hållbarhet tas till vara på
            ett bättre sätt. Kortsiktig spekulation och vinstjakt står i direkt
            motsats till hållbar kvalitet och klimatsmarta bostäder.
          </p>
          <p xml:id="i-PvMGrzqHs2eUkEALtqwWGF">
            Regeringen bör återkomma med en översyn av lämpliga åtgärder
            för att säkerställa långsiktig hållbarhet och att köparens intresse
            över tid tas till vara vid nybyggnation. Detta bör riksdagen ställa
            sig bakom och ge regeringen till känna.
          </p>
          <p xml:id="i-G5QF5MEPNTBBaNjwYcybQq">
            Vänsterpartiet värnar en bostadsmarknad med en hög grad av tillgängliga
            bostäder. Vi vill att alla människor ska ha möjlighet att efterfråga
            olika typer av bostäder, oavsett ålder eller eventuella funktionsnedsättningar.
            För att ett bostadsbestånd ska vara flexibelt och kunna möta den
            demografiska utvecklingen med allt fler äldre är det viktigt att
            man inte redan vid nybyggnation bygger in kommande tillgänglighetsproblem.
            Vi vill därför i sammanhanget framhålla den satsning på forskning
            och innovation om tillgänglighetsdesign där Vänsterpartiet och
            S-MP-regeringen tidigare har kommit överens om ökade anslag till
            Vinnova.
          </p>
          <head type="h2" xml:id="i-6EU7kw4HhPWBupf2FHipJQ">
            6.1 Kontroller vid nybyggnation ska vara oberoende av byggherren
          </head>
          <p xml:id="i-TWWUFLRUwHuKRJbd1cCBaf">
            I dag krävs ingen oberoende inspektion vid nybyggnation. Ansvaret
            för att byggreglerna följs ligger i stället hos byggherren. Efter
            ansökan om bygglov är det upp till byggherren att dokumentera
            hur ställda krav gällande byggnadens tekniska egenskaper uppfylls.
            Till detta ska också en kontrollplan göras där det framgår vilka
            kontroller som ska utföras och vilka rapporter som ska lämnas
            till byggnadsnämnden. Byggherren och byggnadsnämnden går sedan
            igenom kontrollplanen och andra handlingar i det tekniska samrådet.
            Även om byggnadsnämnden kan kräva ytterligare kontroller eller
            bedömning av en tredje part ligger ett alltför stort ansvar på
            byggherren att bedöma sig själv. Det är en minst sagt jävig situation.
          </p>
          <p xml:id="i-XRxvLpTSF7fXznt2JW3vL8">
            Kommittén för modernare byggregler, som tillsattes av S-MP-regeringen
            i februari 2017, har i uppdrag att göra en grundlig översyn av
            kontrollsystemet och lämna förslag till förändringar om så krävs.
            Kommitténs slutsatser ska presenteras i ett slutbetänkande senast
            13 december 2019 (dir. 2017:22). Vänsterpartiet har vid upprepade
            tillfällen lagt förslag i riksdagen om att förändra kontrollsystemet
            vid nybyggnation. I avvaktan på kommitténs betänkande lägger vi
            fram våra förslag på nytt.
          </p>
          <p xml:id="i-9pb9zvNuz8pMvpEs1iq3hY">
            Vänsterpartiet anser att nuvarande system för kontroll vid nybyggnation
            har uppenbara brister. Den egenkontroll som byggherrar utför är
            inte tillräcklig. Vi anser att kommunerna bör få en mer proaktiv
            roll vad gäller kontroller av nybyggnation i syfte att förbättra
            kontrollsystemet.
          </p>
          <p xml:id="i-KCij2f3VnRmKUvwawRLqrw">
            Kommunerna bör få en mer proaktiv roll vad gäller kontroller
            av nybyggnation. Detta bör riksdagen ställa sig bakom och ge regeringen
            till känna.
          </p>
          <p xml:id="i-DZqh6B3TZtzXBUgLcF5t2a">
            Vänsterpartiet förordar ett system där byggherren står för kostnaden
            för kontrollerna och kommunerna tillhandahåller kontrollanter
            oberoende av byggherren. Regeringen bör utreda möjligheterna för
            ett system där byggherren står för kostnaden av kontrollerna och
            kommunerna åläggs ansvar för att tillhandahålla kontrollanter
            oberoende av byggherren. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-SV1Akc4F3bR5JR4DjkMXy7">
            7 Pressa byggkostnaderna
          </head>
          <p xml:id="i-EoXwvaLCpjJX94pnjJf8M2">
            De svenska byggkostnaderna är bland de högsta i EU. Höga produktionskostnader
            pekas ofta ut som en viktig faktor som hindrar bostadsbyggandet.
            Men flera faktorer verkar fördyrande på byggandet. Den bristande
            konkurrensen i byggsektorn liksom skattesubventioner i form av
            ROT- och ränteavdrag samt den avskaffade fastighetsskatten underblåser
            en brant prisutveckling uppåt. Att sänka byggkostnaderna är en
            viktig fråga för att kunna öka byggtakten. Mer mark blir lönsam
            att bebygga om produktionspriserna pressas ned. Vänsterpartiets
            och S-MP-regeringens investeringsstöd för hyresrätter med tydliga
            riktlinjer för hyressättningen ska ses i detta sammanhang.
          </p>
          <p xml:id="i-VNVncX385c8123wmsDqnvL">
            Det har länge varit uppenbart att konkurrensen i byggbranschen
            inte fungerar som den ska. Byggsektorn präglas av en oligopolliknande
            struktur både inom själva byggandet och vad gäller byggmaterialbranschen.
            Den senaste femårsperioden har det kommit in fler aktörer inom
            bostadsbyggandet och marknaden har blivit något mindre koncentrerad,
            men konkurrensen har inte förbättrats nämnvärt. Vid offentlig
            upphandling av kommunala allmännyttiga bostäder har de stora nationella
            byggentreprenörerna behållit sina marknadsandelar på en växande
            marknad (Konkurrensverket 2018: rapport 2018:7).
          </p>
          <p xml:id="i-VNhNPzcm1ap34KSyTzUs3t">
            Av LO-rapporten Bostadsbrist och arbetsmarknad från 2014 framgår
            att byggföretagen gör goda vinster, trots ökade bygg- och markkostnader.
            Kostnaderna förs vidare till konsumenterna med konsekvensen att
            vi får dyra bostäder. I rapporten framhålls tillgången på kapital
            för byggföretag som ett hinder för ökad konkurrens. Det finns
            kapital för att bygga, men bankerna tar själva en liten risk och
            kräver omfattande tillgångar av byggherren. Sådana krav riskerar
            att stänga ute mindre byggherrar som saknar egna ekonomiska tillgångar
            i tillräcklig omfattning.
          </p>
          <p xml:id="i-Tj33gj1JCMu7fp2xK5zjSN">
            Vänsterpartiets förslag om att införa ett statligt topplån, där
            staten tar över delar av risken för att finansiera byggande av
            hyresrätter, ska ses i detta sammanhang. Det skulle möjliggöra
            för mindre byggherrar, som i dag saknar egna ekonomiska tillgångar
            i tillräcklig omfattning, att komma in på marknaden, vilket i
            sin tur skulle öka konkurrensen. På Vänsterpartiets initiativ
            har systemet med kreditgarantier för bostadsbyggande setts över
            inom ramen för en statlig utredning (SOU 2017:108). Utredningens
            förslag är ett steg i rätt riktning.
          </p>
          <p xml:id="i-N1oU8yFr9PsKJ5nEDwPpZn">
            I december 2015 presenterade den statliga utredningen om bättre
            konkurrens för ökat bostadsbyggande sitt betänkande (SOU 2015:105).
            Utredningen konstaterar att bostadsbyggandet över tid har präglats
            av ökade byggkostnader och låg produktivitetsutveckling, vilket
            tyder på svag konkurrens i byggbranschen (SOU 2015:105, s. 66).
            I betänkandet presenteras ett flertal bedömningar och förslag
            i syfte att förbättra konkurrensen i byggsektorn. Vänsterpartiet
            anser att flera av dessa är intressanta och värda att gå vidare
            med.
          </p>
          <p xml:id="i-41GwQYqKGkGDGa2FExdzn9">
            Om vi ska klara av att bygga alla de bostäder som behövs måste
            byggkostnaderna pressas och konkurrensen på byggmarknaden öka.
            Det ska dock inte ske till priset av vare sig sänkt kvalitet på
            de bostäder som byggs eller sänkta löner för dem som arbetar i
            byggbranschen. Sabo har med sina s.k. kombohus visat att det går
            att bygga prispressade bostäder utan att ge avkall på kvalitet
            eller sänka löner. Vänsterpartiet anser, i likhet med Sabo, att
            denna form av industriellt bostadsbyggande är viktigt för att
            pressa ned EU:s högsta byggkostnader och öka konkurrensen i byggbranschen.
            Regeringen bör verka för att pressa byggkostnaderna och öka konkurrensen
            i byggbranschen. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-Xu5FEzmhmFtiLrjXQM7SxB">
            8 Ett statligt byggbolag
          </head>
          <p xml:id="i-Tnp9j9yuPx4pjaSoJg9sjR">
            Den svenska byggmarknaden domineras av fyra stora företag: PEAB,
            Skanska, NCC och JM. Om man utgår från hela byggbranschens nettoomsättning
            på cirka 500 miljarder kronor 2016 har de fyra största företagen
            en marknadsandel om cirka 23 procent. Marknadskoncentrationen
            är särskilt hög inom anläggningsbranschen (Konkurrensverket 2018:
            rapport 2018:2).
          </p>
          <p xml:id="i-Rv1YvDYQTXWgmgJqGgxtvJ">
            Att fyra bostadsjättar kontrollerar bostadsmarknaden innebär
            inte bara svårigheter för mindre aktörer. Genom höga vinstmarginaler
            på uppemot 20 procent pressas både bostadspriser och hyror uppåt.
            Flera aktörer, däribland Sabo, har uttryckt en oro för att det
            inte bara påverkar bostadsbyggandet, utan också samhällsbyggandet
            i stort och i förlängningen svensk konkurrenskraft.
          </p>
          <p xml:id="i-UMvJ77DLzGwKAcyaqJS8ho">
            Det är tydligt att det behövs åtgärder för att sätta tryck på
            byggbolagen att öka produktiviteten. Vänsterpartiet vill se ett
            statligt byggbolag med uppgift att bygga lägenheter, främst hyresrätter,
            som alla ska ha råd att efterfråga. Bolaget ska vara affärsdrivande
            men ha måttliga avkastningskrav.
          </p>
          <p xml:id="i-LzY1EY5zvyZa5FVKVzLBVJ">
            Ett statligt byggbolag skulle både ge en bättre möjlighet till
            politisk styrning och säkra långsiktigheten i samhällsbyggandet.
            I dag styr konjunkturen byggandet men en statlig aktör skulle
            kunna säkerställa en jämnare byggtakt, vilket i förlängningen
            är positivt även för andra inom byggbranschen. Ett statligt byggbolag
            kan också ta regionala hänsyn och agera på ett sätt som gynnar
            hela landet. Det skulle t.ex. kunna satsa på områden som andra
            byggbolag bedömer som riskabla, exempelvis mindre landsbygdskommuner.
          </p>
          <p xml:id="i-MgYcCYUunQQSGHurEJFxW8">
            Regeringen bör se över hur ett statligt byggbolag med uppgift
            att bygga lägenheter, främst hyresrätter, som alla ska ha råd
            att efterfråga kan upprättas. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-FkaoXdb1t3vVb8mnkWrN1P">
            9 Ge kommunerna en mer offensiv roll
          </head>
          <p xml:id="i-JPe8UDvT7CWpCZf9uevrzt">
            Kommunerna har en viktig roll när det gäller att öka bostadsbyggandet.
            Det är bl.a. kommunerna som tar fram detaljplaner som anger hur
            områden ska bebyggas. Ska det byggas fler bostäder behöver planberedskapen
            vara god. För att öka bostadsbyggandet bör kommunerna ges en mer
            offensiv och styrande roll.
          </p>
          <head type="h2" xml:id="i-LNBjCwwixjU8EKZDgZvF8C">
            9.1 Markpolitiken – ett viktigt verktyg för kommunerna
          </head>
          <p xml:id="i-2MqwL4GzvQihup8ZssrJm9">
            Ett av kommunernas viktigaste verktyg för ett offensivt bostadsbyggande
            är markpolitiken. En förutsättning för att genomföra viktiga samhällsbyggnadsåtgärder
            är att kommunen också äger exploaterbar mark. I kommuner som blir
            beroende av enskilda markägares goda vilja att planlägga och därefter
            bygga riskerar bostads-byggandet att bli ojämnt, oberäkneligt
            och otillräckligt. Kommunernas möjlighet att förvärva attraktiv
            byggmark har dock minskat efter att den borgerliga regeringen
            avskaffade förköpslagen år 2010. Förköpslagen innebar att kommunen
            hade förköpsrätt till en fastighet vid en överlåtelse som uppfyllde
            de kriterier som lagen uppställde. Lagen var ett viktigt redskap
            för kommunernas fysiska planering, tätbebyggelseutveckling och
            ett stöd för fler exploateringsavtal. Vänsterpartiet anser att
            ny förköpslag bör införas i syfte att förbättra kommunernas möjligheter
            att planera för och bygga fler bostäder.
          </p>
          <p xml:id="i-JhVQLDhbu3zpgKzWqWwzqU">
            Det bör införas en ny förköpslag. Detta bör riksdagen ställa
            sig bakom och ge regeringen till känna.
          </p>
          <p xml:id="i-VqYq9qzr2CoedJGoMTSjVC">
            Dagens bostadsbrist driver upp priserna på mark. Detta har fått
            till följd att byggherrar som av kommunen har fått tillgång till
            planlagd mark i syfte att bygga på den, låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta har bl.a. bekräftats av
            Dagens Nyheters granskning 2016. Enligt granskningen, som omfattade
            omkring 25 000 bostäder i lägenhetshus som byggdes klart 2015,
            är detta en viktig anledning till att det byggs för lite och för
            sakta (DN 2016-07-31). Att hålla på mark på det här sättet innebär
            att byggbar mark inte blir bebyggd trots att det finns ett stort
            behov. Vänsterpartiet kan inte acceptera en ordning där byggherrarnas
            fördröjande vinstupplägg tillåts styra bostadsutbudet samtidigt
            som det råder bostadsbrist i stora delar av landet.
          </p>
          <p xml:id="i-LqMgc1NEEUSU2wkAQuXxaL">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (motion 2015/16:373).
            I juni 2017 tillsatte S-MP-regeringen, efter en överenskommelse
            med Vänsterpartiet, en utredning med uppdrag att se över kommunernas
            möjligheter att säkerställa att befintliga byggrätter tas i anspråk
            och bebyggs (dir. 2017:74). Vänsterpartiets riksdagsledamot Nooshi
            Dadgostar förordnades som särskild utredare. Utredningens betänkande
            presenterades i augusti 2018. Utredningen innehåller ett antal
            konkreta förslag som syftar till att kommunerna i högre utsträckning
            kan säkerställa att byggrätter tas i anspråk utan onödigt dröjsmål
            (SOU 2018:67). Utredningens förslag är nu föremål för remissbehandling
            och Vänsterpartiet förutsätter att regeringen återkommer med förslag
            till riksdagen.
          </p>
          <head type="h1" xml:id="i-FHdBfxM5w1iBmExwmShwcT">
            10 Bättre planering för fler bostäder
          </head>
          <p xml:id="i-RSRDTPRGLX5aVNFK4Lvcv8">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. De regler som styr planering och
            byggande måste vara förutsägbara, enhetliga och fylla sitt syfte.
            Reglerna finns till för att skydda människor från dåliga bostadsförhållanden
            samtidigt som utveckling, kvalitet och långsiktig hållbarhet ska
            stimuleras.
          </p>
          <p xml:id="i-RAPu8NmtzoCPssH4z2PTLZ">
            Ett problem som påverkar kommunernas möjlighet att bedriva ett
            sådant aktivt arbete är att de kommunala plankontoren i många
            fall är underbemannade. För att förbättra kommunernas möjligheter
            att bedriva en aktiv politik för fler bostäder har Vänsterpartiet
            och S-MP-regeringen tillfört resurser till kommunerna.
          </p>
          <p xml:id="i-5spN8G6WAnR5D6NjZPeDgm">
            En konkret åtgärd för att styra att det byggs bostäder som människor
            efterfrågar kan också vara att förändra plan- och bygglagen så
            att kommunerna ges möjlighet att föreskriva en viss upplåtelseform
            i detaljplan. Förutsättningarna för att använda översiktsplaner
            på motsvarande sätt bör också ses över.
          </p>
          <p xml:id="i-9zAvmtCfTCm3g3h3abz5oF">
            I januari 2017 tillsatte S-MP-regeringen en utredning med uppdrag
            att bl.a. se över och lämna förslag på hur översiktsplaneringen
            kan utvecklas (dir. 2017:6). Utredningen har hittills presenterat
            två delbetänkanden: SOU 2017:64 och SOU 2018:46. Utredningen ska
            lämna sitt slutbetänkande i november 2018.
          </p>
          <p xml:id="i-HuNLiLP1Eo7Q9MUj9RoYmv">
            I SOU 2018:46 föreslås bl.a. en ny lag som innebär att kommunen
            ska kunna bestämma att bostäder som byggs på mark som kommunen
            eller ett kommunalt aktiebolag äger bara ska få upplåtas med hyresrätt.
            Ett sådant beslut ska även gälla mot en ny ägare av marken. Det
            gör det lättare för kommunen att säkerställa att marken kommer
            att bebyggas med hyresrätter, om kommunen har satt upp detta som
            ett villkor i samband med försäljningen av marken. Förslaget ligger
            i linje med vad Vänsterpartiet föreslagit tidigare, dvs. att kommunen
            ska ges rätt att föreskriva en viss upplåtelseform i detaljplan
            (motion 2015/16:373). Vi förutsätter att regeringen går vidare
            med detta förslag.
          </p>
          <p xml:id="i-DjvVgcic12jTFJAq1PF5Lx">
            Den nuvarande plan- och bygglagen (PBL) trädde i kraft 2011.
            Under ett flertal år har återkommande förändringar i lagen orsakat
            fördröjningar i arbetet då tillämpning ska implementeras och rättsprocesser
            fastställa ny praxis. PBL behöver vara ett transparent regelverk
            som både innebär förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn måste värnas.
          </p>
          <p xml:id="i-GgzEh4t7xmEYDXHp3hqQwD">
            I februari 2017 tillsatte regeringen en kommitté som har i uppdrag
            att genomföra en systematisk och grundlig översyn av utvalda kapitel
            i plan- och bygglagen, plan- och byggförordningen, Boverkets byggregler
            och föreskrifter (dir. 2017:22). Även regelverkets ändamålsenlighet,
            effektivitet och omfattning ska utredas. Syftet är att modernisera
            regelverken och gynna ökad konkurrens och ökat bostadsbyggande.
            Utredningen har hittills presenterat två delbetänkanden om standarder
            respektive klimat- och miljöpåverkan: SOU 2017:106 och SOU 2018:51.
            Uppdraget ska slutredovisas i december 2019. Vänsterpartiet kommer
            att ta ställning till konkreta förslag från utredningen när de
            läggs på riksdagens bord.
          </p>
          <head type="h2" xml:id="i-PEcULE9U6kTkPXnXzyzxKC">
            10.1 Regionalt perspektiv i planeringen
          </head>
          <p xml:id="i-6YMEykeALuSHh6fNR956rE">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infrastruktur hänger ofta
            ihop, och i takt med att arbetsmarknadsregioner utökas och kommunikationer
            förbättras så följer inte heller bostadsmarknaden nödvändigtvis
            kommungränserna. I Stockholmsregionen har det t.ex. visat sig
            att den generella byggtakten i länets sex rikaste kommuner under
            flera år varit mycket låg. Dessutom har nybyggnationen till största
            del bestått av villor och bostadsrätter. Andelen hyresrätter är
            försvinnande liten. Danderyd, Täby, Lidingö, Vaxholm, Nacka och
            Sollentuna är kommuner som varken tar ansvar för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet. Ett liknande mönster finns
            i Malmö- respektive Göteborgsregionen där välbärgade kommuner
            främst planerar för och bygger bostäder som endast kan efterfrågas
            av ett fåtal.
          </p>
          <p xml:id="i-W2iXNAHh56fHhiSFUVzqgU">
            Inte bara i storstadsregionerna utan också i kommuner med vikande
            befolkningsunderlag kan det vara viktigt att ta hänsyn till ett
            mellankommunalt eller regionalt perspektiv med avseende på bostadsförsörjningen.
          </p>
          <p xml:id="i-AQYocQfWn7F2z7Sn8AWFp8">
            Trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med bygge av nya bostadsområden.
            Mot bakgrund av detta hade Vänsterpartiet förhoppningar om att
            Bostadsplaneringskommitténs slutbetänkande, En ny regional planering
            – ökad samordning och bättre bostadsförsörjning (SOU 2015:59),
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-E7wEKUbWUWE27wcpMWYKis">
            Bostadsplaneringskommitténs arbete är gediget, och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner, och vi hade gärna sett att kommittén
            hade gått längre. Det gäller främst förslaget om regional planering.
            Vänsterpartiet föreslår att det införs en regional fysisk planeringsnivå
            som bör ha en mer styrande och bindande påverkan på den kommunala
            planläggningen än det som Bostadsplaneringskommittén föreslagit.
            Den regionala nivån bör kunna styra hur stort antal bostäder som
            varje kommun ska uppföra, antingen själva eller genom annan markägare
            eller bostadsexploatör.
          </p>
          <p xml:id="i-AHMxFJp6re3yJrCAizZChW">
            En regional nivå för fysisk planering bör införas. Detta bör
            riksdagen ställa sig bakom och ge regeringen till känna.
          </p>
          <p xml:id="i-X6sg8z24rnNzPxShQVqrrY">
            I juni 2018 lade S-MP-regeringen fram proposition 2017/18:266
            En ny regional planering som bygger på förslagen i SOU 2015:59.
            I propositionen föreslås att nya bestämmelser om regional fysisk
            planering förs in i plan- och bygglagen. Den regionala fysiska
            planeringen ska omfatta frågor av betydelse för den fysiska miljön
            som angår två eller flera kommuner i ett län. Enligt förslaget
            ska sådan planering ske i Stockholms län och i Skåne län. Regional
            fysisk planering bör, som ett led i att åstadkomma mer enhetlighet
            i landet, införas i ytterligare län när behov av och förutsättningar
            för sådan planering finns (prop. 2017/18:266). Vänsterpartiet
            välkomnar propositionen men anser att den regionala planeringen
            bör ges större möjligheter att påverka kommunernas bostadsbyggande.
            I vår följdmotion utvecklar vi vår ståndpunkt och presenterar
            våra förslag (motion 2018/19:21).
          </p>
          <head type="h1" xml:id="i-FjF2A1Y596WzjH11SuVoVb">
            11 Ökat byggande på landsbygden
          </head>
          <p xml:id="i-KUTfqavWiSTQNfa8tQubo8">
            Sverige har stora och växande regionala skillnader. När marknadskrafterna
            får fritt spelrum stänger butiker och jobb försvinner. Resultatet
            blir att resurserna samlas i städerna och i centrumen. Det gäller
            inte minst bostadsmarknaden.
          </p>
          <p xml:id="i-ECxdYJzcKkmKp1DVtZXxEG">
            Vänsterpartiet vill att bostadsbyggandet ska öka, även på landsbygden,
            och vi vill att såväl staten som kommunerna tar ett tydligt ansvar
            för att så sker. Människor ska ha både rätten och möjligheten
            att bo var man själv önskar i Sverige. Livskraftiga och ekonomiskt
            starka allmännyttiga bostadsbolag är grundläggande för att klara
            bostadsförsörjningen men också för möjligheten att föra en social
            bostadspolitik.
          </p>
          <p xml:id="i-FA8WE2JCd3WogRfwJXFfTf">
            I januari 2017 lämnade den parlamentariska landsbygdskommittén
            sitt slutbetänkande (SOU 2017:1). I betänkandet föreslås att regeringen
            ska ta initiativ till att utreda om byggandet på landsbygden kan
            underlättas genom särskilda landsbygdslån för byggande av egna
            hem, hyresrätter, ägarlägenheter, kooperativa hyresrätter och
            bostadsrätter (SOU 2017:1, s. 143). Utredningen om förbättrad
            bostadsfinansiering, som hade till uppgift att utreda frågor om
            förbättrade finansieringsförutsättningar för ny- och ombyggnad
            av bostäder, har övervägt Landsbygdskommitténs förslag om särskilda
            landsbygdslån. Utredningens förslag till statliga topplån svarar
            mot Landsbygdskommitténs förslag, men utan avgränsning till vissa
            kommuner. Utredningens förslag låter i stället tillgången till
            statligt lån bero på vilka möjligheter som erbjuds på den ordinarie
            kreditmarknaden vid varje givet tillfälle. De statliga lånen blir
            därmed marknadskompletterande och kan förväntas komma till användning
            just på svagare marknader, där det annars är svårt att få finansiering.
            En annan skillnad är att utredningens förslag innebär att lånemöjligheten
            begränsas till bostadsprojekt som avser hyresrätt, kooperativ
            hyresrätt eller bostadsrätt (SOU 2017:108, s. 298).
          </p>
          <p xml:id="i-12HsMCvUanjYCSAbKnTnhS">
            Vänsterpartiet anser att utredningens förslag är intressant men
            inte tillräckligt offensivt. Våra förslag om statliga topplån
            och ett statligt byggbolag, vilka redogjorts för ovan, är en bättre
            väg att gå för att öka byggandet på landsbygden. Vi avser att
            återkomma när regeringen lägger fram konkreta förslag i riksdagen.
          </p>
          <head type="h2" xml:id="i-4KYbLxHBk7DWT1EpfeaK5b">
            11.1 Lokala sparbanker
          </head>
          <p xml:id="i-GDQQZUbA7g3U7AFkDswL9f">
            Finansieringsfrågan är central för att kunna bygga fler bostäder.
            På landsbygden kan det vara en av de stora svårigheterna. De lokala
            sparbankerna fyller en viktig funktion. Deras förankring i lokalsamhället
            innebär att de har goda kunskaper om det samhälle, de företag
            och de människor som finns och verkar där. De kan också antas
            gynna lokalt förankrade projekt och affärsidéer, såsom bostadsbyggande,
            i högre utsträckning.
          </p>
          <p xml:id="i-5QuaJFeuLHnn5FEjtugEJB">
            En förutsättning för att de lokala sparbankerna ska kunna utvecklas
            är dock att de har möjlighet att konkurrera på samma villkor som
            de stora affärsbankerna. Det kan de inte i dag. Vänsterpartiet
            vill stärka de lokala sparbankernas möjligheter att konkurrera
            med storbankerna och bidra till utvecklingen av det lokala näringslivet.
            Därför behövs lag- och regeländringar och även stöd till uppstart
            av nya sparbanker. Därutöver behöver sparbankerna ges bättre möjligheter
            att stärka sin kapitalbas. Som ett led i att bredda bankkonkurrensen
            och ge människor större möjlighet att välja alternativ till de
            stora affärsbankerna verkar Vänsterpartiet för utökade möjligheter
            till statliga kreditgarantier. De lokala sparbankernas möjligheter
            att konkurrera med storbankerna och bidra till utvecklingen av
            det lokala näringslivet behöver stärkas.
          </p>
          <head type="h2" xml:id="i-UQmwGzMUHsMZXauMVwcujx">
            11.2 Nedskrivningsreglerna
          </head>
          <p xml:id="i-LoFMrhbRShY6R29LefMQQF">
            Parallellt med bostadsbristen finns kommuner där befolkningen
            minskar. I vissa av dessa har en avveckling av bostäder varit
            nödvändig, något som har fått många negativa konsekvenser, inklusive
            hårda ekonomiska smällar för de enskilda kommunerna. En samordnad
            bostadspolitisk strategi för landsbygd och mindre orter är nödvändig
            för att komma till rätta med problem som specifikt drabbar glest
            befolkade regioner.
          </p>
          <p xml:id="i-CRS9cFcv4WgPmEvgGgPg5w">
            I många landsbygdskommuner leder de höga byggpriserna till att
            produktions-kostnaderna är högre än det marknadsvärde som nya
            hus får. Detta leder till krav på omfattande nedskrivningar, vilket
            påverkar bostadsföretagets ekonomi negativt. Det är många gånger
            onödigt då husen byggs för att förvaltas över tid, inte säljas
            vidare.
          </p>
          <p xml:id="i-WbbmZ61SqgeWq7zR94P3tw">
            Problemen med nuvarande nedskrivningsregler berörs i SOU 2017:108.
            Utredningen är tveksam till om det behövs genomgripande förändringar
            av regelverket och föreslår i stället en översyn av det s.k. K3-regelverket
            för att underlätta bostadsfinansiering på svagare marknader och
            för mindre aktörer (SOU 2017:108, s. 307). Vänsterpartiet anser
            inte att det är tillräckligt. Vi har tidigare föreslagit att nedskrivningsreglerna
            bör förändras i syfte att underlätta byggande av hyresbostäder
            i landsbygdskommuner. Vi vidhåller detta förslag.
          </p>
          <p xml:id="i-PRkWoiTt4eHiWocMgqzWkU">
            Nedskrivningsreglerna behöver förändras så att fler hyresbostäder
            byggs i landsbygdskommuner. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-9CdUeXmxJ8R19KZP2TbJ5r">
            12 Värna och utveckla allmännyttans ställning
          </head>
          <p xml:id="i-69cjEmSbcHRRPWJCzLbBKZ">
            De kommunala bostadsföretagen, allmännyttan, äger i dag drygt
            800 000 lägenheter. Allmännyttan har länge haft en särställning
            på den svenska bostadsmarknaden och är sedan många år en viktig
            del av välfärdssamhället. Allmännyttan ägs av medborgarna gemensamt
            och har till uppgift att tillhandahålla hållbara och prisvärda
            bostäder för alla. De allmännyttiga bostadsföretagen har över
            tid tagit ett stort samhällsansvar i rollen som bostadsbyggare,
            förvaltare och utvecklare av bostadsområden.
          </p>
          <p xml:id="i-5BzQCmrvcBM4ESB3hnLx2P">
            Under den borgerliga regeringen förändrades allmännyttans förutsättningar.
            2011 infördes lagen (2010:879) om allmännyttiga kommunala aktiebolag
            (allbolagen). Lagen innebär att allmännyttan ska kombinera affärsmässighet
            med samhällsansvar. Samtidigt ändrades hyreslagstiftningen – allmännyttan
            sätter inte längre taket för hyrorna på orten.
          </p>
          <p xml:id="i-Lqv3JGCQE6uKd8pDpHPsba">
            Vänsterpartiet värnar allmännyttans roll och framtid. En stark
            allmännytta är avgörande för en social bostadspolitik och för
            att klara bostadsförsörjningen. I egenskap av demokratiskt ägda
            företag ska de verka för allmännyttiga mål. För att värna och
            utveckla allmännyttans ställning föreslår vi ett antal åtgärder.
          </p>
          <head type="h2" xml:id="i-KTTb4BhXncSgjSPLJYb79F">
            12.1 Fler allmännyttiga bostadsbolag i kommunerna
          </head>
          <p xml:id="i-8KhWyC1RAt1SFta8oCzFgd">
            De höga byggkostnaderna är ett av skälen till att det inte byggs
            tillräckligt mycket, trots en omfattande bostadsbrist. De allmännyttiga
            bostadsbolagen har en viktig roll att spela när det gäller att
            pressa ned de höga byggpriserna i syfte att bygga mer. De har
            kapaciteten att utmana de privata byggherrarna på orten. Ett bra
            exempel på detta är Sabos upphandlingar av tidigare nämnda kombohus
            där byggbranschen har sporrats att bygga allmännyttiga bostäder
            till en viss maxkostnad per kvadratmeter boarea. Kombohusen finns
            i flera olika utföranden och har ett fast pris som ligger cirka
            25 procent under marknadspris. Hittills har kombohus uppförts
            i omkring 75 kommuner runt om i landet, exempelvis i Trelleborg,
            Östersund och Umeå. Ett annat bra exempel är Svenska Bostäders
            byggande av flyttbara modulhus med hyresrätter för unga vuxna,
            s.k. snabba hus, i södra Stockholm.
          </p>
          <p xml:id="i-8E68YerFbSaZGKwoi3e49b">
            För att bra och billigt byggande ska kunna bli verklighet på
            fler ställen bör det i varje kommun finnas minst ett allmännyttigt
            bostadsbolag eller att behovet uppfylls genom regional samverkan.
            I syfte att uppnå detta bör de kommuner som i dag saknar ett allmännyttigt
            bostadsbolag ha ansvar för att ett sådant på sikt byggs upp i
            kommunen.
          </p>
          <p xml:id="i-3LHAk77FMhxV67EdfbaJj6">
            Det bör finnas minst ett allmännyttigt bostadsbolag i varje kommun
            och regeringen bör återkomma med förslag kring hur detta ska genomföras.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-3cUukZTAdP8sjZWDSDoark">
            12.2 Behåll de allmännyttiga hyresrätterna
          </head>
          <p xml:id="i-SKxg2ueNz2WrodMXQdLaxQ">
            De senaste åren har allmännyttiga bostadsbolag sålt tiotusentals
            hyresbostäder till privata bostadsbolag. Enbart under 2016 och
            2017 såldes sammanlagt 25 240 allmännyttiga lägenheter. Omfattande
            försäljningar har bland annat genomförts av de allmännyttiga bostadsbolagen
            i Umeå, Linköping och Göteborg. Utförsäljningarna har mötts av
            starka protester från de boende då besluten i regel har tagits
            utan dialog med hyresgästerna. Kommunernas huvudargument för försäljningarna
            är att få in kapital till renoveringar och nybyggnationer (Dagens
            Samhälle #8 2018).
          </p>
          <p xml:id="i-TsfYFdMHoeSay2RhFD4DRE">
            Vänsterpartiet är starkt kritiskt till dessa utförsäljningar.
            De är ett sätt för kommunerna att avsäga sig bostadsförsörjningsansvaret
            i en tid när de skulle behöva ta ett betydligt större ansvar.
            Vi kan även konstatera att byggandet av nya allmännyttiga hyresbostäder
            inte motsvarar de omfattande avyttringar som gjorts. För varje
            ny bostad som byggs så säljs två. Sammantaget bidrar utförsäljningarna
            till att försvaga allmännyttan och därmed kommunernas möjligheter
            att tillhandahålla bra bostäder med rimliga hyror till kommunens
            invånare.
          </p>
          <p xml:id="i-RAjMNrBCq9HvsQ1yBYvpwH">
            Ett sätt att motverka utförsäljningarna är Vänsterpartiets förslag
            om att staten ska ta över delar av risken för hyresrättens finansiering
            genom att erbjuda topplån som ersätter större delen av det egna
            kapitalet. Det skulle ge allmännyttiga bostadsbolag förbättrade
            finansieringsförutsättningar för ny- och ombyggnad – utan att
            behöva sälja ut allmännyttiga lägenheter till privata bostadsbolag.
          </p>
          <p xml:id="i-E7YdUsgjwYbUqZVEKv4df1">
            Det är viktigt att kommunerna stärker sina bostadsföretag och
            utvecklar möjligheterna att tillhandahålla bra bostäder till kommunens
            invånare till rimliga hyror och enligt bruksvärdesprinciper. Utifrån
            ett mer regionalt och nationellt perspektiv måste det kunna säkerställas
            att det sammantaget finns tillräckligt stor andel allmännyttiga
            bostäder.
          </p>
          <p xml:id="i-BaSyD7vLQrNNgUZBE2UGZm">
            Det bör införas ett förfarande där det krävs tillstånd från länsstyrelsen
            vid försäljning av bostäder ägda av kommunala bolag. Detta bör
            riksdagen ställa sig bakom och ge regeringen till känna.
          </p>
          <p xml:id="i-X6ZJ6tqR4RSyes9Z9KPDgo">
            I dag kan kommuner avyttra sina allmännyttiga lägenheter genom
            beståndsförsäljning till privata hyresvärdar samt genom ombildning
            till bostadsrätt. Beståndsförsäljning sker allt som oftast för
            att kapitalisera i syfte att investera i upprustning och nyproduktion.
            Vid ombildning av allmännyttiga lägenheter till bostadsrätt säljs
            lägenheten många gånger till långt under marknadspris, ofta till
            bokfört värde, vilket skapar starka incitament för hyresgästen
            att bidra till ombildningen.
          </p>
          <p xml:id="i-N35K4vRw6BeCh91QkDqePo">
            Ombildning till bostadsrätt, främst i Stockholmsområdet men även
            i Göteborg och Malmö, har kraftigt minskat andelen hyresrätter
            samtidigt som behovet av hyresrätter är större än på lång tid.
            Under de åtta år då Alliansen senast styrde Stockholms kommun
            (2006–2014) ombildades omkring 30 000 allmännyttiga hyresrätter
            till bostadsrätt. Ombildningarna stoppades av den röd-grön-rosa
            majoriteten 2014. Den nytillträdda majoriteten i Stockholms kommun,
            bestående av Alliansen och Miljöpartiet, har nyligen aviserat
            att den avser att återuppta ombildningarna av allmännyttan, med
            fokus på ytterstaden. Om en sådan politik genomförs kommer antalet
            allmännyttiga hyresbostäder sannolikt att minska kraftigt under
            den kommande fyraårsperioden. Det skulle minska tillgången på
            billiga hyresrätter och ytterligare försvåra möjligheterna för
            många att få en bostad till en rimlig kostnad.
          </p>
          <p xml:id="i-KvERrmrZBf83vaKNMoyZGw">
            För att motverka ytterligare ombildningar av allmännyttiga hyresrätter
            till bostadsrätter vill vi införa ett tioårigt moratorium. Under
            denna period ska inga ombildningar från hyresrätt till bostadsrätt
            ske.
          </p>
          <p xml:id="i-FQDpvqBBXR9PAZkfWHAwmz">
            Det bör införas ett tioårigt moratorium för ombildningar av allmännyttiga
            hyresrätter till bostadsrätter. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-ReDHUMy4rNRPrnpmWPodDc">
            12.3 Förhindra olovliga värdeöverföringar från allmännyttiga
            bostadsbolag
          </head>
          <p xml:id="i-Bd8i294WauMgvTHBbzzmg">
            De allmännyttiga bostadsbolagens syfte är att vara bostadsförsörjare
            och uppfylla kommunernas bostadsförsörjningsansvar. Deras uppgift
            är inte att generera vinst åt ägarna eller att tillföra resurser
            till de kommunala budgetarna. Om kommunerna behöver förstärka
            sina ekonomier bör samtliga kommuninvånare vara med och bidra,
            inte bara de allmännyttiga bolagens hyresgäster.
          </p>
          <p xml:id="i-V8d5mxTQDP1pf7fzta5scA">
            Lagen (2010:879) om allmännyttiga kommunala bostadsaktiebolag
            (allbolagen) begränsar i viss mån kommunernas möjligheter att
            ta ut pengar från sina bostadsbolag och använda dem till andra
            verksamheter. Trots detta finns det flera exempel där kommuner
            beslutat att ta pengar från de allmännyttiga bolagen i syfte att
            använda resurserna i kommunens verksamheter.
          </p>
          <p xml:id="i-Q5gZpXe7Ap5j69uJpiF1Bv">
            Boverket sammanställer årligen de allmännyttiga bostadsbolagens
            värdeöverföringar. I den senaste rapporten, avseende räkenskapsåret
            2016, konstateras att 2 procent av de 249 allmännyttiga bostadsbolag
            som lämnat uppgifter till Boverket, har lämnat värdeöverföringar
            utöver tillåtet belopp. De har således lämnat en för hög andel
            av sin vinst till kommunen, vilket är i strid med lagen om s.k.
            olovliga värdeöverföringar. Det är en minskning jämfört med räkenskapsåret
            2015 då 5 procent av de allmännyttiga bolagen lämnade värdeöverföringar
            utöver tillåtet belopp (Boverket 2018: Rapport 2018:11). Vänsterpartiet
            välkomnar den minskning som har skett men kan samtidigt konstatera
            att problemet med olovliga värdeöverföringar kvarstår i vissa
            allmännyttiga bostadsbolag, om än i mindre omfattning än tidigare.
          </p>
          <p xml:id="i-HUpB4Zp4D2A7V36mEjJGRc">
            I dagsläget finns ingen rättslig möjlighet för kommuninvånare
            eller hyresgäster i allmännyttiga bolag att förhindra en olovlig
            värdeöverföring från de kommunala bostadsbolagen. Transaktioner
            inom en koncern är inte möjliga att överpröva. I förarbetena till
            allbolagen diskuterades problematiken med att det saknas ett sanktionssystem
            för att säkerställa efterlevnaden av reglerna (prop. 2009/10:185
            s. 79). Lagstiftaren har sedan dess uppmärksammat problemet med
            att det inte finns någon överprövningsmöjlighet och har därför
            infört en uppsiktsplikt i kommunallagen som stadgar att kommunstyrelsen
            ska pröva om den verksamhet som det allmännyttiga bolaget har
            bedrivit under föregående kalenderår har varit förenlig med det
            fastställda kommunala ändamålet och utförts inom ramen för de
            kommunala befogenheterna (6 kap. 1 a § kommunallagen [1990:900]).
            Den nya lagstiftningen har dock inte inneburit någon reell möjlighet
            för kommuninvånare och hyresgäster att angripa olovliga värdeöverföringar
            från allmännyttiga bostadsbolag.
          </p>
          <p xml:id="i-NWpgiAVLyc8k8z9Fnn1qHT">
            Konsekvensen av detta blir att det är fullt möjligt för kommunala
            bolag att genomföra olovliga värdeöverföringar i strid mot gällande
            rätt. Det går med nuvarande lagstiftning inte att vidta någon
            sanktion trots att Boverket år efter år uppmärksammar att olovliga
            värdeöverföringar förekommer. Det är inte rimligt att hyresgäster
            i kommunala bostadsbolag på detta sätt får bidra mer till kommunens
            verksamheter än vad övriga kommuninvånare får.
          </p>
          <p xml:id="i-HdpHZs5jsBMtqdT6AzZQRU">
            För att komma till rätta med de problem som redovisats ovan föreslår
            Vänsterpartiet tre åtgärder.
          </p>
          <p xml:id="i-6PAbqw88L3ur3hpKSdhkZ4">
            För det första bör den generösa undantagsklausul som finns i
            lagen om allmännyttiga kommunala bostadsaktiebolag tas bort.
          </p>
          <p xml:id="i-J6Pn2vZ2ZkmY8MsTuNyETq">
            5 § lagen (2010:879) om allmännyttiga kommunala bostadsaktiebolag
            bör tas bort. Detta bör riksdagen ställa sig bakom och ge regeringen
            till känna.
          </p>
          <p xml:id="i-9jsJ8mjR893b2FvwPZKpX2">
            För det andra bör kommunerna åläggas att tydligare redogöra för
            vilka ändamål värdeöverföringen har gått till. Detta för att säkerställa
            att den är korrekt genomförd.
          </p>
          <p xml:id="i-FygKLNYid2CjLCHxBcZvu7">
            Kommunerna bör åläggas att tydligare redogöra för vilka ändamål
            värdeöverföringen har gått till. Detta bör riksdagen ställa sig
            bakom och ge regeringen till känna.
          </p>
          <p xml:id="i-Un64wFmXatBDSHCxVzLJ3H">
            För det tredje bör kommunen, i det fall en olovlig värdeöverföring
            genomförts, åläggas att betala tillbaka summan motsvarande den
            olovliga delen till det kommunala bostadsbolaget.
          </p>
          <p xml:id="i-Fk5kTfTXznQR34riyjNEaK">
            Det bör införas en regel i lagen (2010:879) om allmännyttiga
            kommunala bostadsaktiebolag som säkerställer att olovliga värdeöverföringar
            från allmännyttiga bostadsbolag återbetalas till det kommunala
            bostadsbolaget. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-VZd3rdikS9qXEkUVzqGfTh">
            12.4 Ändra lagen (2010:879) om allmännyttiga kommunala bostadsaktiebolag
          </head>
          <p xml:id="i-X27niPKbcmysurr1kVEeFz">
            Den 1 januari 2011 trädde lagen (2010:879) om allmännyttiga kommunala
            bostadsaktiebolag (allbolagen) i kraft. Lagen slår fast att allmännyttiga
            kommunala bostadsaktiebolag ska verka i ett allmännyttigt syfte
            och samtidigt bedriva verksamheten i enlighet med affärsmässiga
            principer. Enligt lagen ska bolagen ha marknadsmässiga avkastningskrav,
            vilket innebär att de undantas från självkostnadsprincipen och
            förbudet mot att driva företag i vinstsyfte i kommunallagen.
          </p>
          <p xml:id="i-SCKBcLCiREdVLjYiijaj4q">
            Vänsterpartiet yrkade avslag på proposition 2009/10:185 som låg
            till grund för nuvarande lagstiftning. I vår följdmotion framhöll
            vi att allmännyttiga kommunala bostadsaktiebolag ska bedrivas
            utifrån mål om social nytta och samhällsansvar – inte utifrån
            marknadsmässiga principer och avkastningskrav (motion 2009/10:C21).
          </p>
          <p xml:id="i-BNxLv6kzhD7JVdMQATTQh3">
            Vi kan konstatera att kravet på att allmännyttiga kommunala bostadsaktiebolag
            ska bedriva sin verksamhet enligt affärsmässiga principer har
            fått allvarliga konsekvenser för allmännyttans bostadsförsörjningsuppdrag.
            Ökade krav på avkastning skapar en förändrad finansiell situation
            för bostadsbolagen där de allmännyttiga bostadsbolagens möjligheter
            att trygga bostadsförsörjningen, i synnerhet för människor med
            låga och normala inkomster, förändras. Nyproduktionsplaner har
            i vissa fall stannat av p.g.a. de höga avkastningskrav som ställs.
            Avkastningskraven försvårar också upprustning av eftersatta miljonprogramsfastigheter.
            Bostadsbolagen har svårt att genomföra större upprustningar utan
            att höja hyrorna kraftigt, vilket gör att vissa hyresgäster inte
            har råd att bo kvar. Lagstiftningen innebär, kort sagt, att de
            kommunala bostadsbolagen styrs av marknadens kortsiktiga logik
            vilket står i konflikt med allmännyttans samhällsansvar, i synnerhet
            dess bostadsförsörjningsansvar.
          </p>
          <p xml:id="i-BzWo6w9WfpbaoLPSDt78Fn">
            Om allmännyttan återigen ska kunna fullgöra sitt lagstadgade
            bostadsförsörjningsansvar behöver lagen om allmännyttiga kommunala
            bostadsaktiebolag ändras så att begreppet ”affärsmässiga principer”
            utgår.
          </p>
          <p xml:id="i-HwBFBPix3t4qUzDkifvtXF">
            Lagen (2010:879) om allmännyttiga kommunala bostadsaktiebolag
            bör ändras så att begreppet ”affärsmässiga principer” utgår. Detta
            bör riksdagen ställa sig bakom och ge regeringen till känna.
          </p>
          <head type="h1" xml:id="i-Qnbywu5LpT6jxViXgTBmXp">
            13 Ett klimatsmart boende
          </head>
          <p xml:id="i-PhP2k1Z9pAgVY362zpGXio">
            Världens energianvändning ökar ständigt. I både Europa och resten
            av världen kommer behovet av energi att växa under de närmaste
            decennierna. Behovet av el och en hållbar energiproduktion kommer
            alltid att finnas. Däremot är det både möjligt och nödvändigt
            att ställa om till en mer effektiv energianvändning. Genom ny
            teknik och energibesparing kan Sverige göra betydande energieffektiviseringar
            – inte minst på bostadsområdet.
          </p>
          <p xml:id="i-RPPRUjh4Spa9qpWjByXfYT">
            I dag utgör användningen av energi i bostäder och lokaler uppemot
            40 procent av Sveriges totala energianvändning. Bostadssektorn
            måste därför i högre utsträckning än i dag bidra till klimatomställningen.
          </p>
          <head type="h2" xml:id="i-VzJnEBQ5NwiZa6X4YBtit5">
            13.1 Energisnålt byggande
          </head>
          <p xml:id="i-JjEJhBJYJcifjj7o3LroWF">
            I dag sker den största delen av klimatpåverkan under själva byggnationen
            av ett hus. I rapporten Klimatpåverkan från byggprocessen 2014,
            från Kungliga Ingenjörsvetenskapsakademien och Sveriges Byggindustrier,
            konstateras att den totala klimatpåverkan från byggprocesser i
            Sverige årligen uppgår till 10 miljoner ton koldioxidekvivalenter.
            Man påvisar också hur klimatbelastningen vid själva byggprocessen
            motsvarar driften av samma hus under 50 år.
          </p>
          <p xml:id="i-7FH2KWSKbSV8aihwbpupaR">
            EU:s direktiv om byggnaders energiprestanda anger att alla hus
            som uppförs efter 2020 ska vara nära-noll-energibyggnader. Om
            vi ska klara den målsättningen är det av avgörande betydelse att
            ställa strängare krav på energianvändning vid nybyggnation.
          </p>
          <p xml:id="i-QLwJnxDsqH2cLjnbRd9ma7">
            Byggande i nya material och med hjälp av nya tekniker kan vara
            ett sätt att lyckas bygga både mer miljövänligt och hållbart.
            Tack vare de rika tillgångarna till skog som finns i Sverige finns
            t.ex. goda möjligheter att utveckla industriellt byggande i trä.
            För att det ska bli möjligt krävs dock en stark industriforskning.
          </p>
          <head type="h2" xml:id="i-EhFTxfDQv6Qc8vLqtK8BY4">
            13.2 Energieffektivisering
          </head>
          <p xml:id="i-S3AuAZyxrnekGRqUVoh1vr">
            Energieffektivisering är en viktig komponent av en hållbar energiförsörjning.
            Trots det har energianvändningen i bebyggelsen enligt Naturskyddsföreningen
            legat på en konstant nivå sedan 1970-talet (även om fördelningen
            mellan olika energislag har förändrats). Investeringar i energieffektivisering
            har dock visat sig vara en mycket lönsam affär.
          </p>
          <p xml:id="i-NMPuccb3B3CVtm9bNyQtFH">
            Omkring tre fjärdedelar av Sveriges lägenheter är byggda före
            1975. Inte minst miljonprogramshusen är i behov av en omfattande
            renovering. Bland annat behöver stammar och installationer bytas
            i de hus som är byggda på 1960- och 70-talen. Då är det viktigt
            att ta till vara möjligheten att samtidigt energieffektivisera
            beståndet, t.ex. genom bättre isolering. Energimyndigheten menar
            att det finns god potential att halvera energianvändningen och
            därmed även energikostnaden.
          </p>
          <p xml:id="i-CDM517zQWE4ZMPGopiBaww">
            Vänsterpartiet menar att det finns ett behov av ekonomiska incitament,
            inte minst för bostadssektorn, för att investera i energieffektivisering.
            Satsningar på energieffektivisering och förnybar energi innebär
            förutom de miljömässiga vinsterna en stor möjlighet att skapa
            många arbetstillfällen.
          </p>
          <p xml:id="i-E1cGr9mLFsUpWuGXzeUQfM">
            Vi menar också att Boverkets krav på energianvändning i dagsläget
            är alldeles för låga, och de kritiseras av den anledningen också
            med rätta av såväl byggindustrin som forskare och miljöorganisationer.
          </p>
          <p xml:id="i-PcQ3EH2F1YDYpMjdknA1c2">
            Under förra mandatperioden genomförde Vänsterpartiet och regeringen
            två viktiga satsningar för att säkerställa energieffektivisering
            i såväl nyproduktion som det befintliga bostadsbeståndet. Dels
            infördes ett investeringsstöd för nybyggnation av hyresrätter
            med höga krav på energieffektivisering för att få ta del av stöden,
            dels infördes ett upprustningsstöd för att renovera och energieffektivisera
            miljonprogrammets bostäder. Vi kan dock konstatera att mer behöver
            göras.
          </p>
          <p xml:id="i-42jzPjrTSB36r1T2Z3H4q1">
            I december 2017 presenterade Utredningen om energisparlån sitt
            betänkande (SOU 2017:99). Utredningen hade i uppdrag att utreda
            förutsättningarna för att införa statliga energisparlån i Sverige
            i syfte att få till stånd en ökad energieffektivisering i bebyggelsen
            (dir. 2016:68). Utredningen valde att inte gå vidare med en statlig
            lånemodell och föreslog i stället stöd och kreditgarantier. Vänsterpartiet
            hade föredragit förmånliga statliga lån, i enlighet med utredningsdirektivet,
            generellt utformade för att stimulera en omfattande och snabb
            energieffektivisering av bostads- och lokalbeståndet. En sådan
            modell förespråkas även av flera remissinstanser, däribland Hyresgästföreningen.
            Vi förutsätter att regeringen i den fortsatta beredningen av SOU
            2017:99 tar hänsyn till detta och överväger statliga energisparlån
            i enlighet med utredningsdirektivet.
          </p>
          <head type="h1" xml:id="i-AxybwCnGMLh2Vitgp8b9RK">
            14 Bostadsförmedling på medborgarnas villkor
          </head>
          <p xml:id="i-TTb8XskdPxC1cHKVtf8nVN">
            Man ska inte vara beroende av kontakter för att få tag på en
            hyresrätt. Förutom att det behöver byggas fler hyresrätter måste
            dessa fördelas på ett rättvist och förutsägbart sätt. För detta
            ändamål är kommunala bostadsförmedlingar ett bra verktyg.
          </p>
          <head type="h2" xml:id="i-PsH7ghKHbS21CCQtseszeM">
            14.1 Obligatoriska bostadsförmedlingar
          </head>
          <p xml:id="i-9qf9mTPUb9XtJHAopQsdaw">
            I dag är det bara ett fåtal kommuner som har en kommunal bostadsförmedling,
            exempelvis Stockholm, Göteborg och Malmö. Förutom att bostadsförmedlingar
            kan fördela bostäder på ett rättvist och förutsägbart sätt kan
            de vara ett betydelsefullt instrument för boendeplanering genom
            att statistik över önskade bostäder avseende läge och storlek
            blir tillgänglig.
          </p>
          <p xml:id="i-B3rmLmbiMbxFdTCXWuB7ei">
            Enligt 7 § lagen (2000:1383) om kommunernas bostadsförsörjningsansvar
            ska en kommun anordna bostadsförmedling om det behövs för att
            främja bostadsförsörjningen. Om två eller flera kommuner behöver
            gemensam bostadsförmedling ska dessa kommuner enligt lagen anordna
            sådan. Regeringen har möjlighet att förelägga en kommun att anordna
            en kommunal bostadsförmedling.
          </p>
          <p xml:id="i-V1YXtmLy11Yq1dv6KhGo9y">
            Vänsterpartiet anser att lagen inte ger den önskvärda effekt
            som medborgarna kan förvänta sig. För att förtydliga kommunernas
            bostadsförsörjningsansvar och skapa möjligheter för en rättvis
            och förutsägbar fördelning av hyresrätter bör kommunerna vara
            skyldiga att tillhandahålla en bostadsförmedling.
          </p>
          <p xml:id="i-NNZkbsJuWbdFdouQBKD2fm">
            Alla kommuner ska vara skyldiga att i egen regi, eller genom
            regional samverkan, tillhandahålla en bostadsförmedling som genom
            transparenta regler förmedlar de flesta såväl allmännyttiga som
            privata lägenheter. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-Kn4fHUyD96MXSFXwKeGxZE">
            14.2 Krav på privata fastighetsägare
          </head>
          <p xml:id="i-6yn1mA4SbQDWFWuuNYJDMz">
            Enligt bostadsanvisningslagen (1980:94) hade kommunerna tidigare
            möjlighet att kräva in hyreslägenheter från privata värdar. Sedan
            lagen avskaffades 1993 har de privata fastighetsägarna kunnat
            förmedla sina lägenheter helt på egna villkor. För att kunna hyra
            en lägenhet hos en privat fastighetsägare krävs det alltför ofta
            goda kontakter, något som utestänger många medborgare. Insynen
            är begränsad och svarthandel med lägenhetskontrakt förekommer.
          </p>
          <p xml:id="i-37We5ELLugGrgC5FmP44a7">
            De privata värdarnas medverkan i en bostadsförmedlingstjänst
            har fungerat olika bra i olika kommuner. Exempelvis har Fastighetsägarna
            i Stockholm en frivillig överenskommelse som säger att deras medlemmar
            ska ge hälften av sina lediga och nybyggda lägenheter till Stockholms
            stads bostadsförmedling. Det är dock långt ifrån alla fastighetsägare
            som följer detta.
          </p>
          <p xml:id="i-KBqtYvBN9dN1cnHCMJrwqh">
            Vänsterpartiet anser att de privata fastighetsägarna har ett
            ansvar för att bidra till att fler bostadssökande ska kunna få
            möjlighet att bo i det privata hyresrättsbeståndet. Det ska inte
            enbart vara förbehållet dem med kontakter. Vi anser även att förekomsten
            av svarthandel bör motverkas. Privata hyresvärdar ska inte tillåtas
            utnyttja bostadsbristen för egen vinning.
          </p>
          <p xml:id="i-WaaqbvHETFUc2a711EivrR">
            För att komma till rätta med situationen bör de privata fastighetsägarna
            åläggas att fördela 80 procent av sitt bostadsbestånd, både lediga
            och nybyggda lägenheter, genom en kommunal bostadsförmedling.
            Detta torde även ligga i de privata fastighetsägarnas intresse
            eftersom de med ett sådant krav inte behöver ägna tid och resurser
            åt att förmedla sina lägenheter. De privata fastighetsägarna får
            därmed mer tid och pengar över till sina huvudsakliga verksamheter
            – att förvalta och bygga hyresrätter.
          </p>
          <p xml:id="i-8eQg7xmAhQtVB461ivnr6K">
            Det bör införas ett krav på privata fastighetsägare att fördela
            80 procent av sitt bostadsbestånd, såväl lediga som nybyggda lägenheter,
            genom en kommunal eller regional bostadsförmedling. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-7HxvWprBkx9fQTr3Qi9qmX">
            14.3 Sänk inkomstkraven för hyreskontrakt
          </head>
          <p xml:id="i-SaMmsH8L5tEXEEu68LCn6F">
            Varje enskild hyresvärd bestämmer vilka tillträdeskrav som ska
            ställas vid uthyrning. Enligt en undersökning från Boverket varierar
            hyresvärdarnas krav på de blivande hyresgästerna kraftigt. Många
            hyresvärdar godtar inte underhållsbidrag, sjukpenning, a-‍‍‍‍kassa,
            tillfällig anställning eller bostadsbidrag när de utvärderar bostadssökandes
            förutsättningar att klara hyran (Boverket 2017: Rapport 2017:30).
            Sammantaget innebär detta att många bostadssökande sållas bort
            och går miste om möjligheterna till ett hyreskontrakt.
          </p>
          <p xml:id="i-XZuYkp6dx4Pm9HLr9kNVKi">
            Även de allmännyttiga bostadsbolagen ställer höga inkomstkrav.
            15 procent av de allmännyttiga hyresvärdarna accepterar exempelvis
            inte försörjningsstöd som inkomst. I Stockholm krävde tidigare
            nästan alla allmännyttiga hyresvärdar en årsinkomst som var tre
            gånger högre än hyresutgifterna. Sedan 1 januari 2015 är dock
            det kravet borttaget i de allmännyttiga bostadsbolagen i Stockholm.
            Även de allmännyttiga bostadsbolagen i Malmö och Göteborg har
            de senaste åren sänkt sina inkomstkrav. Hos privata hyresvärdar
            kan kraven dock fortfarande vara så höga eller ännu högre. Att
            ställa omotiverat höga inkomstkrav ökar bostadssegregationen och
            gör det svårare för många att få ett förstahandskontrakt. Riskerna
            för hyresvärden med att avstå från den här typen av krav har dessutom
            visat sig vara mycket låga. Allmännyttan har ett särskilt ansvar
            att tillhandahålla hållbara och prisvärda bostäder för alla och
            bör därmed inte kunna ställa orimligt höga inkomstkrav.
          </p>
          <p xml:id="i-JYzSsYeyRHPvTZQrREe6Js">
            Våren 2017 tillsatte S-MP-regeringen en grupp med representanter
            från dels regeringen, dels Sabo och Fastighetsägarna i syfte att
            undersöka möjligheten att ta fram en modell för mer flexibla krav
            på nya hyresgäster. Målet var att skapa ett konkret verktyg för
            hyresvärdarna som samtidigt kan öppna upp hyresmarknaden för fler.
            I september 2018 presenterade Sabo och Fastighetsägarna en gemensam
            vägledning för tillträdeskrav vid uthyrning av bostäder. Vägledningen
            ska fungera som ett stöd för hyresvärdar som vill omarbeta sin
            uthyrningspolicy för att anpassa den till dagens inkomst- och
            anställningssituationer samtidigt som den innehåller rekommendationer
            om krav som är relevanta och effektiva att ställa för att hyran
            ska betalas i tid.
          </p>
          <p xml:id="i-8MMnuosXKzYmuGSYnhjUe5">
            Vänsterpartiet välkomnar de allmännyttiga och privata fastighetsägarnas
            initiativ. Det är dock tveksamt om vägledning och rekommendationer
            är tillräckligt för att få hyresvärdar att sänka sina krav på
            nya hyresgäster. Vi anser därför att ytterligare åtgärder krävs.
          </p>
          <p xml:id="i-VrUUYqnSHLj7nwPX1yuC7">
            Vänsterpartiet anser att uthyrningsprocessen ska vara transparent.
            Hyreskontrakt ska, som huvudprincip, fördelas till den som har
            längst kötid. Hyresvärdar, såväl privata som allmännyttiga, ska
            inte kunna ställa orimligt höga inkomstkrav som exkluderar stora
            grupper av människor.
          </p>
          <p xml:id="i-MzP9aFRJpLdPzx85BveL8">
            Regeringen bör återkomma med lagförslag som innebär att hyresvärdar,
            såväl privata som allmännyttiga, inte ska kunna ställa orimligt
            höga inkomstkrav vid uthyrning av bostäder som exkluderar stora
            grupper av människor. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-CU8eQg2t1NscqgsNq8goGv">
            15 Renovera bostadsbeståndet
          </head>
          <p xml:id="i-ThvriYbkxsehfAVMmE7cgW">
            En stor del av Sveriges bostadsbestånd är i dag mer än 50 år
            gammalt och upprustningsbehovet är omfattande. Det gäller i synnerhet
            för miljonprogramsområdena från 1960- och 70-talen med en stor
            andel hyresrätter. Hyresgästföreningen räknar med att det bara
            i de kommunala bostadsbolagen är 300 000 av miljonprogrammets
            lägenheter som är i behov av omfattande ombyggnad. Vänsterpartiet
            anser att landets hyresgäster ska kunna bo i moderna, funktionella
            lägenheter med hög tillgänglighet och låg energiförbrukning. En
            förutsättning för detta är att det befintliga bostadsbeståndet
            rustas upp för att möta dagens och framtidens behov.
          </p>
          <head type="h2" xml:id="i-NKkjvFodwSpU4TaUBZ9yth">
            15.1 Rusta upp miljonprogrammet men sätt stopp för renovräkningar
          </head>
          <p xml:id="i-DQtGn6iUz1PR2MQeKnU7C2">
            I dag har vi en situation där renoveringar och ombyggnationer
            av bostäder å ena sidan knappt alls blir av, å andra sidan kan
            innebära orimligt stora hyreshöjningar. I flera uppmärksammade
            fall har hyran stigit med upp till 60 procent. Med så höga hyreshöjningar
            är det många som helt enkelt inte har råd att bo kvar. Därmed
            är hyresgästens besittningsskydd i praktiken hotat. Bostadsbristen
            gör dessutom att det på många håll i landet inte finns några lediga
            lägenheter att flytta till för den som inte längre kan bo kvar.
          </p>
          <p xml:id="i-iyGnu2QBdyiPqvk9U5kmM">
            Enligt Boverket flyttar ca 25 procent av hyresgästerna vid en
            renovering, och det är främst ekonomiskt utsatta som drabbas (Boverket
            2014: Rapport 2014:34). Rapporten konstaterar även att behovet
            av bostadsbidrag och ekonomiskt bistånd ökar i samband med renoveringar
            och flyttningar.
          </p>
          <p xml:id="i-SKDaVceToHSeenmkYwF5DX">
            Många renoveringar är nödvändiga, särskilt i de fall det löpande
            underhållet brustit, men renoveringarna måste ske med social hållbarhet
            i åtanke. Det är avgörande att hyresgästerna får ta del av planeringen
            redan i ett tidigt skede och möjlighet att påverka. Alla ska ha
            råd och möjlighet att bo kvar i sitt hem utan ekonomiska svårigheter
            även efter en upprustning.
          </p>
          <p xml:id="i-6xuECiTTJA2deLjYEvVtkq">
            Vid en tvist mellan fastighetsägare och hyresgäster om hur långtgående
            renoveringar som ska göras kan fallet tas vidare till hyresnämnden.
            Där är det dock i praktiken mycket små utsikter för hyresgästerna
            att vinna. Enligt en sammanställning från Hem &amp; Hyra vinner fastighetsägarna
            i Stockholm nio av tio gånger. Det är en orimlig balans och innebär
            att hyresgästinflytandet i praktiken är satt ur spel.
          </p>
          <p xml:id="i-GgNJx4hL1Hb4aRw61MFMrd">
            Hyresgästutredningens betänkande Stärkt ställning för hyresgäster
            (SOU 2017:33) ger förslag på ett antal åtgärder för att stärka
            inflytandet för hyresgäster vid renovering och ombyggnation. Bland
            annat ställs krav på ökad information om åtgärderna och i vilken
            utsträckning man som hyresgäst har möjlighet att påverka dem.
            Vänsterpartiet menar att hyresgästernas makt och inflytande över
            renoveringar man själv berörs av måste öka betydligt.
          </p>
          <p xml:id="i-SBTWbhQGf9aiHvGFjh68Ay">
            Det finns också ett stort behov av ökad transparens genom hela
            renoveringsprocessen. Det ska inte vara möjligt att som fastighetsägare
            genomföra halvhjärtade renoveringar och sedan höja hyrorna avsevärt.
            En ökad insyn leder till bättre kännedom om de faktiska kostnaderna
            och skapar därmed en bättre grund för vilka beslut man som hyresgäst
            väljer att ta.
          </p>
          <p xml:id="i-3mJzi4VpB5qQqf5gX1EktU">
            I dag har villaägare och de som äger en bostadsrätt möjlighet
            att använda kostsamma subventioner för att renovera sin bostad.
            Motsvarande ROT-avdrag gäller inte för boende i hyresrätt. Det
            är ett ojämlikt förhållande där de som bor i hyresrätt i praktiken
            betalar för villaägares möjlighet att kakla om badrummet via skatten.
            Vänsterpartiet har länge drivit frågan om att införa ett upprustningsstöd
            riktat till hyresrätter. Under mandatperioden 2014–2018 införde
            vi tillsammans med S-MP-regeringen ett sådant stöd i syfte att
            modernisera äldre hyresrätter på ett socialt och miljömässigt
            hållbart sätt. Ett villkor för att ta del av stödet är att hyreshöjningen
            begränsas efter renoveringen, vilket möjliggör för hyresgäster
            att bo kvar. Stödet bidrar till att upprätthålla den höga och
            sammanhållna svenska bostadsstandarden. Upprustningsstödet löser
            en del av de akuta problem som råder vad gäller renoveringsbehovet
            i dagens bostadsbestånd. I ett mer långsiktigt perspektiv behövs
            dock även andra åtgärder. Ett sådant förslag är statliga energisparlån
            i syfte att underlätta energieffektivisering i bebyggelsen (se
            ovan).
          </p>
          <p xml:id="i-MkZV9TsfzkUnT3KYoDaoHp">
            Ytterligare en åtgärd som bör utredas är att införa skattefria
            underhållsfonder. Enligt nuvarande regler kan småhusägare och
            bostadsrättsföreningar göra avsättningar till framtida underhåll
            utan skattekonsekvenser, medan avsättningar för framtida underhåll
            i hyresfastigheter beskattas med 22 procent. Det försvårar möjligheterna
            för underhåll i hyresfastigheter och är ett av flera exempel på
            att hyresbostäder är skattemässigt missgynnade jämfört med ägda
            bostäder. Hyresgästföreningen har länge krävt rättvisa villkor
            mellan ägt och hyrt boende. De har därför bl.a. föreslagit s.k.
            skattefria underhållsfonder för att säkerställa resurser för periodiskt
            underhåll och upprustning av hyresbostäder. Vänsterpartiet delar
            Hyresgästföreningens uppfattning.
          </p>
          <p xml:id="i-7VtJrusyiYjDdC5L1gxfLc">
            Regeringen bör tillsätta en utredning om hur skattefria underhållsfonder
            kan användas. Detta bör riksdagen ställa sig bakom och ge regeringen
            till känna.
          </p>
          <p xml:id="i-NANuKM1KQdrVf86QBQdANo">
            Hyresgästutredningen tar fasta på att många hyresgäster upplever
            information om hyran efter ombyggnaden som viktig. Det upplevs
            som svårt att ta ställning till åtgärder utan att veta vad den
            slutgiltiga hyran kommer att bli. Utredningen menar att det skulle
            underlättas genom att parterna på förhand förhandlar om hyran.
            Även om det finns vissa svårigheter med ett sådant förslag menar
            vi att det är av vikt att ge hyresgästerna bättre information
            än i dag om kommande hyra.
          </p>
          <p xml:id="i-9Fcjp6kAoRLjpfn5eYg5jw">
            Hyresvärdar bör åläggas att på förhand ge en uppskattning av
            hur hög hyran kommer att bli efter en ombyggnation. Detta bör
            riksdagen ställa sig bakom och ge regeringen till känna.
          </p>
          <head type="h1" xml:id="i-RGiQwACS5FGs5EibUg761W">
            16 Värna hyresrätten som upplåtelseform
          </head>
          <p xml:id="i-B7woJwtf1VtPbinSdmjgv3">
            Hyresrätten har många viktiga och positiva egenskaper. Det är
            en upplåtelseform som inte är marknadsprissatt och därför är tillgänglig
            för alla löntagargrupper, till skillnad från privatägda bostäder
            där högsta pris är den styrande faktorn. Med rimliga förmedlingstjänster
            är hyresrätten ett av de viktigaste verktygen för att motverka
            segregation, diskriminering och orättvis fördelning av bostäder.
            Hyresrätten underlättar dessutom rörlighet, ger låga transaktionskostnader
            och stimulerar till professionell fastighetsförvaltning. Hyresrätten
            är en viktig del av den svenska välfärdsmodellen. Vänsterpartiet
            värnar därför hyresrätten som upplåtelseform.
          </p>
          <p xml:id="i-M9P6U1xysuugS6SbEN8GJB">
            Bristen på hyresrätter är fortfarande stor samtidigt som allt
            fler saknar eget boende. Många efterfrågar i dag hyresrätter med
            rimliga hyresnivåer. Förutom att bygga bort bostadsbristen behöver
            det befintliga beståndet av hyresrätter förbli just hyresrätter.
            Ett stort problem är att hyresrätter säljs och ombildas till bostadsrätter.
            Mellan åren 2000 och 2010 ombildades ca 160 000 allmännyttiga
            och privata hyresrätter till bostadsrätter i landet. Av dessa
            finns en övervägande majoritet i Stockholms län. Sedan 1975 har
            det privata hyresrättsbeståndet i Stockholm minskat från ca 280
            000 till 180 000 lägenheter, trots att nyproducerade privata hyresrätter
            tillförts kontinuerligt.
          </p>
          <p xml:id="i-GYyJ6tgLGumjpLJXpuZNGM">
            Vänsterpartiet vill motverka ombildningar av hyresrätt till bostadsrätt.
            Vi behöver fler hyresrätter – inte färre. I de fall ombildningar
            sker bör rättssäkerheten vid ombildningsprocessen förbättras.
          </p>
          <head type="h2" xml:id="i-9RkagNQVxSZCgipgyLiPU9">
            16.1 Avskaffa hembudsrätten
          </head>
          <p xml:id="i-FetMXrBXqGjAgc9bYkzBmM">
            Hembudsrätten tvingar i dag fastighetsägaren att vid försäljning
            först vända sig till bostadsrättsföreningen, om en sådan är bildad
            i fastigheten. Vänsterpartiet anser att fastighetsägaren själv
            ska få välja om en fastighet ska säljas till en bostadsrättsförening
            eller en annan fastighetsägare.
          </p>
          <p xml:id="i-F1KLkxBjbHR7ur5MCoPcXh">
            Hembudsrätten bör avskaffas. Detta bör riksdagen ställa sig bakom
            och ge regeringen till känna.
          </p>
          <head type="h2" xml:id="i-7Qnq5Mo9bdnNFsmMZjBcoy">
            16.2 Förbättra rättssäkerheten under ombildningsprocessen
          </head>
          <p xml:id="i-G9fzW3vnLDBtr7zmbHnWPe">
            Det finns lagar som reglerar ombildningar till bostadsrätter.
            Rättssäkerheten vid ombildningsprocessen är bristfällig och förändringar
            behöver göras. Det behöver t.ex. införas en begränsning av antalet
            omröstningar bland de boende för att försöka få till stånd en
            ombildning inom en avgränsad tidsperiod. Vidare behöver kraven
            skärpas så att det krävs att tre fjärdedelar av de boende röstar
            för en ombildning för att den ska kunna genomföras. En regel bör
            också införas där den som röstar för en ombildning förbinder sig
            till att delta i köpet. Förstärkningar behöver också göras för
            att öka förtroendet för att allt går rätt till under processens
            gång. En opartisk funktion såsom notarius publicus ska delta på
            föreningsstämmorna för att öka rättssäkerheten.
          </p>
          <p xml:id="i-4DxRcvsAzEKK4N9hhHrHyb">
            Regeringen bör återkomma med förslag på förbättringar av rättssäkerheten
            vid ombildningar. Detta bör riksdagen ställa sig bakom och ge
            regeringen till känna.
          </p>
          <head type="h1" xml:id="i-NuZMM1SenSQjFLty6z863u">
            17 Stärk hyresgästens ställning
          </head>
          <p xml:id="i-WBkHbnyaDJe1pFwFC9FS5b">
            Som hyresgäst befinner man sig i en typ av beroendeställning
            gentemot hyresvärden. En bostad är inte som vilken vara som helst.
            Vårt hem ska vara en trygg plats där vi tillbringar stora delar
            av våra liv. Att hamna i konflikt med sin hyresvärd kan innebära
            en stor ovisshet. Tyvärr upplever många hyresgäster en osäker
            boendesituation. Det kan bero på oseriösa hyresvärdar, underlåten
            skötsel eller missbruk av lagar och regler. Hyresgästutredningens
            betänkande Stärkt ställning för hyresgäster (SOU 2017:33) innehåller
            förslag som, om de genomförs, skulle innebära en tryggare och
            mer rättssäker situation för de som hyr sin bostad. Bland annat
            föreslår man att det bör klargöras att det inte krävs hinder eller
            men i nyttjanderätten som grund för ett åtgärdsföreläggande när
            hyresvärden brister i sin underhållsskyldighet. Vänsterpartiet
            menar dock att ytterligare åtgärder behöver vidtas för att stärka
            hyresgästers ställning.
          </p>
          <head type="h2" xml:id="i-LySTcZirw2dCQmm7i4Az5M">
            17.1 Sätt stopp för oseriösa hyresvärdar
          </head>
          <p xml:id="i-KKbXiRuskAqs5Z7wAH9LCY">
            Det finns ett flertal exempel på hyresvärdar som inte sköter
            sig. I medierna rapporteras det med jämna mellanrum om fastighetsägare
            som inte åtgärdar fuktskador eller underlåter att sanera bort
            skadedjur i lägenheter. Frågan om oseriösa hyresvärdar har fått
            ökad aktualitet inte minst beroende på den omfattande utförsäljningen
            av t.ex. allmännyttans bostäder till riskkapitalistägda bostadsbolag.
            Riskkapitalister har ofta ett kortsiktigt perspektiv i sitt ägande,
            och det är ingen orimlig tanke att fastigheter säljs vidare i
            ett läge när det inte är lika lönsamt som nu att äga hyresfastigheter.
            Detta har vi sett flera exempel på runt om i landet de senaste
            åren. Att inte veta om fastighetsägaren kommer att fortsätta att
            äga och förvalta ens bostad kan givetvis skapa oro hos hyresgästerna.
          </p>
          <p xml:id="i-G5mgipGwGtyqS3EAcNgTAg">
            Av en rapport från Hyresgästföreningen framgår också att det
            skiljer i underhållskvalitet mellan allmännyttan och privata fastighetsägare
            till de senares nackdel (Hyresgästföreningen 2015: Hållbar ombyggnad
            – enda vägen framåt). Tidningen Fastighetsvärlden genomförde våren
            2015 en kartläggning av miljonprogramsområdena i Sveriges 23 största
            kommuner. Kartläggningen visade att mer än hälften av lägenheterna
            numera ägs av privata hyresvärdar, i många fall riskkapitalbolag
            med kortsiktiga vinstintressen (Fastighetsvärlden nr 1/2015).
          </p>
          <p xml:id="i-JDTFHRfQ1Ho9SNwX8BoLZj">
            Det måste vara möjligt att hindra oseriösa hyresvärdar från att
            förvärva nya fastigheter och på så sätt skydda hyresgästerna.
            Den tidigare förvärvslagen som avskaffades 2010 syftade till att
            göra en förhandsprövning av nya fastighetsägare för att hindra
            att fastigheten togs över av en hyresvärd som inte var i stånd
            att förvalta den. Vänsterpartiet var motståndare till att avskaffa
            förvärvslagen och anser att den bör återinföras i syfte att motverka
            att oseriösa hyresvärdar förvärvar hyresfastigheter.
          </p>
          <p xml:id="i-KhACmy8ektfX5Yqp9W3SJe">
            Förvärvslagen bör återinföras. Detta bör riksdagen ställa sig
            bakom och ge regeringen till känna.
          </p>
          <head type="h3" xml:id="i-Dex6AnhUehSWdKbYuVf8pS">
            17.1.1 Gör det lättare att få nedsatt hyra vid bristande underhåll
          </head>
          <p xml:id="i-TgcyyMCmE9Jj2si7DMpPqF">
            I dag är det svårt, krångligt och dyrt för en hyresgäst att få
            nedsatt hyra för bristande underhåll. Det är därför många gånger
            riskfritt för fastighetsägaren att göra sig oanträffbar för hyresgästen
            eller strunta i att åtgärda fel. Vänsterpartiet föreslår därför
            liksom Hyresgästutredningen att hyresnämnden ska handlägga den
            rättsliga processen i stället för domstolarna. Därigenom kan förfarandet
            bli billigare och enklare. Samma regler som i skadeståndsmål bör
            gälla, dvs. att om hyresvärden inte kan bevisa att hen har vidtagit
            rimliga åtgärder med avseende på underhållet så sätts hyran ned.
            Det kommer att öka incitamenten för fastighetsägaren att hantera
            bristerna på ett bättre sätt än idag. Enligt utredningen är det
            också viktigt att sanktioner kan riktas mot en fastighetsägare
            innan förvaltningsbristerna blivit så omfattande att det är nödvändigt
            med tvångsförvaltning. Utredningen föreslår därför att föreläggandet
            från hyresnämnden ska kunna förenas med vite. Det bör också med
            anledning av detta bli lättare att få nedsatt hyra vid bristande
            underhåll.
          </p>
          <p xml:id="i-H9r6hUptrZCsLdCaAVa6Vf">
            Regeringen bör återkomma med förslag som gör det lättare att
            få nedsatt hyra vid bristande underhåll. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-XCx93wnWQhMV65wwipMfZ7">
            17.1.2 Kommunens skyldighet att bistå med förvaltare
          </head>
          <p xml:id="i-DRboNriygmAv1uYF53TQ95">
            Trots att vissa fastighetsägare i flera fall allvarligt har misskött
            sina hus och underhållet definitivt är bristfälligt har det funnits
            fall med svårigheter att genomdriva en tvångsförvaltning. Även
            om hyresnämnden bedömer att tvångsförvaltning är en lämplig åtgärd
            blir den i många fall inte av p.g.a. att det saknas förvaltare
            som kan ta sig an ärendet. Detta är en otillfredsställande ordning.
            Vänsterpartiet menar att i ärenden rörande tvångsförvaltning enligt
            bostadsförvaltningslagen måste kommunerna vara skyldiga att, antingen
            via sina allmännyttiga bolag eller på annat sätt, bistå med en
            godtagbar förvaltare. Hyresgästutredningen föreslår i sitt betänkande
            att kommunerna ska vara skyldiga att ta fram och tillhandahålla
            en förteckning över förvaltare som har förklarat sig villiga att
            åta sig uppdrag. Vi menar att det inte är tillräckligt.
          </p>
          <p xml:id="i-S2WVSau5GfNN5JkMuAB4Cv">
            Kommunerna ska vid ärenden rörande tvångsförvaltning vara skyldiga
            att bistå med förvaltare. Detta bör riksdagen ställa sig bakom
            och ge regeringen till känna.
          </p>
          <head type="h3" xml:id="i-8vh2KusbDAvmXeb3yVv4aG">
            17.1.3 Förhindra missbruk av rivningskontrakt
          </head>
          <p xml:id="i-YZRggMeqZsdphnKjEyUaHE">
            Ett växande problem är missbruket av s.k. rivningskontrakt. Ett
            rivningskontrakt innebär att hyresgästen saknar besittningsskydd,
            och många hyresvärdar sätter i system att hyra ut på det här sättet.
            Mellan 2009 och 2015 ökade antalet rivningskontrakt med 25 procent.
          </p>
          <p xml:id="i-MCv4NcRwW7Q4zv193wusdt">
            Vänsterpartiet menar att rivningskontrakt ska användas till det
            de är avsedda för. Det kontrolleras alltför sällan att hyresvärden
            t.ex. vidtar den renovering som uppgavs när det ansökts om att
            få hyra ut med rivningskontrakt. Det finns inte heller krav på
            kontroll av rivningskontraktens användning i lagstiftningen. Det
            är inte otänkbart att omfattande uthyrning med rivningskontrakt
            kan leda till att allt fler drar sig för att rapportera eventuella
            olägenheter i boendet med risk för att förlora sitt kontrakt.
          </p>
          <p xml:id="i-3U1CEoqyB1UqCcwqT1X1YV">
            Regeringen bör återkomma med förslag som säkerställer att rivningskontrakt
            används till det de är avsedda för. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-7pU8dzH95E1ndC1iEMtNjw">
            17.1.4 Ytterligare åtgärder för att motverka oseriösa hyresvärdar
            och fastighetsägare
          </head>
          <p xml:id="i-SZ1HcTk62Dgx9k1AAQBnMR">
            I takt med rådande befolkningsökning och bostadsbrist har villkoren
            på bostadsmarknaden hårdnat, särskilt i landets storstadsområden.
            På senare år har media vid ett flertal tillfällen uppmärksammat
            allvarliga brister i boendemiljön i olika bostadsområden runt
            om i landet. Nedgångna hyreshus har drabbats av mögel, fuktskador
            och skadedjur, ofta som ett resultat av allvarliga brister i bl.a.
            ventilation och allmänt underhåll. Exempelvis vittnar Miljöförvaltningen
            i Malmö om att antalet olovliga bostäder har ökat de senaste åren.
            Människor tvingas bo i källare, tvättstugor, industrilokaler,
            övergivna kontor och liknande. Oseriösa hyresvärdar och fastighetsägare
            ser sin chans att tjäna pengar på andras utsatthet och behov av
            bostad. För att möta dessa utmaningar måste bostadstillsynen vara
            proaktiv och effektiv. Kommunerna måste ges rätt förutsättningar
            att sätta stopp för oseriösa hyresvärdar och fastighetsägare.
          </p>
          <p xml:id="i-9wXCWjB3rX8Dx2USqbYkjJ">
            Boendemiljöerna regleras i en mängd olika lagar, däribland hyreslagen,
            bostadsrättslagen, bostadsförvaltningslagen, miljöbalken, plan-
            och bygglagen samt lagen om skydd mot olyckor. De olika lagarna
            har olika myndigheter som ser till att de följs och olika tillsynsvägledande
            centrala verk. Detta arbete är generellt sett inte koordinerat.
          </p>
          <p xml:id="i-MUym7M41zpmvgwM1KBJuqw">
            För att ge kommunerna bättre förutsättningar att dels sätta stopp
            för oseriösa hyresvärdar och fastighetsägare, dels verka för en
            mer jämlik hälsa krävs politiska åtgärder. Fler myndigheter och
            verk bör samverka med de kommunala tillsynsmyndigheterna. Exempelvis
            skulle Skatteverket och de kommunala tillsynsmyndigheterna kunna
            agera gemensamt mot svarta pengar på bostadsmarknaden och Folkhälsomyndigheten
            tillsynsvägleda kommunerna i dessa frågor. För att åstadkomma
            en bättre myndighetssamverkan krävs en tydlig strategi.
          </p>
          <p xml:id="i-57cwX29oS9HgNoUWenEbnN">
            Regeringen bör ta fram en statlig strategi mot slumförvaltning
            i syfte att åstadkomma en bättre myndighetssamverkan. Detta bör
            riksdagen ställa sig bakom och ge regeringen till känna.
          </p>
          <p xml:id="i-H7jrh7Lvs7mJjJmtXsfBLL">
            Vänsterpartiet anser dessutom att kommunernas arbete för att
            motverka olovligt boende, exempelvis i källarutrymmen och industrifastigheter,
            bör förbättras. Detta arbete är i dag eftersatt bl.a. p.g.a. att
            tillsynsbestämmelserna i plan- och bygglagen är snävare än i exempelvis
            miljöbalken, vilket gör att befogenheterna hos kommunernas stadsbyggnadskontor
            inte är lika omfattande som hos t.ex. miljöförvaltningen.
          </p>
          <p xml:id="i-8b2YSfd5JYowNvCC1HfXg9">
            Regeringen bör se över plan- och bygglagen i syfte att effektivisera
            tillsynen avseende olovliga boenden. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-5u7jT8wABKALGW9J2AnvZn">
            17.2 Besittningsskydd vid brand
          </head>
          <p xml:id="i-LeMjoY2bduE8ecBDAy8Lrb">
            I dag omfattas inte den som drabbas av brand i sin lägenhet av
            besittningsrätten. Hyreslagen gör det nämligen möjligt för värden
            att vräka den hyresgäst som fått sin bostad förstörd genom en
            eldsvåda. Ju större skadorna är, desto större är risken att förlora
            lägenheten. Den vanligaste branden i ett flerfamiljshus är orsakad
            av en glömd spis, men risken för vräkning finns oavsett om hyresgästen
            själv har orsakat branden eller om den uppstått genom en olyckshändelse,
            t.ex. ett elfel. Det finns exempel på hyresvärdar som utnyttjat
            situationen genom att kasta ut hyresgästen för att t.ex. göra
            om lägenheten till en bostadsrätt.
          </p>
          <p xml:id="i-XMmhZLwWNXawfd5Jx7n83k">
            Att drabbas av en eldsvåda och kanske få både saker och minnen
            förstörda innebär i sig ett hårt slag. Att dessutom förlora sitt
            hyreskontrakt kan vara förödande. Det riskerar också att ställa
            till det för hyresgästen när det gäller möjligheten till ersättningsboende
            eller övriga försäkringar.
          </p>
          <p xml:id="i-NPcdMe2hKkoB51XZfVmgUJ">
            Den förra regeringen tillsatte en utredning med uppdrag att se
            över hyresgästens ställning när en lägenhet förstörs och lämna
            behövliga förslag för att stärka hyresgästens skydd. Utredningen
            presenterades i maj 2018. I utredningen föreslås att hyresavtalet
            även fortsättningsvis ska förfalla vid förstöring av bostadslägenheten
            men att hyresgästen kan begära nytt hyresavtal om en lämplig lägenhet
            som hyresvärden förfogar över. Avgörande ska då bli en intresseavvägning,
            som delvis liknar avvägningen i tvister om besittningsskydd; hyresnämnden
            ska, om det är skäligt med hänsyn till båda parters ekonomiska
            och personliga förhållanden, kunna förklara att hyresgästen har
            rätt till hyresavtal rörande första lämpliga lägenhet som hyresvärden
            förfogar över. Lägenheten behöver inte nödvändigtvis ligga i det
            återuppförda huset utan kan även finnas i någon annan fastighet.
            Viktiga faktorer vid avvägningen är då å ena sidan hyresvärdens
            intresse av att hyra ut bostäder till andra än hyresgästen, å
            andra sidan hyresgästens bostadsbehov vid rådande läge på bostadsmarknaden
            (Ds 2018:18).
          </p>
          <p xml:id="i-7GREkzokdwA5B17Aerd1sf">
            Vänsterpartiet anser inte att utredningens förslag stärker hyresgästens
            skydd vid brand i tillräckligt hög utsträckning. Såsom förslaget
            är formulerat ges, som vi tolkar det, inga garantier för att hyresgästens
            besittningsrätt kvarstår efter en brand. I stället ska en intresseavvägning
            göras vars utfall är oklart. För att stärka hyresgästens besittningsskydd
            vid brand bör hyreslagen ändras.
          </p>
          <p xml:id="i-4Q5BMKBD38U9JdFVhg8HEg">
            Hyreslagen bör ändras så att hyresgästens besittningsrätt kvarstår
            även om en skada på lägenheten uppstått genom en brand. Detta
            bör riksdagen ställa sig bakom och ge regeringen till känna.
          </p>
          <head type="h1" xml:id="i-HMy6hsA4riMqvy37GFbPEA">
            18 Ökad trygghet för andrahandshyresgäster
          </head>
          <p xml:id="i-E6Noju9RCstAVoZcT2MU7T">
            En konsekvens av bostadsbristen är att allt fler människor tvingas
            bo inneboende hos andra eller hyra lägenheter i andra hand. Som
            andrahandshyresgäst befinner man sig per definition i en beroendeställning
            till den som hyr ut. Vänsterpartiet vill skapa ett tryggare och
            mer rättssäkert system på andrahandsmarknaden och jämna ut de
            ojämlika maktförhållanden som råder mellan andrahandshyresgästen
            och den som hyr ut. Hyresgästutredningens betänkande Stärkt ställning
            för hyresgäster (SOU 2017:33) konstaterar att dagens system för
            privatbostadsuthyrning upplevs som otryggt och att det innebär
            en risk både för den som hyr ut och för den som hyr bostaden.
          </p>
          <head type="h2" xml:id="i-6jfHdkq5teAFHvy8A6KFH2">
            18.1 Avskaffa privatuthyrningslagen
          </head>
          <p xml:id="i-YY7ZzVbkNUywQ1ygeTv16K">
            Den som bor i hyresrätt i andra hand och har betalat för mycket
            i hyra kan vända sig till hyresnämnden för att få hyran prövad
            i efterhand. Om hyresnämnden gör bedömningen att hyran varit för
            hög ska förstahandshyresgästen betala tillbaka den överskjutande
            delen till andrahandshyresgästen enligt reglerna om återbetalning
            av överhyra (55 e § hyreslagen, 12 kap. jordabalken). Vänsterpartiet
            värnar denna ordning och anser att dessa regler även bör omfatta
            ägda bostäder. För att öka tryggheten för andrahandshyresgästerna
            bör hyran avspegla bruksvärdet.
          </p>
          <p xml:id="i-32bdZahkENvhTaq2xM5HrB">
            Under den borgerliga regeringen drevs dock politiken i en helt
            annan riktning. Den 1 februari 2013 trädde lagen (2012:978) om
            uthyrning av egen bostad i kraft, den s.k. privatuthyrningslagen.
            Lagstiftningen innebär att personer som äger sin bostad kan hyra
            ut den med en högre hyra än bruksvärdessystemet medger. Hyran
            ska i stället motsvara bostadsrättshavarens beräknade kapital-
            och driftskostnader för bostadsrättslägenheten. Kapitalkostnader
            beräknas som en skälig avkastning på bostadens marknadsvärde.
            Med det menas att bostaden värderas objektivt, och räntan motsvarar
            ett par procent över gällande referensränta. Med driftskostnader
            menas avgift till bostadsrättsföreningen, el, vatten, bredband
            m.m. Är lägenheten möblerad kan man också ta ut ersättning för
            slitage av möbler. I praktiken innebär detta att personer som
            hyr en bostadsrätt i andra hand i dag betalar marknadshyra.
          </p>
          <p xml:id="i-7XdGdRpmg9QvqXWAzWh5kL">
            Den ovan nämnda möjligheten att få tillbaka överhyra retroaktivt
            har också avskaffats för andrahandshyresgäster som hyr en bostadsrätt
            i andra hand. I stället får andrahandshyresgästen numera gå till
            hyresnämnden och få sin framtida hyra fastställd till ett slags
            kostnadshyra. I kostnadshyran får, förutom månadsavgiften, en
            fiktiv räntekostnad räknas in. Denna hyra är således inte kopplad
            till uthyrarens faktiska kostnader.
          </p>
          <p xml:id="i-AFUmoB6qNncTiHFKoeiZvq">
            Den 1 juli 2014 trädde även ändringar i bostadsrättslagen i kraft
            som innebär att bostadsrättsägaren inte längre behöver ”beaktansvärda
            skäl” utan endast ”skäl” för att få tillstånd för andrahandsuthyrning
            av bostadsrättsföreningen. Den borgerliga regeringen ville gå
            längre än så och låta bostadsrättsägare själva besluta om andrahandsuthyrning
            utan att begära tillstånd från bostadsrättsföreningens styrelse.
            Detta förslag genomfördes dock inte.
          </p>
          <p xml:id="i-UbuNgPgY4hDLxzuUYJYN3">
            Enligt Boverket har hyrorna för bostadsrätt som hyrs ut i andra
            hand ökat med 84 procent sedan 2009. Den största ökningen har
            skett de senaste fem åren, dvs. sedan privatuthyrningslagen trädde
            i kraft. De höga andrahandshyrorna slår hårt mot dem som hyr i
            andra hand, vilka ofta är yngre ensamhushåll med lägre inkomster
            (Boverket 2018: Rapport 2018:29). I storstadsregionerna vittnar
            många andrahandshyresgäster om mycket höga hyresnivåer. Under
            första kvartalet 2017 låg medianhyran för en etta på 30 kvm i
            andra hand i Stockholm på 11 000 kr i månaden. Motsvarande i Uppsala
            var 7 000 kr, i Göteborg 6 500 kr och i Malmö 6 200 kr (Qasa [2017]
            Stockholm stads kvartalsrapport över hyres- &amp; bostadsmarknaden).
            Samtidigt har ökningen av utbudet mattats av. Vi har således fått
            något fler lägenheter på andrahandsmarknaden, men till ett högt
            pris och enbart för dem som har råd att betala.
          </p>
          <p xml:id="i-VRetcRahn4fnxzjhrw8QHp">
            Vänsterpartiet är mycket kritiskt till privatuthyrningslagen
            som innebär att det som anses vara en skälig hyra höjs och att
            hyresmarknaden blir än mer komplicerad. I praktiken blir det ett
            sätt att gå runt de lagar och regler som reglerar hyressättningen
            och att i smyg införa marknadshyror. Lagen gynnar främst dem som
            hyr ut, vilka ges möjlighet att ta ut en betydligt högre hyra
            än tidigare. Förlorarna är andrahands-hyresgästerna som tvingas
            betala stora summor för att ha någonstans att bo.
          </p>
          <p xml:id="i-WAMYYobh4TUmLpjFcq7DHP">
            Lagen (2012:978) om uthyrning av egen bostad bör avskaffas. Detta
            bör riksdagen ställa sig bakom och ge regeringen till känna.
          </p>
          <p xml:id="i-4Whi8uVsoA4hr78D79auTM">
            Vänsterpartiet vill i sammanhanget framhålla att andrahandsuthyrning
            är bra då en person tillfälligt inte bor i sin bostad men det
            ger inga nya bostäder. Problemet med nuvarande regler är att det
            skapar incitament för dem som äger en bostad att behålla den och
            köpa upp fler bostäder, trots att de själva inte bor där. Systematiserad
            andrahandsuthyrning som inkomstkälla riskerar att skapar en växande
            klyfta mellan dem som tjänar och dem som förlorar på bostaden.
            I förlängningen riskerar det att skapa mycket ojämlika bostadsförhållanden.
            För att förhindra spekulation och prisdrivande uppköp av bostäder
            är det viktigt att personerna är skrivna på den bostad de köper.
            Vi vill se över hur man tydligare kan koppla köp och var man är
            skriven. Privatbostadsuthyrningen ska ses som ett komplement till
            den ordinarie bostadsmarknaden. Vi ser hellre satsningar på nybyggnation
            av billiga hyresrätter än kostsamma åtgärder som t.ex. skattelättnader
            för uthyrning av egen bostad.
          </p>
          <head type="h1" xml:id="i-GTtu6BqyR9MTwHFsyT36t6">
            19 Förhindra spekulation och uppköp av bostäder
          </head>
          <p xml:id="i-6YqMJEpGzvAAr7qmvmBUyh">
            Kombinationen av bristen på billiga hyresrätter och en överhettad
            bostadsmarknad gör att både enskilda budgivningar och de generella
            bostadspriserna trissas upp. Nyköpta bostadsrätter används som
            spekulationsobjekt och säljs redan innan någon hunnit flytta in
            i dem. Skenande bostadspriser och spekulation riskerar att leda
            till ökad bostadssegregation, ojämlikhet och inte minst en bostadskrasch,
            vilket skulle få enorma samhällsekonomiska konsekvenser och det
            skulle också drabba många personer hårt – personer som skuldsatt
            sig för livet.
          </p>
          <p xml:id="i-2BwHj8bJQxCxTzrgcCc8og">
            En viktig åtgärd för att minska risken för ett prisfall på bostäder
            är att förändra villkoren för ränteavdragen. Vänsterpartiet vill
            dels trappa av ränteavdragen med 1–2 procentenheter per år under
            fem år, dels införa ett tak för hur mycket man får göra avdrag
            för. En annan viktig åtgärd är att få fler bolånetagare att amortera
            på sina bolån. Under den förra mandatperioden infördes därför
            amorteringskrav för nya bolån. Vi kan konstatera att de har haft
            effekt på prisutvecklingen. Risken för spekulation och uppköp
            av lägenheter för uthyrning i vinstsyfte kvarstår dock.
          </p>
          <p xml:id="i-WekpHiLqV7P5WPuK2KxBa4">
            I syfte att förhindra spekulation eller att lägenheter köps upp
            enbart för uthyrning i vinstsyfte vill vi se över möjligheten
            att ställa krav på att den som köper en lägenhet också ska vara
            skriven där.
          </p>
          <p xml:id="i-QBbQGMjsbebzsUhEbu4WNj">
            Regeringen bör se över möjligheten att kräva att innehavaren
            av en bostadsrätt också ska folkbokföra sig i bostaden. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-FQJftG8RZFRNpLMddYHr8m">
            19.1 Budgivning och lockpriser
          </head>
          <p xml:id="i-MyVpCXespytus9D1G8NaBR">
            Konsumentverket har i sin Konsumentrapport 2017 granskat fastighetsmäklarbranschen
            och beskriver den som en av de mest problematiska. Bostadsköp
            innefattar mycket pengar och tempot på bostadsmarknaden är högt,
            vilket gör att det kan vara svårt för den enskilda köparen att
            fatta välgrundade beslut.
          </p>
          <p xml:id="i-USaqXMUkVFVxPjodFVqt65">
            Så kallade lockpriser gör att många deltar i budgivningar utan
            några egentliga utsikter att vinna, vilket i sin tur pressar priset
            uppåt. Lockpriser strider mot god mäklarsed, och Fastighetsmäklarinspektionen
            (FMI) kan varna en mäklare som ägnar sig åt att sätta alltför
            låga utgångsbud i marknadsföringssyfte. Antalet anmälningar mot
            mäklare i Stockholms län har ökat rejält de senaste åren och den
            vanligaste orsaken är just lockpriser. Problemet är dock som störst
            i just Stockholm som står för nästan hälften av det totala antalet
            anmälningar i landet.
          </p>
          <p xml:id="i-QGLSD6u5kiBnwvGXdoQbkm">
            På vissa håll används i stället en modell med ”accepterat pris”
            vilket syftar till att beskriva det pris som säljaren är villig
            att sälja lägenheten för. Konsumentverket har dock visat att detta
            enbart tillfälligt minskat skillnaden mellan utgångspris och försäljningspris.
          </p>
          <p xml:id="i-QgbZGgcqGL1knoTGW25BHf">
            För att komma till rätta med budgivningar som skjuter i höjden
            föreslår Konsumentverket i stället en rad andra åtgärder, bl.a.
            att mäklaren bör ange det bedömda marknadsvärdet, i stället för
            utgångspriset, vid annonsering. Man vill också ge Fastighetsmäklarinspektionen
            (FMI) möjlighet att utöva tillsyn över mäklarföretagen. I dag
            kan det bara ske gentemot den enskilda mäklaren (Konsumentverket
            2017: Konsumentrapporten 2017. Läget för Sveriges konsumenter).
            Vänsterpartiet förutsätter att regeringen går vidare med Konsumentverkets
            förslag i syfte att komma till rätta med de problem som präglar
            fastighetsmäklarbranschen.
          </p>
          <head type="h2" xml:id="i-LqVW9DcUicLCK5V5xXnASp">
            19.2 Mer transparens och kontroll
          </head>
          <p xml:id="i-5BQCv5zBCkhTkNKb9NPUhR">
            I dag gäller att mäklaren efter avslutad budgivning ska redovisa
            samtliga bud för köparen respektive säljaren. Namn, kontaktuppgifter
            samt summa och tidpunkt för budet ska anges. Systemet har dock
            kritiserats för att inte tillräckligt garantera att inte fusk
            förekommer. Det är med nuvarande regelsystem möjligt att gömma
            sig bakom en pseudonym eller ett falskt namn för att vara med
            och driva upp priset och sedan dra sig ur budgivningen.
          </p>
          <p xml:id="i-MmVqn24us3ZCG33erJCbwg">
            Konsumentverket har lagt fram en rad förslag för ökad kontroll
            och transparens. Bland annat föreslår man att mäklaren bör kontrollera
            budgivares identitet och att en budgivningslista ska lämnas till
            alla budgivare i processen (Konsumentverket 2017: Konsumentrapporten
            2017. Läget för Sveriges konsumenter).
          </p>
          <p xml:id="i-BKDumDg6QUp3ZEQLbvvZiA">
            Vänsterpartiet delar bilden av att det krävs åtgärder för att
            komma till rätta med fusk. Konsumentverkets förslag utgör en bra
            grund för ett vidare arbete. Man bör också titta på möjligheten
            med bindande bud.
          </p>
          <p xml:id="i-HQAESUFwdd1a2W9fshzHuu">
            Regeringen bör återkomma med förslag på åtgärder för att öka
            transparensen och kontrollen utifrån Konsumentverkets förslag
            för minskat fusk i fastighetsmäklarbranschen. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-3ZUbzmKqsWNPyqr4taixcv">
            20 Förbättrad hyressättning
          </head>
          <head type="h2" xml:id="i-82jt7uKpNBJ6AabyRnHh1i">
            20.1 Värna bruksvärdesprincipen
          </head>
          <p xml:id="i-5iJHe1N6tV8cH5uVwMoMmV">
            I Sverige har vi kollektivt förhandlade hyror som sätts utifrån
            en bostads bruksvärde. Syftet med detta är att alla ska ha rätt
            till en bra bostad till rimlig kostnad. I den bostadspolitiska
            debatten förespråkar allt fler debattörer att bruksvärdessystemet
            ska överges till förmån för marknadshyror. Vänsterpartiet säger
            tydligt nej till marknadshyror.
          </p>
          <p xml:id="i-EivbpSvFWYbKEYmPZWR36E">
            Vi vet att om marknadshyror infördes så skulle hyrorna stiga
            kraftigt på de orter där bostadsbristen är stor. Om marknadshyror
            skulle införas skulle människor med låga och normalstora inkomster
            i många fall helt enkelt inte ha råd att bo kvar i sina bostäder.
            Dagens hyresförhandlingssystem skyddar hyresgästens rätt att bo
            kvar, i och med att hyresvärden inte kan höja hyran som den vill.
            De som främst skulle tjäna på ett införande av marknadshyror är
            i stället företag som bygger eller äger bostäder och som på så
            sätt kan ta ut högre hyror. Det går inte heller att bortse ifrån
            att i fallet med marknadshyror så är det ofrånkomligt med s.k.
            social housing, dvs. att det offentliga upplåter bostäder till
            de människor som inte har råd att betala marknadshyra. Ett sådant
            system skapar och upprätthåller social och ekonomisk stigmatisering.
            Vänsterpartiet värnar bruksvärdessystemet. Vi har dock ett antal
            förslag på hur hyressättningen kan förbättras.
          </p>
          <head type="h3" xml:id="i-U7CRkr9uQXCsq86RbzxrTT">
            20.1.1 Ta bort påtaglighetsrekvisitet
          </head>
          <p xml:id="i-PNzwtzwiDNvLvMWQwvKWXk">
            Det s.k. påtaglighetsrekvisitet innebär att hyresnämnden vid
            en hyresprövning inte ska anse en hyra som skälig om den är ”påtagligt
            högre än hyran för lägenheter som är likvärdiga”. Det har i praxis
            lett till att de privata värdarna har kunnat ligga flera procentenheter
            högre än de allmännyttiga hyrorna vid jämförelseprövningar. Motivet
            för införandet av rekvisitet var att få en prisrörlighet på marknaden
            när allmännyttan hade en normerande roll. Så är inte längre fallet.
            Så länge de privata värdarnas hyror ingår i hyresnämndens jämförelsematerial
            är det naturligt att påtaglighetsrekvisitet också försvinner.
          </p>
          <p xml:id="i-Wwqpq7PxYt4zPVS9Z5c6hE">
            Påtaglighetsrekvisitet bör tas bort. Detta bör riksdagen ställa
            sig bakom och ge regeringen till känna.
          </p>
          <head type="h3" xml:id="i-FoCZEjjmg79f46Th5Jiyg8">
            20.1.2 Ändringar i hyreslagen
          </head>
          <p xml:id="i-UyVQDZmJT6QjAtGRF8wTTS">
            Enligt hyreslagen ska hyran sättas efter lägenhetens bruksvärde.
            Det är parterna på hyresmarknaden som har fått förtroendet att
            i förhandlingar sköta hyressättningen. Bruksvärdet är ett relativt
            mått där lägenhetens olika kvaliteter prissätts i förhållande
            till andra lägenheter. Innan allbolagen från 2011 hade parterna
            allmännyttans hyres-normerande roll till sin hjälp. Det innebar
            att parterna vid en prövning av bruksvärdet för en lägenhet i
            hyresnämnden endast kunde använda allmännyttiga lägenheter som
            jämförelsematerial. Eftersom allmännyttans hyror i sin tur var
            satta efter en självkostnadsprincip innebar det att bruksvärdet
            fick ett ankare i kostnaden för att driva ett allmännyttigt bostadsbolag.
          </p>
          <p xml:id="i-535rGCMixhb4zQLA3ekACw">
            Med lagstiftningen från 2011 avskaffades självkostnadsprincipen
            och allmännyttans hyresnormerande roll. Hyror ska fortfarande
            sättas utifrån bruksvärdet, men parterna har inte längre något
            ankare att utgå ifrån i sitt arbete. Det innebär att relationen
            mellan två fastigheter med skilda bruksvärden kan fastställas
            men desto svårare är det för parterna att enas om vad det totala
            hyresuttaget ska vara. Detta har medfört en ökad konfliktnivå
            i hyresförhandlingarna sedan den nya lagens tillkomst, samt ett
            ökat antal prövningar i hyresnämnden vid fastställande av bruksvärdeshyra
            efter genomförda standardförbättringar.
          </p>
          <p xml:id="i-NduCex6Ddv6JKjrDjZXHDa">
            På många orter, men långtifrån alla, finns ett arbete mellan
            parterna med olika former av systematisering av hyresstrukturen.
            Det innebär i korthet att parterna kommer överens om poängsystem
            för olika bruksvärden för att sedermera skapa en mer konsekvent
            och transparent hyresstruktur. Systematisering av hyresstrukturen
            där bruksvärdet återspeglar den generella hyresgästens värderingar
            är något som parterna på hyresmarknaden generellt är positiva
            till. Vi ser dock att hyreslagen i sin nuvarande utformning kan
            innebära hinder för att alla orter ska genomföra en systematisering
            av hyresstrukturen.
          </p>
          <p xml:id="i-GPzMRonFgPXUibxwHieDzH">
            För att en systematisering av hyresstrukturen på en ort ska genomföras
            måste parterna på hyresmarknaden enas om en rekommendation för
            fastighetsägarna på orten. Det måste därtill finnas incitament
            för båda parter att förhandla fram en sådan systematisering. Med
            dagens lagstiftning har enskilda fastighetsägare, exempelvis i
            lägen som betraktas som mindre attraktiva, inget intresse av att
            delta i en sådan uppgörelse. Flera sådana fastighetsägare kan
            med dagens lagstiftning allvarligt skada förutsättningarna för
            en systematisering genom att driva hyresärenden i hyresnämnden
            och få upp hyrorna högre än vad poängsystemet i systematiseringen
            skulle medge. Detta minskar i förlängningen incitamentet för varje
            enskild fastighetsägare att delta i en systematisering.
          </p>
          <p xml:id="i-VPKjZzx8rAKj66UkUumQDy">
            För att komma till rätta med detta föreslår Vänsterpartiet att
            uppgörelser mellan parterna om systematisering av hyresstrukturen
            på orten blir hyresnormerande. När avtal om systematisering tecknats
            av parterna ska poängsystemet utgöra bruksvärdet på orten och
            därmed utgöra vägledning för hyresnämndens bedömningar. Detta
            ska gälla oavsett om faktisk implementering av den nya hyresstrukturen
            har genomförts fullt ut eller ej.
          </p>
          <p xml:id="i-SMaHUNK6Tb6mrBLBY5xUCX">
            Hyreslagen bör ändras så att överenskommelser mellan parterna
            om systematisering av hyran blir normerande i hyresnämndens bedömning.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-PADvp2encDDFiBbmWBaMc5">
            20.1.3 Utred presumtionshyrornas effekter
          </head>
          <p xml:id="i-RP7XFDXDtUkYC6HThDpTqB">
            Sedan år 2006 är det möjligt att träffa förhandlingsöverenskommelser
            om s.k. presumtionshyra i nybyggda hyresbostäder. Det innebär
            att en hyra ska presumeras, antas, vara skälig om vissa kriterier
            uppfylls – utan att någon bruksvärdesjämförelse behöver göras.
            Syftet är att förbättra förutsättningarna för att bygga hyresrätter
            genom att möjliggöra en högre hyresnivå i nyproduktion än vad
            en bruksvärdesjämförelse skulle medge. Konkret innebär presumtionshyra
            att den fastighetsägare som överväger att göra en investering
            i ett nytt hus ska kunna räkna med att hyran kommer att ge kostnadstäckning
            och en rimlig vinst under 15 år. Samtidigt stängs möjligheten
            att använda lägenheter med dessa högre hyresnivåer som jämförelseobjekt
            vid en skälighetsprövning enligt bruksvärdesreglerna.
          </p>
          <p xml:id="i-V6Zc4eogFGbdVCqZfS4bf4">
            Modellen med presumtionshyror i nyproduktion har setts över av
            en utredning. Syftet med översynen var att skapa bättre förutsättningar
            för att hyreslägenheter
          </p>
          <p xml:id="i-EQTSctBgKnvWE6fk5geQrc">
            byggs i de delar av landet där det råder bostadsbrist. Utredningen
            konstaterar att presumtionshyressystemet har skapat en tudelning
            av hyresmarknaden med högre hyror i delar av nyproduktionen och
            delvis lägre hyror i det övriga hyresrättsbeståndet. Utredningen
            innehåller dock ingen analys av vad detta har inneburit för medborgarnas
            möjligheter att efterfråga nyproducerade hyresrätter med presumtionshyra
            (SOU 2017:65).
          </p>
          <p xml:id="i-EDFbwbWGPk8TSHgYqbz7fi">
            Enligt Hyresgästföreningen har den genomsnittliga nivån för de
            presumerade hyrorna, som omfattar cirka 75 procent av all nyproduktion,
            ökat med cirka 42 procent sedan 2007. Hyrorna i nyproduktionen
            ligger därmed i dag på hyresnivåer som inte längre kan efterfrågas
            av hushåll med normala inkomster. Statistik från SCB visar att
            54 procent av hyreshushållen i dag inte längre har möjlighet att
            efterfråga en genomsnittligt prissatt hyresrätt i nyproduktion
            på 60 kvm. Kort sagt: Mer än hälften av dem som bor i hyresrätt
            har inte råd att hyra en nyproducerad tvårumslägenhet (Hyresgästföreningen
            2017: Nyproduktion och renoveringar av hyresrätter – en för lönsam
            affär?).
          </p>
          <p xml:id="i-9VSs17F33gUCPgtxsHSy7L">
            Vänsterpartiet välkomnar den översyn av presumtionshyressystemet
            som gjordes i SOU 2017:65. Mot bakgrund av det faktum att drygt
            hälften av dem som bor i hyresrätt inte har råd att efterfråga
            en nyproducerad hyresrätt med presumtionshyra bör dock systemet
            ses över på nytt, med fokus på medborgarnas möjligheter att efterfråga
            nyproducerade hyresrätter.
          </p>
          <p xml:id="i-CGkQuiAiDZuuQMQASooGM3">
            Regeringen bör tillsätta en utredning med uppdrag att se över
            presumtionshyres­systemets effekt på dels hyresnivåerna i nyproduktion,
            dels medborgarnas möjligheter att efterfråga nyproducerade hyresrätter.
            Detta bör riksdagen ställa sig bakom och ge regeringen till känna.
          </p>
          <head type="h3" xml:id="i-9eXhJGcrW1QfhBAn78ttbQ">
            20.1.4 Sänk hyrorna i nyproduktionen
          </head>
          <p xml:id="i-HPoynWgFyEvvmixxHqwmxQ">
            Ett grundläggande problem på bostadsmarknaden är att många inte
            har råd att efterfråga nyproducerade hyresrätter, vilket redogjorts
            för ovan. För att inte ytterligare förstärka tudelningen av hyresmarknaden
            behöver såväl allmännyttiga som privata bostadsbolag pressa hyrorna
            i nyproduktionen. Här kan lokala initiativ fungera som modell.
          </p>
          <p xml:id="i-L95nx4UNvKdkUTbyRrfRRv">
            För att sänka boendekostnaderna i nyproduktionen har det kommunala
            bostadsbolaget Örebrobostäder (ÖBO) tagit fram ett nytt sätt att
            beräkna nyproduktionshyrorna. Utgångspunkten är att ÖBO utgår
            från den ränta som gäller för lånet i stället för den kalkylränta
            som man normalt baserar byggkalkylerna på. Räntan låses under
            10 år och ÖBO har därigenom skapat en rabattrappa under samma
            tioårsperiod, där rabatten minskar successivt för varje år. Det
            är även möjligt att inte trappa ned rabatten och på så sätt behålla
            samma rabatt i 10 år för att därefter omförhandla hyresrabatten.
            Om räntan fortsatt är låg kan rabatten fortsatt ges. ÖBO förhandlar
            den ordinarie hyran för de nyproducerade lägenheterna med Hyresgästföreningen.
            Från den förhandlade grundhyran dras sedan hyresrabatten. Rabattens
            storlek beror på ränteläget. I ÖBO har man haft en rabatt på 30
            procent. Genom att ge rabatt i stället för lägre hyra påverkas
            inte fastighetsvärdet negativt. Modellen har utarbetats i samarbete
            med Hans Lind, professor i fastighetsekonomi, och stämts av med
            Örebro kommun, Sabo och Fastighetsägarna. Modellen antogs av ÖBO:s
            styrelse i juni 2016 och introducerades under 2017.
          </p>
          <p xml:id="i-7akLBRuxFxnw6XwGpTcTUc">
            ÖBO:s rabattsystem har flera fördelar. För det första ges fler
            människor möjlighet att hyra en nyproducerad hyresrätt – fler
            människor har råd att efterfråga det som byggs. För det andra
            säkerställer modellen att man inte behöver skriva ned fastighetsvärdet.
            För det tredje möjliggör modellen för fler att byta bostad inom
            det allmännyttiga bostadsbeståndet. För det fjärde underlättar
            det för bostadsbolaget att få nyproducerade hyresrätter uthyrda.
            Sammantaget innebär modellen att bostadsbolaget både agerar affärsmässigt
            och tar ett samhällsansvar, dvs. vad allbolagen kräver.
          </p>
          <p xml:id="i-JjXPzwEda7k5LBhbwKuv5D">
            Vänsterpartiet anser att ÖBO:s rabattsystem är intressant. Vi
            har föreslagit en liknande modell som utgår från ÖBO:s modell
            men kompletteras med investeringsstöd för nyproduktion av hyresrätter.
            Med vår modell, kallad Vänsterhyror, kan därmed hyresnivåerna,
            med hjälp av investeringsstödets krav på hyrestak, pressas ned
            ytterligare. Därmed ges fler möjlighet att efterfråga en nyproducerad
            hyresrätt.
          </p>
          <p xml:id="i-byCafxCwDcAUhya7yzanm">
            Enligt vår bedömning finns det inget som hindrar att fler allmännyttiga
            och privata bostadsbolag anammar ÖBO:s eller vår modell för lägre
            hyresnivåer i nyproduktion. Det är en fråga om politisk vilja
            och förmåga. ÖBO har visat att det går att genomföra lokalt med
            goda resultat. Flera privata bostadsbolag i Örebro har infört
            modellen.
          </p>
          <p xml:id="i-Ebuyk1kAaU2eCGeCaKXzyW">
            Regeringen bör verka för att fler bostadsbolag, såväl allmännyttiga
            som privata, använder sig av det rabattsystem som tagits fram
            och tillämpas av Örebrobostäder i syfte att sänka hyresnivåerna
            och ge fler människor möjlighet att efterfråga en nyproducerad
            hyresrätt. Detta bör riksdagen ställa sig bakom och ge regeringen
            till känna.
          </p>
        </div>
        <div type="motSignatures">
          <list>
            <item xml:id="i-B2L6kRNJvwAvK73wgx8Bf6">
              Jonas Sjöstedt (V)
            </item>
            <item xml:id="i-UmG1ZW96SXHsWFqbfuUV2t">
              Jens Holm (V)
            </item>
            <item xml:id="i-RXvfzZzKjiqVKTjEPyUqNU">
              Maj Karlsson (V)
            </item>
            <item xml:id="i-ZL2h9GQCWmMrLMV6pk6fK">
              Birger Lahti (V)
            </item>
            <item xml:id="i-QLXcotVSVQyhfoTvrrZJ8e">
              Karin Rågsjö (V)
            </item>
            <item xml:id="i-YaexKhuEHvXd3ovR7cR6bN">
              Mia Sydow Mölleby (V)
            </item>
            <item xml:id="i-6JbHc2sQJJ93W5zuicbFUm">
              Linda Westerlund Snecker (V)
            </item>
            <item xml:id="i-8Mmpvh67CZkWfSR9TnYevj">
              Momodou Malcolm Jallow (V)
            </item>
          </list>
        </div>
      </div>
    </body>
  </text>
</TEI>
