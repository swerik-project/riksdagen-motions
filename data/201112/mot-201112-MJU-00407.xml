<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-MJU-00407">
  <teiHeader>
    <fileDesc>
      <titleStmt>
        <title>Klimaträttvisa inför klimatmötet i Durban och dess efterföljare</title>
        <author corresp="i-HpwkrkkrFd1MRPixHrr8q1">av Lars Ohly m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Klimaträttvisa inför klimatmötet i Durban och dess efterföljare</title>
          <idno type="rdwebb">GZ02MJ407</idno>
          <rs type="number">MJ407</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/GZ02MJ407/text</ref>
          <ref type="dokument_url_html">http://data.riksdagen.se/dokument/GZ02MJ407</ref>
          <ref type="dokumentstatus_url_xml">http://data.riksdagen.se/dokumentstatus/GZ02MJ407</ref>
          <ref type="doc">http://data.riksdagen.se/fil/F743FD4B-0763-4679-A0DD-67902D2B7965</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-PTn2mQoT4WSggbZ6MmjPsN" type="signed"/>
        <correspContext corresp="i-PTn2mQoT4WSggbZ6MmjPsN">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-HNw1w34Sd2tGfFnWtdrzZb"/>
        </correspContext>
        <correspAction xml:id="i-McQEVmg3FvoN73mGQfSYpn" type="numbering">
          <date when="2011-10-10"/>
        </correspAction>
        <correspAction xml:id="i-C3iCfrzkQMJgJHTM68sM6B" type="submission">
          <date when="2011-10-05"/>
        </correspAction>
        <correspAction xml:id="i-6W9zvrqA4oHznWeF9taoNF" type="transfer">
          <date when="2011-10-05"/>
        </correspAction>
        <correspAction xml:id="i-UixpxmTbHaWhRRaaBqgCXj" type="assigned"/>
        <correspContext corresp="i-UixpxmTbHaWhRRaaBqgCXj">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-QJAzYkWxqZGmL5UTeacp9r" type="TOC">
          <head xml:id="i-P39csNb3fNQkP2QfJQeekC">
            1 Innehållsförteckning
          </head>
          <list>
            <item>
              2 Förslag till riksdagsbeslut 3
            </item>
            <item>
              3 Inledning 6
            </item>
            <item>
              4 Vänsterpartiets utgångspunkter i klimatpolitiken 6
            </item>
            <item>
              4.1 Rättvist miljöutrymme 6
            </item>
            <item>
              4.2 Klimaträttvisa 7
            </item>
            <item>
              4.3 Klimat, klass och kön 7
            </item>
            <item>
              4.4 Rika påverkar klimatet mer 7
            </item>
            <item>
              4.5 Fattiga drabbas hårdast 8
            </item>
            <item>
              4.6 Män har större klimatpåverkan än kvinnor 9
            </item>
            <item>
              4.7 Kvinnor mest utsatta 10
            </item>
            <item>
              5 Sveriges strategi inför Durban 11
            </item>
            <item>
              5.1 Klimatförändringarna det vetenskapliga underlaget inför Durban
              11
            </item>
            <item>
              5.2Nya klimatmål inför Durban 13
            </item>
            <item>
              5.3Sverige måste ta eget ansvar 13
            </item>
            <item>
              5.4EU måste höja klimatmålet 14
            </item>
            <item>
              5.5Bindande och rättvisa klimatavtal 15
            </item>
            <item>
              5.6Klimatfinansiering 15
            </item>
            <item>
              5.7Översyn av CDM 17
            </item>
            <item>
              5.8Tekniköverföring 18
            </item>
            <item>
              5.9Genusperspektiv på klimatåtgärder 18
            </item>
            <item>
              5.10Inga subventioner till fossil energi 19
            </item>
            <item>
              5.11REDD 19
            </item>
            <item>
              6 Klimatpolitik i Sverige 19
            </item>
            <item>
              6.1 Klimatbistånd 19
            </item>
            <item>
              6.2Klimatprogram för minskade utsläpp och nya jobb 20
            </item>
            <item>
              6.3Klimatminister 21
            </item>
            <item>
              6.4Klimatbudget 21
            </item>
            <item>
              6.5Inrätta en grön AP-fond 22
            </item>
            <item>
              6.6Förnybar energi 22
            </item>
            <item>
              6.7Klimatlyft bostäderna 24
            </item>
            <item>
              6.8Hållbar samhällsplanering och miljöanpassad vägtrafik 24
            </item>
            <item>
              6.9Stoppa tågkaoset och öka tågkapaciteten 25
            </item>
            <item>
              6.10Sammanhållen kollektivtrafik 26
            </item>
            <item>
              6.11Klimatskatt på inrikesflyget 27
            </item>
            <item>
              6.12Annullera Sveriges överskott av utsläppsrätter 27
            </item>
            <item>
              6.13Minska köttkonsumtionen 28
            </item>
            <item>
              6.14Tydliggör konsumtionens påverkan på klimatet 29
            </item>
            <item>
              6.15Fri programvara för bättre klimat 30
            </item>
            <item>
              6.16Könsuppdelad statistik och analyser om klimatpåverkan 31
            </item>
            <item>
              6.17Utred koldioxidransonering 31
            </item>
            <item>
              6.18Förenkla möjligheter till klimatvänlig lokal upphandling
              av varor 31
            </item>
          </list>
        </div>
        <div type="motProposal" subtype="förslag">
          <head xml:id="i-HXhc9aut6NDYNrdEfRwt6F">
            2 Förslag till riksdagsbeslut
          </head>
          <list style="ol">
            <item xml:id="i-MhEKoZ4cYMvpRfs6bs7PFz">
              Riksdagen tillkännager för regeringen som sin mening vad som
              anförs i motionen om att Sverige inför klimatmötet i Durban, COP
              17, och dess efterföljare bör kräva ett nytt globalt klimatmål.
            </item>
            <item xml:id="i-4bPDf5pwdz4oxyANQ4eCEJ">
              Riksdagen tillkännager för regeringen som sin mening vad som
              anförs i motionen om att Sverige bör verka för att metoden Greenhouse
              Development Rights (GDR) får genomslag i kommande klimatavtal.
            </item>
            <item xml:id="i-NEBKMB6bEhTmYCFT2pcMZp">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2020.
            </item>
            <item xml:id="i-14r3tTJqsi2i9q8xu7SieB">
              Riksdagen tillkännager för regeringen som sin mening vad som
              anförs i motionen om klimatmål för Sverige till 2050.
            </item>
            <item xml:id="i-7T4T7x9Pjf4C51tdY6hQV7">
              Riksdagen tillkännager för regeringen som sin mening vad som
              anförs i motionen om att Sveriges köp av utsläppskrediter via
              CDM (Clean Development Mechanism) för att uppnå det nationella
              klimatmålet ska upphöra.
            </item>
            <item xml:id="i-4DSVz4hbQpoUpvAsrzYNoJ">
              Riksdagen tillkännager för regeringen som sin mening vad som
              anförs i motionen om att Sverige ska driva kravet att EU höjer
              sitt klimatmål till 30 % till 2020.
            </item>
            <item xml:id="i-4MoucSYkGPhh5CfrnGYzsd">
              Riksdagen tillkännager för regeringen som sin mening vad som
              anförs i motionen om att Sverige ska verka för att internationella
              klimatavtal som sluts efter Kyotoprotokollet ska vara legalt bindande.
            </item>
            <item xml:id="i-WfHS9d7mSyK7evacdre9bb">
              Riksdagen tillkännager för regeringen som sin mening vad som
              anförs i motionen om att Sverige ska verka för att en konsumtionsbaserad
              bokföring blir central i de internationella klimatförhandlingarna.
            </item>
            <item xml:id="i-5ZF37SqYAnisVAQeWj5k6i">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              ska verka för att klimatfinansiering inte inskränker på det ordinarie
              biståndet. 1
            </item>
            <item xml:id="i-PbRTn6P9VCH4FzvrkypP6M">
              Riksdagen tillkännager för regeringen som sin mening vad som
              anförs i motionen om att Sverige i internationella förhandlingar
              bör verka för att institutioner för klimatfinansiering ska underställas
              FN och inte Världsbanken för att säkerställa demokratisk styrning.
              1
            </item>
            <item xml:id="i-Wdk7rGnhGRtVgnNHYu6HLh">
              Riksdagen tillkännager för regeringen som sin mening vad som
              anförs i motionen om att Sverige i internationella klimatförhandlingar
              ska verka för nya finansierings­mekanismer med tillräckliga, stabila
              och förutsägbara summor till klimatåtgärder i utvecklingsländerna.
              1
            </item>
            <item xml:id="i-MHYCXvKxyjjnFSBLkhW9YY">
              Riksdagen tillkännager för regeringen som sin mening vad som
              anförs i motionen om att regeringen ska leva upp till EU-direktivet
              om utsläppshandeln och öronmärka auktioneringsintäkterna, i enlighet
              med direktivet, till klimatåtgärder.
            </item>
            <item xml:id="i-9jFmZJ3Y19TwXHE5nEiaq4">
              Riksdagen tillkännager för regeringen som sin mening vad som
              anförs i motionen om att Sverige bör verka för en internationell
              översyn med en noggrann utvärdering av CDM.
            </item>
            <item xml:id="i-QkGRnqf9j1x7bzq5YUPm2j">
              Riksdagen tillkännager för regeringen som sin mening vad som
              anförs i motionen om att Sverige bör verka för att grön teknik
              som bekämpar klimatförändringarna ges samma undantag inom TRIPS-avtalet
              som livsbesparande mediciner. 2
            </item>
            <item xml:id="i-FJkAAbywnZobEmJKwbS5A2">
              Riksdagen tillkännager för regeringen som sin mening vad som
              anförs i motionen om att Sverige ska verka för att det görs en
              översyn av patent- och immateriallagstiftningen för att göra det
              lättare att sprida grön teknologi till utvecklingsländer. 2
            </item>
            <item xml:id="i-GVYxfjLQnKqpWqqPQ5ozwr">
              Riksdagen tillkännager för regeringen som sin mening vad som
              anförs i motionen om att Sverige bör vara drivande för att jämställdhetsperspektivet
              och vikten av kvinnors delaktighet särskilt lyfts fram i alla
              klimatpolitiska sammanhang internationellt.
            </item>
            <item xml:id="i-Jzt9WC5eYizHhTZMrsqgPs">
              Riksdagen tillkännager för regeringen som sin mening vad som
              anförs i motionen om att Sverige bör agera i alla internationella
              forum för att subventioner till olja och andra fossila energislag
              ska fasas ut.
            </item>
            <item xml:id="i-QJCPZd9dQ3y8AfdooKMuVL">
              Riksdagen tillkännager för regeringen som sin mening vad som
              anförs i motionen om att Sverige i klimatförhandlingar bör verka
              för att ett fondbaserat system för REDD utvecklas.
            </item>
            <item xml:id="i-GZekGVLa2CBXyFpqYoHthp">
              Riksdagen tillkännager för regeringen som sin mening vad som
              anförs i motionen om att det bör införas ett klimatbistånd utöver
              biståndsramen i den svenska statsbudgeten. 1
            </item>
            <item xml:id="i-D5WR2PadHyCDY8RKoo6G2z">
              Riksdagen tillkännager för regeringen som sin mening vad som
              anförs i motionen om att Sverige bör göra insatser för internationella
              klimatinvesteringar i utvecklingsländer. 1
            </item>
            <item xml:id="i-U5bKJBjeT4U6vuoPWyXL3Z">
              Riksdagen tillkännager för regeringen som sin mening vad som
              anförs i motionen om att Sverige bör verka för att det i EU:s
              budget inrättas en enskild budgetpost utanför biståndssatsningarna
              för klimatbistånd.
            </item>
            <item xml:id="i-9KCZgEFn7R4CcJ3XHC3Lio">
              Riksdagen tillkännager för regeringen som sin mening vad som
              anförs i motionen om ett nytt klimatprogram.
            </item>
            <item xml:id="i-7YWLde5iQHhKv2eV9PReWK">
              Riksdagen tillkännager för regeringen som sin mening vad som
              anförs i motionen om att Sverige bör införa en statlig klimatbudget
              som läggs utifrån de klimatpolitiska målen. 3
            </item>
            <item xml:id="i-VBVRK53Et8HjHenymAaaYu">
              Riksdagen tillkännager för regeringen som sin mening vad som
              anförs i motionen om att ändra målen för AP-fondernas verksamhet.
              3
            </item>
            <item xml:id="i-62R6V4VxMimffoQUA6u7JB">
              Riksdagen tillkännager för regeringen som sin mening vad som
              anförs i motionen om att en utredning om hur en av AP-fonderna
              ska kunna göras om till en grön investeringsfond bör tillsättas.
              3
            </item>
            <item xml:id="i-Dyj7DCGaSUAbCExvCCVBXp">
              Riksdagen tillkännager för regeringen som sin mening vad som
              anförs i motionen om att införa nettodebitering med kvartalsvis
              avräkning för småskaliga anläggningar för förnybar energi. 2
            </item>
            <item xml:id="i-KYeGBKs1sSnGLtUJDtr2Gv">
              Riksdagen tillkännager för regeringen som sin mening vad som
              anförs i motionen om övriga förslag för att stimulera tillgången
              till förnybar energi. 2
            </item>
            <item xml:id="i-GmHZ6EH1R1u4Dv4UznYWxe">
              Riksdagen tillkännager för regeringen som sin mening vad som
              anförs i motionen om att klimatlyfta bostäder. 4
            </item>
            <item xml:id="i-Nov55mzzSai4mPWB8KQD15">
              Riksdagen tillkännager för regeringen som sin mening vad som
              anförs i motionen om att med omedelbar verkan besluta att överskottet
              av utsläppsrätter ska annulleras.
            </item>
            <item xml:id="i-9rZtijSLwtKyBeBwDA83Bd">
              Riksdagen tillkännager för regeringen som sin mening vad som
              anförs i motionen om att anta ett nationellt mål om en minskad
              köttkonsumtion.
            </item>
            <item xml:id="i-NjXaiEr8MVWXfbERp8PMfb">
              Riksdagen tillkännager för regeringen som sin mening vad som
              anförs i motionen om att det bör tas fram en handlingsplan för
              hur klimatpåverkan av livsmedelskedjan, inklusive animalieproduktionen,
              ska minskas.
            </item>
            <item xml:id="i-BqKBUFeJjYJg8cbaFZtAS6">
              Riksdagen tillkännager för regeringen som sin mening vad som
              anförs i motionen om att Naturvårdsverket bör ges i uppdrag att
              till sin årliga officiella statistik över växthusgasutsläpp i
              Sverige som rapporteras till FN:s klimatkonvention även rapportera
              om de konsumtionsbaserade utsläppen.
            </item>
            <item xml:id="i-94Ekuff1HsrKXAXLqFHFE6">
              Riksdagen tillkännager för regeringen som sin mening vad som
              anförs i motionen om att konsumtionsperspektivet bör få en central
              betydelse i Naturvårdsverkets uppdrag Färdplan för ett Sverige
              utan klimatutsläpp 2050 .
            </item>
            <item xml:id="i-C5rebfhP9vBEe4VF4dNNN5">
              Riksdagen tillkännager för regeringen som sin mening vad som
              anförs i motionen om att mer resurser bör tillföras Naturvårdsverket
              för könsuppdelad statistik och analys av klimatpåverkan.
            </item>
            <item xml:id="i-FmwmcfWeGLXEcmzgHGyDt">
              Riksdagen tillkännager för regeringen som sin mening vad som
              anförs i motionen om att en utredning bör tillsättas för att belysa
              effekterna av att införa koldioxidransonering i Sverige.
            </item>
            <item xml:id="i-GuVtgbinmFPCbRVZH541uG">
              Riksdagen tillkännager för regeringen som sin mening vad som
              anförs i motionen om att en utredning bör tillsättas för att skapa
              ett förenklat regelverk för offentlig upphandling. 3
            </item>
            <item xml:id="i-SGaMWJ6PnhepiXm2dQTkuL">
              Riksdagen tillkännager för regeringen som sin mening vad som
              anförs i motionen om att Sverige ska verka för att EU:s regelverk
              för offentlig upphandling förenklas så att miljö- och klimateffekter
              kan få större genomslag. 3
            </item>
          </list>
          <p xml:id="i-SuFAaS9cw1rXk9R5hXLy1Y">
            1 Yrkandena 911, 19 och 20 hänvisade till UU.
          </p>
          <p xml:id="i-Y4ks952SczjVQd23eX7NCM">
            2 Yrkandena 14, 15, 26 och 27 hänvisade till NU.
          </p>
          <p xml:id="i-EQvUmAvcxfQpDsbmgnyGKm">
            3 Yrkandena 2325, 36 och 37 hänvisade till FiU.
          </p>
          <p xml:id="i-MacTEFtPC6c4ePEsUmryM3">
            4 Yrkande 28 hänvisat till CU.
          </p>
        </div>
        <div type="motContent">
          <head xml:id="i-S23AMYMfRioiGc4YZDLtTT" type="h1">
            3 Inledning
          </head>
          <p xml:id="i-J6G4Gg4UmK1xSUZJavM31U">
            Vänsterpartiet är ett socialistiskt och feministiskt parti på
            ekologisk grund. Vårt mål är att förverkliga ett samhälle grundat
            på demokrati, jämlikhet och solidaritet, ett samhälle befriat
            från klass- och könsförtryck samt etniskt förtryck, ett rättvist
            och ekologiskt hållbart samhälle där kvinnor och män bygger sin
            egen framtid i frihet och samverkan.
          </p>
          <p xml:id="i-SNWVJXeq42gnGnUw56VCXp">
            Jorden vi bor på förser oss människor med många naturresurser.
            Men naturresurserna är inte oändliga. Jorden har en ekologisk
            bärkraft som vi inte kan överskrida. Det gör att miljöfrågan i
            grunden är en fråga om fördelning av knappa resurser. Miljöpolitik
            handlar därför också om rättvisa och om solidaritet. Vi anser
            att länder, regioner och individer måste hålla sig inom ett rättvist
            miljöutrymme, dvs. den mängd resurser som vi kan använda utan
            att tvinga andra människor att använda sig av en mindre mängd
            resurser, nu eller i framtiden.
          </p>
          <p xml:id="i-KTnyKwL29m6JxpaNqw4fH7">
            Politik för klimaträttvisa handlar om att verka för goda och
            rättvisa levnadsförhållanden lokalt och samtidigt ta ansvar för
            klimatkonsekvenser som drabbar andra regioner eller länder. Individuella
            beslut kan i viss mån påverka i vilken grad man lever miljövänligt
            eller inte, men för en enskild individ kan det vara svårt att
            påverka sin miljö i någon större utsträckning. Därför krävs det
            politiska lösningar på klimatproblemen.
          </p>
          <head xml:id="i-SBKjbjonDD7twUyfpnUSTJ" type="h1">
            4 Vänsterpartiets utgångspunkter i klimatpolitiken
          </head>
          <head xml:id="i-EN8iaes6nu97S9JcSnC4wp" type="h2">
            4.1 Rättvist miljöutrymme
          </head>
          <p xml:id="i-ATzwu79vR2bNSb2HwZwEzh">
            Vänsterpartiet har fastslagit kopplingen mellan miljö och rättvisa
            i vårt partiprogram där vi anger att länder, regioner och individer
            måste hålla sig inom ett rättvist miljöutrymme, dvs. den mängd
            resurser som vi kan använda utan att tvinga andra människor att
            använda sig av en mindre mängd resurser, nu eller i framtiden.
          </p>
          <p xml:id="i-RAovmyscQzxsfxgf5oqPq2">
            Tanken om ett rättvist miljöutrymme har två beståndsdelar. Den
            första delen är den grundläggande utgångspunkten att det finns
            ett givet miljöutrymme som vi människor har att röra oss inom.
            Vi har bara en jord, med vissa givna ekologiska ramar. De ramarna
            kan inte tänjas hur som helst, utan vi måste se till att leva
            inom dem. Lever vi över ett givet miljöutrymme, över ett ekosystems
            bärkraft, drabbar det oss själva och andra, antingen andra länders
            människor eller kommande generationer. På samma sätt drabbar tidigare
            generationers överskridande av ramarna oss i dag. Vi kan inte
            alltid helt objektivt slå fast hur stort miljöutrymmet är, men
            vi kan göra kvalificerade bedömningar, exempelvis gällande nivåer
            av klimatpåverkande växthusgaser.
          </p>
          <p xml:id="i-W4z5xDkFzPptwcsFyEdAKi">
            Den andra delen av det rättvisa miljöutrymmet är frågan om rättvisa.
            Miljöfrågan är i grund och botten en fråga om fördelning av knappa
            resurser. Om man tror på alla människors lika värde borde tillgången
            till pengar inte vara grunden för en fördelning av världens resurser.
            Jorden är vårt gemensamma arv och borde väl då också förvaltas
            på det sättet. Men i dag är det de individer, företag och länder
            med mycket pengar som lägger beslag på en långt mycket större
            andel av det totala miljöutrymmet än vad fattiga länder eller
            individer gör. Det är inte rättvist. Det behövs politiska beslut
            för att rika länder ska minska sin miljöpåverkan och för att fattiga
            länder ska få möjligheten att utvecklas.
          </p>
          <head xml:id="i-PE1tdvnChDnQareEL68QS9" type="h2">
            4.2 Klimaträttvisa
          </head>
          <p xml:id="i-KdcW5qURLbyNdMbU4dhYCe">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Världens rika människor har orsakat
            klimatförändringarna och har fortfarande störst påverkan på klimatet.
            De som drabbas är däremot världens fattiga människor. Utifrån
            ett klimaträttviseperspektiv är det de rika länderna som har det
            historiska ansvaret för klimatförändringarna och som nu även har
            det största ansvaret för att minska sina utsläpp. Dessutom måste
            de rika länderna ge stöd till de fattiga som drabbas av klimatförändringarna.
          </p>
          <head xml:id="i-DcvQZYYwKvWZLx9QsZk3hA" type="h2">
            4.3 Klimat, klass och kön
          </head>
          <p xml:id="i-2GSKiE3dN76emh2yaGrpxJ">
            Det finns stora skillnader mellan fattiga och rika även inom
            länder. Vi anser att det behöver synliggöras vilka som överskrider
            sitt miljöutrymme och med hur mycket, såväl nationellt som globalt.
            Att synliggöra ojämlikheterna är att visa hur det globala klassamhället
            ser ut i praktiken.
          </p>
          <p xml:id="i-TN7d4KcLVoa9eo7duXmuWi">
            Debatten som förs om klimatet fäster knappt någon uppmärksamhet
            alls på kön, trots att det är kvinnor som drabbas hårdast av miljöförändringarna
            samtidigt som det är män som belastar miljön mest i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Vi anser att det är nödvändigt att lyfta fram klimatfrågorna
            ur ett genusperspektiv.
          </p>
          <head xml:id="i-ADBp3k5eBifBiCxSuKJDGo" type="h2">
            4.4 Rika påverkar klimatet mer
          </head>
          <p xml:id="i-3hYneiVFJZtAp9S6MdpnNr">
            Både rika människor och fattiga är en del av problemen när det
            gäller dagens konsumtion; fattiga för att de har tillgång till
            för lite resurser och rika för att de använder för mycket resurser.
            Fattiga människors låga konsumtion och påverkan på miljön utgör
            på ett sätt en räddning för rika människor eftersom de fattiga
            så begränsat tär på mänsklighetens gemensamma resurser.
          </p>
          <p xml:id="i-3rAdCkDAUPgxF59SgRrUB9">
            Ungefär en halv miljard människor globalt lever i det som betecknas
            som survival economy, med begränsat ianspråktagande av jordens
            resurser och energi i jämförelse med rika människor. 48 procent
            av människorna i utvecklingsländerna lever ännu i fattigdom. I
            år uppgår antalet hungrande människor för första gången i historien
            till en miljard människor. Omkring 10 miljoner barn under fem
            år dör varje år av sjukdomar som hade kunnat botas eller förhindras.
            En fjärdedel av världens befolkning har inte tillgång till elektricitet.
            I denna situation är utveckling det överordnade målet för dessa
            utvecklingsländer.
          </p>
          <p xml:id="i-7yUk3kG6eGTti99ozshLGe">
            Dagens i-länder har under de senaste 200 hundra åren gynnats
            av en koldioxidintensiv produktion och har stått för uppemot 80
            procent av de utsläpp av växthusgaser som människan gett upphov
            till. Och skillnaderna i utsläppen består än i dag. Höginkomstländer
            släpper ut stora mängder koldioxidekvivalenter (CO 2 e) per person
            och år: Australien 20,6 ton, USA 19,8 ton, Kanada 18,8 ton, Tyskland
            10,4 ton, Japan 9,8 ton och Sverige 6,4 ton. Det ska jämföras
            med utvecklingsländernas utsläpp: Kina 4,6 ton, Brasilien 2,0
            ton och Indien 1,2 ton. De allra fattigaste länderna såsom Bangladesh
            släpper ut 1 ton per person och år. Världsgenomsnittet är 4,5
            ton per person och år (EIA, International Energy Agency Annual
            2006).
          </p>
          <p xml:id="i-RDinWXogbsNecu6Qq22DPj">
            Även inom länder finns stora skillnader i miljöpåverkan. Enligt
            en KTH-avhandling lever låginkomsttagare ofta mer miljövänligt
            än de med högre inkomster (Karin Bradley, Institutionen för samhällsplanering
            och miljö på KTH). Ensamstående kvinnor med barn, boende i hyresrätt
            och personer med låg inkomst är de som lever mest miljövänligt.
            Även om de inte vare sig sopsorterar eller handlar ekologiskt
            har låginkomsttagare ett bättre miljöbeteende än höginkomsttagare.
            Det beror på att låginkomsttagare har mindre bostäder, åker mer
            kollektivt och konsumerar mindre. Man kan också se att personer
            som har erfarenhet av att bo i fattiga länder och har varit tvungna
            att leva ett resurssnålt liv lever energisnålt även i Sverige.
          </p>
          <head xml:id="i-79tiWSPTHk8ScPFzFiNowG" type="h2">
            4.5 Fattiga drabbas hårdast
          </head>
          <p xml:id="i-DQPEWK6XV9iCLJKrYQPCn1">
            De länder som släpper ut mest växthusgaser är de som drabbas
            lindrigast av växthuseffekten. I stället är det utvecklingsländer
            som kommer att få bära 7580 procent av klimatförändringarnas skador
            och kostnader, enligt Världsbanken (World Development Report 2010).
            FN:s klimatpanel bedömer att effekterna av klimatförändringarna
            kommer att slå hårt mot världens fattiga regioner (Klimateffekter,
            anpassning och sårbarhet, 2007):
          </p>
          <list style="ul">
            <item xml:id="i-932gQK7pgjo1DKUEWLCg4j">
              I Afrika drabbas ytterligare 75250 miljoner människor av ökad
              vattenbrist. Mindre nederbörd leder till att vissa delar av Afrikas
              matproduktion minskar med uppemot 50 procent.
            </item>
            <item xml:id="i-QPzAfefxKDS4gW7NPp1aBR">
              I Asien kommer tillgången till färskvatten att minska, kustnära
              områden drabbas av översvämningar och klimatförändringarna utgör
              ett hot mot naturresurser och människors hälsa.
            </item>
            <item xml:id="i-Tzs8SB6rsitNSbTJqyWwhG">
              I Latinamerika hotar klimatförändringarna att leda till stora
              förluster av biologisk mångfald. Vatten för konsumtion, jordbruk
              och energiproduktion påverkas signifikant. Livsmedelssäkerheten
              försämras och antalet hungriga människor ökar.
            </item>
            <item xml:id="i-FPoNkdbXTmcVH18t5EV8gL">
              Små önationer förväntas drabbas hårt av bl.a. höjd havsnivå,
              minskad tillgång till vatten och korallblekning.
            </item>
          </list>
          <head xml:id="i-26XWkv9iCGwTEmVoKswYZn" type="h2">
            4.6 Män har större klimatpåverkan än kvinnor
          </head>
          <p xml:id="i-EoJ1efgrFeSajjnb9zmQeT">
            Klimat och kön har starka kopplingar. Svenskars möjligheter och
            livsvillkor påverkas starkt av kön eftersom konsumtion är påtagligt
            könsrelaterad. Kvinnor står för en mindre del av det samlade konsumtionsutrymmet,
            inte minst i fråga om transporter, både för att de har mindre
            resurser än män och av sociala skäl. Detta gäller både bland rika
            och fattiga människor i Sverige.
          </p>
          <p xml:id="i-Pi33sVBRuXsiewM5FpcdDM">
            Konsumtionsmönstren i fattiga länder skiljer sig markant med
            avseende på kön, t.ex. genom att pojkars och mäns behov av sjukvård
            och utbildning prioriteras framför flickors och kvinnors och att
            flickor och kvinnor ofta äter sist och minst. Detta uppmärksammas
            sällan utan ett vanligt och till synes könsneutralt synsätt definierar
            fattigdom (Gerd Johnsson-Latham, En studie om jämställdhet som
            förutsättning för hållbar utveckling, Rapport till Miljövårdsberedningen,
            MVB 2007:02).
          </p>
          <p xml:id="i-J3rnVh7XpDHp7XTfq4QqUW">
            Samtidigt är kvinnor genomgående mer engagerade i klimatfrågan
            än vad män är. Kvinnor anser också i större utsträckning att klimatfrågan
            är viktig och är mer villiga att genomföra åtgärder än vad män
            är (ARS research, 2007 i Annika Carlsson-Kanyama m.fl., Kvinnor,
            män och energi: makt, produktion och användning, FOI 2008).
          </p>
          <head xml:id="i-7V3wn5y8RhVn5oSx53fypi" type="h1">
            Fakta om mäns större klimatpåverkan:
          </head>
          <list style="ul">
            <item xml:id="i-2PXAY3wk4fNnHrNzBk2pLU">
              Män förbrukar mer energi. Ensamstående män utan barn gör av med
              20 procent mer energi än kvinnor i samma situation (FOI 2008).
            </item>
            <item xml:id="i-5uqSZuKY1UnuhN7SsqRw1M">
              Män tar bilen oftare. En mycket liten grupp, 10 procent av alla
              bilförare, primärt män, står för 60 procent av allt bilkörande
              (MVB 2007:02). Jämfört med kvinnor lägger män avsevärt mer energi
              på transporter. 40 procent av männens totala energianvändning
              går till transporter, medan motsvarande andel för kvinnor bara
              är 25 procent. Män har visat sig vara mindre benägna än kvinnor
              att vidta åtgärder för att minska transporternas klimatpåverkan.
              Också skillnaderna mellan unga kvinnor och män är tydliga när
              det gäller energianvändningen för transporter, vilket betyder
              att könsskillnaderna sannolikt kommer att bestå i framtiden (FOI
              2008).
            </item>
            <item xml:id="i-RJ62fryrAywaDxoX79ALnL">
              Män har större klimatpåverkan i alla inkomstgrupper. Skillnaderna
              i totala nivåer av energiförbrukning beror mycket på utgifternas
              storlek, och det gäller både kvinnor och män. Men kvinnors och
              mäns energiintensitet skiljer sig i alla inkomstgrupper enligt
              studien. Män har en högre energiintensitet (MJ per krona) för
              sina inköp relativt kvinnor i alla inkomstgrupper (FOI 2008).
            </item>
            <item xml:id="i-CdCgQnUXW9SCjFhK8tHmfb">
              Män har makten i energibolagen. Män är kraftigt överrepresenterade
              i energiföretagens styrelser. Det motsvarar ungefär mäns genomsnittliga
              överrepresentation i svenska börsbolags styrelser: 72 procent
              (FOI 2008).
            </item>
            <item xml:id="i-TGEnTREVorqajvyzsPfLsb">
              Män äter mer kött. Män äter också generellt betydligt mer rött
              kött än kvinnor. SCB:s data visar att män köper kött för 3 389
              kronor per år och kvinnorna köper kött för 2 674 kronor per år.
              Detta motsvarar en energiförbrukning på köttkonsumtionen på 3
              436 MJ för män och 2 774 MJ för kvinnor (FOI 2008).
            </item>
          </list>
          <head xml:id="i-CLpZUGtxEfBfV3fhPUQuBr" type="h2">
            4.7 Kvinnor mest utsatta
          </head>
          <p xml:id="i-7iUVDbkSAMaU73wVANoKRW">
            Kvinnor och män påverkas olika av klimatförändringarna. Därför
            är politiska åtgärder mot klimatförändringarna inte könsneutrala.
            Kvinnor och män, särskilt i fattiga länder, har olika ansvar,
            sårbarhet och skilda förutsättningar att minska utsläppen samt
            anpassa sig till klimatförändringarna.
          </p>
          <head xml:id="i-GYsG3sBNBzKfr9NF1ESh1M" type="h1">
            Fakta om kvinnors utsatthet:
          </head>
          <list style="ul">
            <item xml:id="i-3cZop3MnSHcHadmikVdjWJ">
              Kvinnor är fattigare. Kvinnor tillhör en stor del av världens
              fattiga människor och är därför, liksom barnen som oftast är kvinnors
              ansvar, mer sårbara än män för miljöförändringars negativa effekter.
              Kvinnors sårbarhet för klimatförändringarna påverkas av utbildningsnivå,
              sociala nätverk, delaktighet i lokala organisationer, tillgång
              till finansiella tjänster och hur stora tillgångar de äger i övrigt
              (Världsbanken, World Development Report, 2010).
            </item>
            <item xml:id="i-9TMAM21rrfyySR4LrQWLzj">
              Kvinnor utsätts för risker. Kvinnor är utsatta för större risker
              under och efter miljökatastrofer. UN University har räknat fram
              att 50 miljoner människor behövde flytta p.g.a. miljöförändringar
              redan år 2010 och att av dessa är de flesta kvinnor och barn (Sida,
              Civil Society and Climate Justice Overview, 2008).
            </item>
            <item xml:id="i-ECaX3U9Nmhw864NsuNECsr">
              Kvinnor påverkas av förändringar i naturresurser. Fattiga är
              generellt sett mycket beroende av naturresurser i sin omgivning.
              När exempelvis avskogning sker påverkar den kvinnors tillvaro
              starkt då tillgången till skogens vilda frukter, ved, byggmaterial
              och medicinska växter förloras. Dessa är oftast avgörande för
              inte minst kvinnors möjlighet att överleva och generera inkomst
              till hushållet (Sida, Civil Society and Climate Justice Overview,
              2008).
            </item>
            <item xml:id="i-4S2Le2dyPhexYkwm3vpvi8">
              Kvinnor är mindre sårbara om det finns jämställdhet. På platser
              där kvinnor och män har likvärdiga ekonomiska och sociala rättigheter,
              påverkar klimatförändringarna kvinnor och män på liknande sätt.
              Kvinnors delaktighet i beslutsfattande kan leda till förbättrade
              resultat för såväl miljö och livsvillkor som gynnar alla (Världsbanken,
              World Development Report, 2010).
            </item>
          </list>
          <p xml:id="i-4XsBYeUeca1rUrYSB1msXs">
            Även beträffande kvinnors delaktighet i klimatarbetet finns stora
            skillnader. Världsbankens World Development Report 2010 konstaterar
            bl.a. följande om kvinnors delaktighet:
          </p>
          <list style="ul">
            <item xml:id="i-VVt79KzUzhEeACdw2numUh">
              Kvinnor är nödvändiga i klimatarbetet. Kvinnor representerar
              åtminstone hälften av världens jordbrukare och kvinnor och flickor
              är samtidigt huvudansvariga för att samla in vatten och ved. Utsläppsminskningar
              och anpassningsåtgärder, speciellt inom skogsbruket och jordbruket,
              går inte att förverkliga utan att använda kvinnors kunskaper och
              delaktighet.
            </item>
            <item xml:id="i-K4GrvvgBdrYK7mPGcpPv2N">
              Kvinnor räddar liv. Välfärden före, under och efter extrema naturkatastrofer
              kan förbättras genom att inkludera kvinnor i katastrofhanteringen
              och rehabiliteringen. I motsats till andra ställen som råkade
              ut för många dödsfall i samband med orkanen Mitch 1998, drabbades
              staden La Masica inte av några dödsfall. En bidragande orsak var
              att kvinnor i förväg hade fått utbildning i att tolka tidiga varningstecken
              och i riskhantering. Detta projekts slutsats var även att efter
              katastrofen utsattes man för mindre korruption vid distributionen
              av mat och för en mer rättvis fördelning av maten när kvinnor
              ansvarade för hanteringen.
            </item>
            <item xml:id="i-6CDeQdHCRAZowTk2Um1iwU">
              Kvinnor kan förbättra den biologiska mångfalden och vattenhanteringen.
              Ett program mot ökenspridning i Tunisien som pågick mellan 2001
              och 2006 bjöd in kvinnor för att bl.a. dela med sig av sin kunskap
              om vattenhanteringen. Projektet resulterade i att kvinnor genomförde
              ett effektivt vatteninsamlings- och förvaringssystem. Den förbättrade
              vattenhanteringen ledde bl.a. till att växtligheten ökade och
              den biologiska mångfalden skyddades.
            </item>
            <item xml:id="i-3zKxdVjtopZgcgGd1nJSnZ">
              Kvinnor stärker livsmedelssäkerhet och skyddar skogar. I Nicaragua,
              El Salvador och Honduras har kvinnor planterat 400 000 träd sedan
              2001. Detta har förbättrat livsmedelssäkerheten, och projektet
              ingår i ett internationellt klimatsamarbete.
            </item>
          </list>
          <head xml:id="i-Y5Dh4CzdWY5EGrwBWQP5hG" type="h1">
            5 Sveriges strategi inför Durban
          </head>
          <head xml:id="i-9iUdvSjPGJX1MLim7DnAuN" type="h2">
            5.1 Klimatförändringarna det vetenskapliga underlaget inför Durban
          </head>
          <p xml:id="i-3FnHnm5zTYtYQzR5R6WieG">
            FN:s klimatpanels (IPCC) fjärde utvärderingsrapport 2007 hade
            stor betydelse för att tydliggöra och underbygga det hot som den
            globala uppvärmningen utgör. Klimatpanelen kommer i rapporten
            fram till att utsläppen till år 2050 måste minska med 5085 procent
            (jämfört med år 2000) om temperaturökningen ska begränsas till
            22,4 grader (jämfört med förindustriell nivå). Utsläppen måste
            dessutom nå sin topp senast 2015. Det innebär att koldioxid i
            atmosfären ska ligga mellan 350 och 400 ppm. I rapporten finns
            inget scenario för att den globala temperaturökningen ska hållas
            under 2 grader. IPCC:s femte utvärderingsrapport beräknas till
            2014. Sedan IPCC:s rapport 2007 har kunskapsläget modifierat bilden
            av klimatsystemet. Följande slutsatser har bland annat kommit
            fram (Rapport från Regeringskansliet: Ny klimatvetenskap av Erland
            Källén och Markku Rummukainen 2009):
          </p>
          <list style="ul">
            <item xml:id="i-LWRJxADb5Et164gDsBJ35s">
              Ökningstakten av växthusgashalter i atmosfären är högre än tidigare.
            </item>
            <item xml:id="i-N8P6Jim9sKBecbb5qDofrG">
              Den dramatiska havsisminskningen i Arktis kan vara det första
              exemplet på observerad tröskeleffekt.
            </item>
            <item xml:id="i-E3Bzc2KJhiybnYwoac2Wha">
              Det kan bli svårare än vad som hittills bedömts att begränsa
              den totala uppvärmningen till maximalt 2 grader. Ny forskning
              stödjer farhågor om att kolsänkor blir mindre effektiva.
            </item>
          </list>
          <p xml:id="i-GXEcqQ12pVg1sVTvkAPd7E">
            I maj 2011 presenterades i Köpenhamn rapporten Impacts of climate
            change on snow, water, ice and permafrost in the Arctic om klimatet
            i Arktis som har sammanställts av närmare 200 polarforskare från
            hela världen. Rapporten kommer att fungera som underlag när FN:s
            klimatpanel presenterar sin nästa rapport om klimatet 2014. I
            rapporten konstaterar forskarna att klimatförändringarna i Arktis
            är betydligt mer omfattande och sker långt snabbare än vad man
            hittills trott. De nya modellerna visar att temperaturerna i Arktis
            till 2100 kan stiga med ytterligare 3 till 7 grader. Hittills
            har här redan en höjning på 2 grader skett. En sådan kraftig höjning
            till 2100 skulle innebära en kraftig isavsmältning och betydligt
            snabbare snösmältning under våren. Det skulle innebära att tundrornas
            permafrost kommer att tina över mycket stora områden. Avsmältningen
            av inlandsisen på Grönland tros bli så omfattande att den globala
            havsnivån höjs med 0,9-1,6 meter till 2100, vilket är dubbelt
            så mycket som IPCC förutspådde i sin senaste rapport från 2007.
          </p>
          <p xml:id="i-Wj1APjHyj4HPBzWgTqVpPy">
            Klimatforskaren James Hansen m.fl. har kraftigt ifrågasatt 2-gradersmålet
            och menar att det kan få förödande effekter. Man har bl.a. lyft
            fram riskerna för ett albedo-omslag (kraftig minskning av snö-
            och istäckta ytor med resultatet att mindre solinstrålning reflekteras
            tillbaka ut i atmosfären och istället absorberas med resultatet
            att det blir ännu varmare) vilket ytterligare skulle förstärka
            temperaturhöjningen vid polerna med isavsmältning som följd och
            med mycket kraftigare havshöjning än beräknat. Dessutom uppmärksammas
            att IPCC:s klimatmodeller för havshöjning inte inbegriper isavsmältningen
            eller metanutsläppen från en tinande tundra. James Hansen identifierar
            350 ppm som ett vetenskapligt utsläppsmål och får även stöd i
            detta genom en annan studie av professor Johan Rockström vid Stockholm
            Environment Institute (SEI) som klassificerar det som ett planetärt
            gränsvärde.
          </p>
          <p xml:id="i-NDxWEBQgShDomLPahjQU1Y">
            I samband med de vetenskapliga rönen för att stabilisera koldioxidkoncentrationen
            på 350 ppm (jämfört med dagens 392 ppm) och en global uppvärmning
            på högst 1,5 grader startades en global opinion för denna målsättning.
            Bakom kravet står ett hundratal utvecklingsländer och önationer
            som drabbas hårdast av klimatförändringarna.
          </p>
          <p xml:id="i-D6GCpt36yZNpa1fBuvH2Er">
            SMHI överlämnade i september 2011 rapporten Uppdatering av den
            vetenskapliga grunden för klimatarbetet (SMHI, september 2011)
            till regeringen om vad som hänt inom den senaste forskningen sedan
            IPCC:s sammanställning 2007. Även denna rapport visar att forskningen
            nu ser större och värre konsekvenser än 2007. Havsnivåhöjningen
            bedöms bli än större detta århundrade och våra ekosystem, inte
            minst de marina, är under ett större hot än vad som befarades
            för fyra år sedan. SMHI har studerat ett antal simuleringar för
            att se vilka utsläppsmål som krävs för att nå olika temperaturmål.
            För att med en sannolikhet på 70 procent nå ett globalt 1,5-graders
            mål krävs sannolikt globala nollutsläpp redan runt 2050.
          </p>
          <head xml:id="i-EB4Fvcp3iDCTn7rVSyookJ" type="h2">
            5.2 Nya klimatmål inför Durban
          </head>
          <p xml:id="i-Ww564UWVvDpKzkyMRvFUg5">
            Det vetenskapliga underlaget har sedan 2007 stärkt bilden av
            att klimatförändringarna är mer omfattande och sker i en snabbare
            takt än beräknat. Att hålla fast vid ett mål om högst två graders
            global uppvärmning innebär stor osäkerhet och ökar riskerna för
            en katastrofal klimatförändring.
          </p>
          <p xml:id="i-6x6YHsY3s2ARWaBRTaFnBh">
            Förhandlingarna på FN:s klimatmöte i Cancún, COP 16, i december
            2010 resulterade i att man ska tillsätta en utredning om att skärpa
            gränser för temperaturökningen till 1,5 grader. Problemet med
            en sådan inriktning är att det ytterligare fördröjer antagandet
            av ett globalt klimatmål som minimerar riskerna på en acceptabel
            nivå. Vetenskaplig solid grund finns redan för målsättning om
            att begränsa temperaturhöjningen till maximalt 1,5 grader och
            att stabilisera koldioxidhalten vid 350 ppm. Sverige bör inför
            förhandlingarna på FN:s klimatmöte, COP 17 i Durban, Sydafrika,
            ansluta sig till de forskare, nationer och organisationer som
            kräver detta klimatmål. Detta bör riksdagen som sin mening ge
            regeringen till känna.
          </p>
          <p xml:id="i-FCy1m82yGKaNJUY6Jz62eV">
            I likhet med andra industrialiserade länder har Sverige ett stort
            historiskt ansvar för sina utsläpp som starkt bidragit till klimatkrisen.
            I-länderna har fyllt en mycket stor del av det totala utsläppsutrymmet
            och därmed begränsat andra länders utveckling. Man kan därför
            på goda grunder hävda att Sverige har en klimatskuld. I en strävan
            efter att utsläppen per capita ska jämnas ut mellan länder är
            det därför rimligt att även hänsyn tas till det historiska ansvaret.
            I metoden Greenhouse Development Rights (GDR) etableras en global
            utsläppsbudget och krav på utsläppsminskning och finansiering
            fördelas mellan länder efter historiskt ansvar och ekonomisk förmåga.
            Sverige bör inför förhandlingarna på FN:s klimatmöte, COP 17 i
            Durban, verka för att metoden får genomslag i kommande avtal.
            Detta bör riksdagen ge regeringen till känna.
          </p>
          <p xml:id="i-PGm6JQ6YmsuMxrnRj6misb">
            För att uppnå ett globalt 1,5-gradersmål anser Vänsterpartiet
            att Sverige måste skärpa sina nationella utsläppsminskningsmål
            till år 2020 och 2050.
          </p>
          <p xml:id="i-FRaLKxipH3AS3kbdT59kL6">
            Till år 2020 ska de totala utsläppen i Sverige minska med minst
            45 procent (jämfört med 1990) genom åtgärder inom landet. Dessutom
            ska Sverige hjälpa andra länder att kraftigt minska sina utsläpp
            genom klimatbistånd och ny klimatfinansiering inom främst FN:s
            regi. Detta bör riksdagen ge regeringen till känna.
          </p>
          <p xml:id="i-ATftxzuVZzRTWMhgwnZHRc">
            Till år 2050 ska de totala utsläppen i Sverige minska med 100
            procent, d.v.s. vara noll. Detta bör riksdagen ge regeringen till
            känna.
          </p>
          <head xml:id="i-LyPL44dFQVBqcwCwL1bodY" type="h2">
            5.3 Sverige måste ta eget ansvar
          </head>
          <p xml:id="i-9wcCTwU3wPSwsxiCcBZn7U">
            Vänsterpartiet vill att Sverige ska tillhöra de ledande länderna
            i världen i klimatomställningen. Idag gör vi inte det. Många av
            de progressiva förslagen om att skärpa utsläppsmålen, öka klimatfinansieringen
            och ta ett större ansvar på hemmaplan kommer från andra länder.
            Vänsterpartiet tycker därför att det är dags att ställa om Sverige
            på allvar samt att Sverige intar tätpositionen för klimatet och
            planetens överlevnad.
          </p>
          <p xml:id="i-NggYFqV3yc34s6YoLuDtXB">
            Mer än en tredjedel av regeringens klimatåtgärder görs genom
            uppköp av billiga utsläppskrediter i andra länder. Dessutom har
            den borgerliga regeringen drivit denna politik på EU-nivå och
            har underminerat EU:s klimat- och energipaket till att tillåta
            stora uppköp av utsläppskrediter istället för investeringar på
            hemmaplan. Mekanismen för ren utveckling (Clean Development Mechanism,
            CDM) är en av Kyotoprotokollets två projektbaserade mekanismer.
            Dess uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-YQYUYtNacRh9hxgiCd52fB">
            I sin argumentation brukar den borgerliga regeringen hävda att
            dess köp av utsläppskrediter är stöd till utvecklingsländer, vilket
            är missvisande då syftet inte är att stödja utvecklingsländer
            utan att köpa sig fri från att vidta klimatåtgärder på hemmaplan.
            Vänsterpartiet anser att det är mycket anmärkningsvärt att den
            borgerliga regeringen gjort köp av utsläppskrediter till en bärande
            del av regeringens klimatpolitik. Metoden är ny och har uppenbarligen
            allvarliga brister. CDM innebär att nödvändiga investeringar på
            hemmaplan uteblir och risken är stor att klimatmål inte nås. Riksrevisionen
            har granskat den svenska stora användningen av CDM och fört fram
            befogad kritik i rapporten Klimatinsatser utomlands statens köp
            av utsläppskrediter, RiR 2011:8 (Vänsterpartiet har motionerat
            på regeringens skrivelse om detta). Det är bra, men en större
            granskning krävs. Vi menar att internationella klimatinvesteringar
            är nödvändiga men dessa bör inte användas för att nå det nationella
            klimatmålet. Istället för köp av utsläppskrediter med tveksam
            miljöeffekt vill Vänsterpartiet driva en politik för kraftfulla
            klimatinvesteringar i utvecklingsländerna. Det ska vara investeringar
            som bidrar till nya minskningar av utsläppen och som inte ska
            användas för att nå vårt nationella klimatmål. Mot bakgrund av
            det anförda anser Vänsterpartiet att Sveriges köp av utsläppskrediter
            via CDM för att uppnå det nationella klimatmålet ska upphöra.
            Detta bör riksdagen ge regeringen till känna.
          </p>
          <head xml:id="i-YFy2euJQmSzobaKphKLDoa" type="h2">
            5.4 EU måste höja klimatmålet
          </head>
          <p xml:id="i-YEY3VkyQjFVZmueL7QVJeX">
            EU:s målsättning är att minska utsläppen med 20 procent till
            2020, men att detta kan höjas till 30 procent om andra länder
            höjer sina åtaganden. Vänsterpartiet menar att detta defensiva
            ställningstagande bygger på en felaktig föreställning om att det
            är samhällsekonomiskt olönsamt att gå före i en nödvändig omställning.
            Dessutom har EU på Balitoppmötet anslutit sig till IPCC:s forskningsrapport
            som kräver minskningar på 2540 procent i den utvecklade världen
            till 2020. Ska den rika världen nå detta mål måste Sverige och
            EU gå före. Detta görs bäst genom att vi själva tar ansvar och
            gör de kraftigaste minskningarna bland i-länderna. Vänsterpartiet
            anser därför att EU till 2020 bör ha som mål att minska utsläppen
            med minst 40 procent.
          </p>
          <p xml:id="i-YVfs9jB8DR2FbC4Aec2GzC">
            Ett antal länder i EU, dock ej Sverige, har under det senaste
            året verkat för att EU bör höja sin målsättning till 30 procent.
            För att inte ytterligare förstärka låsningar och visa fördelen
            med att gå före i omställningen bör Sverige inför klimattoppmötet
            i Durban driva kravet att EU höjer sitt klimatmål till 30 procent
            till 2020. Detta bör riksdagen ge regeringen till känna.
          </p>
          <head xml:id="i-FHaLn2BXkLNPfHkZGzhCDE" type="h2">
            5.5 Bindande och rättvisa klimatavtal
          </head>
          <p xml:id="i-777KHk5YMN5Db66dsEuHAA">
            Kyotoprotokollet är det internationellt bindande avtal som finns
            och löper ut 2012. Det har bristande ambitioner men en rättvis
            ansvarsfördelning mellan industri- och utvecklingsländer. Kyotoprotokollet
            bör kompletteras med andra avtal för att få med fler stora utsläppsländer.
            Att skapa ett enda nytt avtal för alla länder, som EU vill, riskerar
            att leda till ännu svagare juridisk bindning. Sverige ska verka
            för att internationella klimatavtal som sluts efter Kyotoprotokollet
            ska vara legalt bindande. Detta bör riksdagen ge regeringen till
            känna.
          </p>
          <p xml:id="i-E1RiSNG43MrXM7TPCBoGuD">
            I en forskningsrapport från norska klimatforskningsinstitutet
            Cicero 2011 konstateras att inte mindre än 26 procent av de globala
            koldioxidutsläppen kommer från produktion av varor som konsumeras
            i ett annat land. Flödet av varor från u-länderna till konsumenter
            i rika länder tenderar att bli allt större. Totalt har de fattiga
            ländernas utsläpp från varor som skickas till i-länderna fyrdubblats
            sedan 1990. Den totala mängden är större än vad i-länderna har
            lyckats minska sina utsläpp med genom Kyotoprotokollet. Ett flertal
            andra internationella studier pekar även de på att en stor andel
            av den utsläppsökning som skett globalt de senaste decennierna
            beror på den rika världens ökande konsumtion.
          </p>
          <p xml:id="i-YZSq5KbQL8iLXfDEn9viLn">
            För att uppnå rättvisa klimatavtal måste hänsyn tas till den
            rika världens ökade konsumtion. Sverige ska inför klimattoppmötet
            i Durban verka för att en konsumtionsbaserad bokföring blir central
            i de internationella klimatförhandlingarna. Detta bör riksdagen
            ge regeringen till känna.
          </p>
          <head xml:id="i-JtbPwLJUiwrKEZSfaFra3A" type="h2">
            5.6 Klimatfinansiering
          </head>
          <p xml:id="i-2yU4yHQrE1X4E7rdPxh1Fp">
            I FN:s klimatkonvention (UNFCCC) från 1992 är principerna för
            hur framtida klimatöverenskommelser ska göras klara. Det är de
            industrialiserade länderna som historiskt sett smutsat ned och
            därför måste ta ledningen för utsläppsminskningarna (Art 3.1).
            Vid klimatkonventionens toppmöte i Bali 2007 enades länderna om
            en handlingsplan för hur den rika världen ska stödja de som drabbas
            värst av klimatförändringarna. Handlingsplanen, The Bali Action
            Plan , har till syfte att vägleda förhandlingarna inför Köpenhamn
            i år. En av knäckfrågorna är hur teknik och resurser ska kunna
            föras över till syd. Handlingsplanen slår fast att de rika länderna
            måste hjälpa de fattiga med finansiellt stöd och ny teknik, och
            man konstaterar att resurserna måste vara tillräckliga, förutsägbara
            och beständiga. Klimatfinansieringen får inte heller inskränka
            på det ordinarie biståndet. Detta bör riksdagen ge regeringen
            till känna.
          </p>
          <p xml:id="i-LgkXc5rH3Gzz1pJbugpEKq">
            Det har gjorts många uppskattningar om kostnaderna för att bekämpa
            klimatförändringarna i den fattiga världen. Totalsummorna varierar
            mellan 28 och 200 miljarder dollar per år beroende på om det är
            Världsbanken, frivilligorganisationer, EU-kommissionen eller någon
            som gör beräkningar enligt klimatkonventionen som gör uppskattningen.
            Nicholas Stern, författare till den omtalade Sternrapporten från
            2006, landar i sin senaste bok The Global Deal på 100 miljarder
            dollar per år. Det är mycket pengar, lika mycket som världens
            samlade bistånd, men fortfarande bara en bråkdel av de räddningspaket
            som avsattes för att rädda världens banker när finanskrisen bröt
            ut 2008.
          </p>
          <p xml:id="i-Gx7HdMnyj6fiRb92iG7Pvc">
            På klimattoppmötet i Bali lanserade den norska regeringen förslaget
            om att auktionera ut en del av utsläppsrätterna i den framtida
            globala handeln med utsläppsrätter. Om i-länderna måste betala
            för 2 procent av utsläppsrätterna skulle det generera omkring
            20 miljarder dollar per år hade den norska regeringen räknat ut.
            För närvarande pågår endast en begränsad handel med utsläppsrätter
            på global nivå, men efter 2012 väntas handeln ta fart när de rika
            länderna måste sänka sina utsläpp eller köpa utsläppsrätter. Fördelen
            med det norska förslaget är att det snarast är att ses som en
            finansieringsmekanism, när det väl är på plats genererar det pengar
            oavsett vilka regeringar som styr i de olika rika länderna. Auktioneringsandelen
            kan också justeras uppåt, vilket på sikt är ett troligt scenario,
            om behoven visar sig vara större än de intäkter som genereras.
          </p>
          <p xml:id="i-HrAyMuShFQC5gGK96WhfLk">
            Schweiz har presenterat ett finansieringsförslag baserat på en
            global koldioxidskatt på förbränning av fossila bränslen. Förslaget
            innebär också att länder med låga utsläpp ska befrias helt från
            skatten. G77 och Kina har föreslagit inrättandet av en ny fond
            för klimatinsatser i syd. Fonden ska helt vara underställd UNFCCC:s
            ledning. Fonden ska finansieras med bidrag från de rika ländernas
            budgetar på 0,51 procent av respektive BNP. Avgifter på den globala
            flygtrafiken, sjöfarten samt på oljehandeln har också förts fram
            som tänkbara finansieringskällor. EU:s 27 ledare föreslog 2009
            en skatt på valutatransaktioner, en så kallad Tobinskatt, som
            intäktskälla för klimatåtgärder.
          </p>
          <p xml:id="i-6BriNvYqio7Z8ZdEtgknnf">
            Kanske kan en framtida lösning vara en kombination av flera olika
            finansieringsförslag. Det europeiska kyrkliga nätverket Aprodev
            har lagt fram ett förslag som binder ihop ett flertal förslag
            till en ny klimatfond i UNFCCC:s regi. Det utesluter inte andra
            intäktskällor vid sidan av utsläppshandeln.
          </p>
          <p xml:id="i-GzNZ2Uf2wX6PztoQHZLAZU">
            Hittills har dock mycket litet skett för att realisera nya förslag
            på finansieringskällor trots att forskare pekar på växande kostnader
            för anpassning och skador i fattiga länder som följd av industriländernas
            historiska utsläpp. Sverige ska i internationella klimatförhandlingar
            vara pådrivande för att skapa nya finansierings­mekanismer med
            tillräckliga, stabila och förutsägbara summor till klimatåtgärder
            i utvecklingsländerna. Detta bör riksdagen ge regeringen till
            känna.
          </p>
          <p xml:id="i-MccwZvDeoQqdtXJFfwSBRc">
            Vi är också oroade över den svenska regeringens hantering av
            intäkterna från EU:s handel med utsläppsrätter. Enligt EU:s direktiv
            om handel med utsläppsrätter (2009/29/EG) ska minst 50 procent
            av intäkterna från auktioneringen av utsläppsrätterna gå till
            klimatåtgärder. Enligt regeringens beräkningar kommer auktioneringen
            av cirka 10 miljoner utsläppsrätter (EUA) att inbringa cirka 1
            miljard 2012, 2 miljarder 2013 samt drygt 2 miljarder kronor år
            2014. Regeringen öronmärker inte dessa intäkter, utan man tillför
            dem endast till statsbudgeten. Vänsterpartiet kräver att regeringen
            lever upp till EU-direktivet och öronmärker auktioneringsintäkterna,
            i enlighet med direktivet, till klimatåtgärder. Detta bör riksdagen
            ge regeringen till känna.
          </p>
          <head xml:id="i-7yurpBa7WZqkd3DbYPhQHr" type="h2">
            5.7 Översyn av CDM
          </head>
          <p xml:id="i-Wkfn3caayecASoxUavQGf5">
            Mekanismen för ren utveckling (Clean Development Mechanism, CDM)
            är en av Kyotoprotokollets två projektbaserade mekanismer. Dess
            uttalade mål är att bidra till en hållbar utveckling i utvecklingsländer
            och samtidigt hjälpa industriländer att nå sina klimatmål. CDM
            tillkom emellertid inte för att i första hand öka takten i utsläppsminskningarna
            utan istället för att flytta genomförandet av redan beslutade
            åtgärder från industriländerna till platser där de är billigare
            att genomföra. Det innebär att rika länder genom investeringar
            i CDM-projekt kan köpa utsläppskrediter från fattiga länder och
            sedan tillgodoräkna sig dessa som sina egna utsläppsminskningar.
          </p>
          <p xml:id="i-AqPv4Ceamq7cFBSh1VE1vL">
            För att CDM ska fungera som det är tänkt förutsätter det att
            systemet verkligen leder till utsläppsminskningar. För att uppnå
            utsläppsminskningar måste CDM-projekten vara additionella, dvs.
            de skulle inte ha kommit till stånd i mottagarländerna utan de
            rika ländernas finansiering. Om rika länder investerar i CDM-projekt
            som skulle ha blivit av även utan de rika ländernas finansiering
            kommer mängden växthusgaser i världen att öka. Det beror på att
            det land som köper utsläppsminskningarna gör en CDM-investering
            istället för att minska utsläppen inom sitt eget land.
          </p>
          <p xml:id="i-SdxnnK4BhHeN6wwK3S9mEa">
            Flera internationella granskningar pekar på stora brister i CDM:s
            miljöeffekter. Enligt Öko-institutet i Tyskland kan man ifrågasätta
            om 40 procent av projekten verkligen är additionella eller inte
            ( Is the CDM fulfilling its environmental and sustainable development
            objectives? An evaluation of the CDM and options for improvement
            . Öko-Institut, 2007).
          </p>
          <p xml:id="i-L9MFyAviRGemwp1nhb7k2E">
            Forskning från Stanford University i USA anger att hälften av
            de klimatprojekt som Sverige och många andra rika länder satsar
            på i utvecklingsländer inte ger några minskningar av utsläppen
            av växthusgaser (Michael Wara, Measuring the Clean Development
            Mechanisms performance and potential , 2009).
          </p>
          <p xml:id="i-4LDtMAcgT4d5SPjcmuXTNE">
            Europaparlamentet kräver i sin klimatresolution från 2009 att
            de flexibla mekanismerna måste ses över och att CDM ska begränsas
            till endast högkvalitativa projekt som ger dokumenterade minskningar
            ( 2050: Framtiden börjar idag: rekommendationer för EU:s framtida
            integrerade politik i klimatfrågan , resolution antagen av Europaparlamentet
            den 4 februari 2009). Många studier visar dessutom att CDM-projekten
            inte uppnår målet om att bidra till en hållbar utveckling.
          </p>
          <p xml:id="i-T4TWeaEFu5JKPAtFMjJsZb">
            Själva idén med CDM är att det ska vara billigare och mer kostnadseffektivt
            att klimatinvestera i fattiga länder jämfört med att endast genomföra
            nationella klimatåtgärder. Men CDM:s kostnadseffektivitet ifrågasätts.
            Scocco &amp; Alfredsson menar i rapporten Konsten att nå både
            klimatmål och tillväxt (Institutet för tillväxtpolitiska studier,
            ITPS, nuvarande Tillväxtanalys, 2008) att kostnadseffektiviteten
            för åtgärder på hemmaplan kraftigt underskattas. Rapporten menar
            att föreställningen att det är billigt att minska utsläppen i
            länder som är fattiga inte stämmer och att regeringens klimatpolitik
            till stora delar vilar på en felaktig verklighetsbeskrivning.
          </p>
          <p xml:id="i-GX5JFLmD9GnSSDpisok9mz">
            Även den liberala tankesmedjan Fores ifrågasätter CDM:s kostnadseffektivitet.
            De menar att det är en överdrift att kalla CDM för kostnadseffektiv.
            Det mest effektiva sättet att minska utsläppen är att alla minskar
            sina egna utsläpp på hemmaplan. Att köpa utsläppsminskningar utomlands
            kommer alltid att vara sämre än det, enligt Fores (Gabriella Larsson,
            Köp av utsläppsminskningar utomlands, Fores 2008).
          </p>
          <p xml:id="i-64Pa36dSm4HxaRcRXkuard">
            Vänsterpartiet menar att CDM-systemet måste utvärderas i grunden.
            Innan en sådan utvärdering har gjorts borde den svenska regeringen
            avstå från att använda CDM. Sverige bör verka för en internationell
            översyn som gör en noggrann utvärdering av CDM. Detta bör riksdagen
            ge regeringen till känna.
          </p>
          <head xml:id="i-CvW6VZJntmDVKfGdEiJGKo" type="h2">
            5.8 Tekniköverföring
          </head>
          <p xml:id="i-U8CWd3xRLkqAcaNUWSAjJA">
            För att u-länder ska ha några möjligheter att bromsa sina egna
            utsläpp och samtidigt utvecklas behöver de få tillgång till modern
            miljöteknik. Genom att förändra patentlagstiftningen skulle tekniköverföring
            gynnas. Över 70 procent av vindkraftstekniken i världen kontrolleras
            av fyra företag. Tre är europeiska och ett är från USA. När många
            utvecklingsländer nu vill bygga ut vindkraften måste de använda
            gammal teknik där patenträtten gått ut. De har helt enkelt inte
            råd med den modernaste och miljövänligaste tekniken. Grön teknik
            som bekämpar klimatförändringarna bör ges samma undantag inom
            TRIPS-avtalet som livsbesparande mediciner har fått. Sverige bör
            i internationella klimatförhandlingar verka för detta. Detta bör
            riksdagen ge regeringen till känna.
          </p>
          <p xml:id="i-VZPfyHFkLwMr2tJua9EXCN">
            Sverige bör även verka för att det görs en översyn av patent-
            och immateriallagstiftningen för att göra det lättare att sprida
            grön teknologi till utvecklingsländer . Detta ska riksdagen ge
            regeringen till känna.
          </p>
          <head xml:id="i-WhncpGZpEJF9JnWsdsT1Jc" type="h2">
            5.9 Genusperspektiv på klimatåtgärder
          </head>
          <p xml:id="i-9ktDz4aAjbbLB5haW7Vy79">
            Globalt har genusinriktade projekt som syftat till att antingen
            minska utsläppen eller anpassa sig till klimatförändringarna visat
            att kvinnors fulla delaktighet i beslut räddar liv, skyddar känsliga
            naturresurser och minskar utsläppen av växthusgaser. I många utvecklingsländer
            har kvinnor och män haft olika roller när det gäller hantering
            av naturresurser. Med ett förändrat klimat kan kvinnor, som ofta
            ansvarar för vatten- och matförsörjning, bli särskilt drabbade.
            Alla mekanismer eller finansieringar för katastrofhantering, utsläppsminskning
            eller anpassning kommer att vara otillräckliga ifall kvinnor inte
            deltar fullt ut i utformning, beslutsfattande och genomförande.
            För att klimatanpassningen ska vara effektiv måste bakomliggande
            underlag innehålla genusanalyser av de åtgärder som görs. Sverige
            bör vara drivande för att jämställdhetsperspektivet och vikten
            av kvinnors delaktighet särskilt lyfts upp i alla klimatpolitiska
            sammanhang internationellt. Detta ska riksdagen ge regeringen
            till känna.
          </p>
          <head xml:id="i-XoAFUxXzJTSt32w4miczsV" type="h2">
            5.10 Inga subventioner till fossil energi
          </head>
          <p xml:id="i-6L7XDvYyB1gqj9qXJ9aL4B">
            Regeringar världen över ger subventioner åt olje- och gasbranschen
            som omfattar 150250 miljarder dollar årligen (Sternrapporten,
            2006). Därutöver kan tilläggas de hundratals eller rent av tusentals
            miljarder dollar som satsas på militära operationer i syfte att
            skydda oljeutvinning. Världsbanken är den största multilaterala
            bidragsgivaren och har gett ungefär 8 miljarder dollar i oljesubventioner
            sedan år 2000. Och detta stöd växer. År 2006 ökade Världsbankens
            krediter till energisektorn med över 50 procent och av dessa går
            77 procent till olja och gas medan endast 5 procent satsas på
            förnybar energi ( Utsläpp och Rättvisa, Rikard Warlenius, 2008).
          </p>
          <p xml:id="i-278SC5DGXbgy8MryhpFJxW">
            På FN:s stora möte om biologisk mångfald i Nagoya 2010 fattades
            beslut om att åtgärder ska tas fram för att miljöskadliga subventioner
            ska fasa ut. Sverige bör agera i alla internationella forum för
            att subventioner till olja och andra fossila energislag ska fasas
            ut. Detta bör riksdagen ge regeringen till känna.
          </p>
          <head xml:id="i-HWXaLx3oprZJtqxaE1bJhH" type="h2">
            5.11 REDD
          </head>
          <p xml:id="i-8v3gbPkdTKWHB2K2ei6RsS">
            Avverkning och utarmning av skog står för ungefär en femtedel
            av utsläppen av växthusgaser. REDD (Reducing Emissions from Deforestation
            and Forest Degradation) är ett program inom FN:s klimatarbete
            för att minska utsläppen av växthusgaser genom att minska avskogningen.
            I utvecklandet av mekanismer för skogsskydd i syd måste biologisk
            mångfald och lokal- och urfolks rättigheter respekteras. För att
            finansiera framtida skydd av regnskogarna ska åtgärder inte kopplas
            till en utsläppsmarknad där minskningar kvittas mot fortsatta
            utsläpp från verksamheter i i-länder. Sverige ska istället i klimatförhandlingar
            verka för att ett fondbaserat system för REDD utvecklas. Detta
            ska riksdagen ge regeringen till känna.
          </p>
          <head xml:id="i-KqvwzgUN5kKrWCmGYAE8PZ" type="h1">
            6 Klimatpolitik i Sverige
          </head>
          <head xml:id="i-S9LFLGvrTjRmHmSqURqWCu" type="h2">
            6.1 Klimatbistånd
          </head>
          <p xml:id="i-BV86szRifwPsJaumYEj7PX">
            Trots att det är den rika världen som står för den största delen
            av utsläppen, är det de fattiga som drabbas hårdast. Vänsterpartiet
            vill därför ha ett separat klimatbistånd. Det ska bestå av nya
            additionella medel. Arbetet med att möta och förebygga klimatförändringarna
            får aldrig ske på bekostnad av viktiga insatser för minskad fattigdom,
            jämställdhet etc. Tvärtemot regeringen vill vi genomföra en stor
            satsning på ett klimatbistånd som ligger utöver enprocentsmålet.
            På så vis undandrar vi inte resurser från andra viktiga områden.
            Vi föreslår därför att ett bilateralt klimatbistånd införs där
            0,5 miljarder avsätts 2011, utöver den föreslagna biståndsramen.
            Pengarna ska användas till förebyggande klimatåtgärder som motverkar
            konsekvenserna av de klimatförändringar vi redan ser. Detta klimatbistånd
            ska under 2012 öka till 1 miljard för att 2013 uppgå till 1,5
            miljarder.
          </p>
          <p xml:id="i-ND1EXSVnXikSS5ZPUcDCPf">
            Det behövs dessutom en klimatfinansiering inom ramen för FN:s
            klimatförhandlingar om en efterföljare till Kyotoprotokollet.
            Vi avsätter därför 500 miljoner kronor per år i nya klimatpengar
            som ska användas till multilateralt klimatbistånd inom ramen för
            FN:s klimatarbete. Genom att avsätta 4,5 miljarder kronor i klimatbistånd
            och klimatfinansiering kan Sverige återupprätta vår trovärdighet
            i de internationella klimatförhandlingarna. På så sätt hoppas
            vi att Sverige kan bli ett av de ledande länderna i världen för
            att en hållbar överenskommelse snart kommer till stånd.
          </p>
          <p xml:id="i-KSnpFKrbTvszj1TVTSL12d">
            EU behöver också ta ett större ekonomiskt ansvar för att stödja
            dem som drabbas värst av klimatförändringarna. Men EU har ingen
            enskild budgetpost för klimatbistånd. Sverige bör verka för att
            det i EU:s budget inrättas en enskild budgetpost utanför biståndssatsningarna
            för klimatbistånd. Detta bör riksdagen ge regeringen till känna.
          </p>
          <head xml:id="i-SXY654MKZY4JZm9sY1fuYd" type="h2">
            6.2 Klimatprogram för minskade utsläpp och nya jobb
          </head>
          <p xml:id="i-DpEqwx7ngNeewaiZvdpKbB">
            Ett nytt klimatprogram inrättas med syfte att minska utsläppen
            av växthusgaser och energianvändningen samt skapa nya jobb, klimatjobb.
            Mellan 2012 och 2014 satsar vi 3 miljarder kronor på att minska
            utsläppen och skapa nya jobb. Stödet ska kunna sökas av kommuner,
            landsting och företag. Stödet ska bland annat gå till utbyggnad
            av biogas, installation av fjärrvärme, övergång till biobränslen,
            energieffektivisering, klimatanpassningsåtgärder och klimatinformation
            för en hållbarare livsstil. Programmet utvidgas till att också
            innefatta klimatanpassning. Det kan gälla anpassningsåtgärder
            inom byggande och samhällsplanering. Klimatprogrammet väntas minska
            utsläppen med cirka en miljon ton koldioxidekvivalenter per år.
          </p>
          <p xml:id="i-Kgz5HLPUihmwtoP1CGpiPy">
            Klimatprogrammen ska bidra till:
          </p>
          <list style="ul">
            <item xml:id="i-5GteebcbwhyRtfoZD7suKU">
              Minskade utsläpp av växthusgaser
            </item>
            <item xml:id="i-MLWmoXDBQZzbhihLwUqWX3">
              Gå till de samhällsekonomiskt mest lönsamma projekten
            </item>
            <item xml:id="i-Eb6H5fSoF2GUAgsmWKmyK3">
              Bidra till utveckling av ny, grön teknik
            </item>
            <item xml:id="i-8X8j2oDdzHonY1Mgfu2oLK">
              Skapa nya jobb
            </item>
          </list>
          <p xml:id="i-JaGsTsBWPLDb2JKQKaRWdN">
            Tidigare erfarenheter visar att satsningar på miljö och klimat
            kan minska utsläppen kraftigt. Sveriges kommuner och landsting
            har efterfrågat nya klimatinvesteringssatsningar. Det tidigare
            klimatinvesteringsprogrammet, Klimp, infördes av den rödgröna
            majoriteten 2002 och var en vidareutveckling av de lokala investeringsprogram
            (LIP) som infördes 1998. Klimp beräknades enligt Naturvårdsverket
            leda till minskade utsläpp av växthusgaser på 1,1 miljoner ton
            koldioxidekvivalenter om året. Det är lika mycket utsläpp som
            ca 180 000 genomsnittliga svenskar orsakar under ett år. Projekten
            inom Klimp beräknades dessutom minska energianvändningen i Sverige
            med 1,2 TWh per år och leda till miljöförbättringar inom ramen
            för flera av de 16 nationella miljökvalitetsmålen. Klimatnyttan
            per bidragskrona ökade med tiden. Trots att Klimp var framgångsrikt
            och att en enig klimatberedning föreslog ett utvecklat investeringsprogram,
            valde regeringen att avveckla Klimp och verksamheten löper ut
            2012. Dessutom har LIP och Klimp skapat tusentals nya jobb i Sverige
            i offentlig sektor och i företag trots att sysselsättningseffekter
            aldrig var en uttalad målsättning med Klimp.
          </p>
          <p xml:id="i-Goskzbd3Ww6cmYsygG64vL">
            Vad som anförts om ett nytt klimatprogram bör riksdagen ge regeringen
            till känna.
          </p>
          <head xml:id="i-3aQERwJYXDmezdGz5AfMQz" type="h2">
            6.3 Klimatminister
          </head>
          <p xml:id="i-HSMxPfSbfcF2Kn1qVeyQ9">
            Genom inrättande av en renodlad klimatminister, som inte ska
            ersätta miljöministern, skapas unika möjligheter att klimatmålsättningarna
            förverkligas snabbast möjligt. En klimatminister ska ha det övergripande
            ansvaret för hela klimatfrågan från internationella förhandlingar
            på området till investeringar i kollektivtrafik och stöd till
            att energisanera bostäder. På så vis kan klassiska revirstrider
            som hindrar åtgärder för klimatet undvikas.
          </p>
          <p xml:id="i-Sb21iL3zHJGMHrrCfsDbHB">
            Det är också till gagn för det konventionella miljöarbetet om
            det inrättas en renodlad klimatminister. Det finns stor risk att
            en miljöminister blir så upptagen av klimatarbetet att andra miljöfrågor
            hamnar på efterkälken. Enligt Miljömålsrådet är 9 av Sveriges
            16 miljömål svåra eller omöjliga att uppnå. Det handlar om den
            biologiska mångfalden, övergödningen, utarmningen av skogen och
            kemikaliesamhället, för att nämna några exempel. Genom att lägga
            klimatfrågorna på en separat minister kan miljöministern lägga
            större fokus på detta viktiga arbete.
          </p>
          <p xml:id="i-H7Z812gFPYgRxFejvFbYPW">
            Det finns redan fyra länder i världen som har renodlade klimatministrar,
            vid sidan av miljöministern: Australien, Belgien, Danmark och
            Storbritannien. Nya Zeeland, Grekland, Oman och Tonga har kombinerade
            miljö- och klimatministrar. Klimatfrågan är en ödesfråga för vår
            planet, och den insikten måste prägla arbetet för en regering.
            Sverige bör ansluta sig till de länder som har en klimatminister
            som enbart ansvarar för klimatfrågor.
          </p>
          <head xml:id="i-HQyfPUBvvRY2cvChB53amW" type="h2">
            6.4 Klimatbudget
          </head>
          <p xml:id="i-PRCdSu56KbCr5hTmf3gES9">
            Storbritannien har en lagstiftning som innebär att landet har
            en bindande koldioxidbudget som bestämmer hur de nationella utsläppen
            ska minskas. Även i Sverige finns det behov av en statlig klimatbudget
            som läggs utifrån de klimatpolitiska målen. Utsläppsminskningarna
            bör planläggas i årliga klimatbudgetar indelade i sektorer (transporter,
            bostäder etc.) och stämmas av med regelbundna intervaller. De
            bör fördelas rättvist, så att den tyngsta bördan åläggs de största
            konsumenterna av fossila bränslen. Klimatbudgeten ska vara konsumtionsbaserad,
            d.v.s. omfatta alla utsläpp som svenska medborgare orsakar dels
            genom sin konsumtion av inhemska och importerade produkter och
            dels genom de direkta utsläppen i offentlig sektor och i hushåll.
            De utsläpp som svenskar orsakar på grund av flygresor och andra
            internationella resor ska även de ingå. Detta ska riksdagen ge
            regeringen till känna.
          </p>
          <head xml:id="i-ZNCpe1FyUpynh2pUhCrSu" type="h2">
            6.5 Inrätta en grön AP-fond
          </head>
          <p xml:id="i-CXYDsYgaGpCVwQj3kExtFH">
            Trots att Sverige förbundit sig att satsa kraftfullt på förnybar
            energi och minska våra utsläpp med 40 procent till 2020 går en
            betydande del av våra gemensamma investeringar till fossil energi.
            Första, andra, tredje och fjärde AP-fonderna investerar alla nämligen
            mångmiljardbelopp i världens största oljebolag. I fjol uppgick
            fondernas investeringar i de sex så kallade Big Oil-bolagen, Brittish
            Petroleum, Chevron, Conoco Phillips, Exxon, Shell och Total, till
            9,5 miljarder kronor. Alla dessa storoljebolag återkommer i samtliga
            av de fyra svenska AP-fonderna. AP-fondernas investeringar i förnybar
            energi jämfört med fossilinvesteringarna är näst intill obefintliga.
            Med ett samlat kapital på närmare 900 miljarder kronor tillhör
            de svenska AP-fonderna tillsammans en av världens största pensionsförvaltare.
            Det ger enorma möjligheter att styra utvecklingen från destruktiva
            fossila energikällor till det förnybara. Det är inte bara bra
            för klimatet utan också en bra affär för våra pensionärer. Ansvarsfulla
            investeringar görs i energikällor som finns kvar även om hundra
            år och inte tar slut om tio eller tjugo. Vänsterpartiet vill därför
            ändra målen för AP-fondernas verksamhet. Kortsiktig ekonomisk
            avkastning får inte längre vara överordnat allt annat oavsett
            konsekvenser. Tydliga mål om investeringar i förnybar energi,
            respekt för mänskliga rättigheter och hållbara samhällslösningar
            sätts upp för AP-fonderna. Nuvarande AP-fondskapital i företag
            där fossil energi utgör huvuddelen av verksamheten eller i verksamheter
            där mänskliga rättigheter kränks ska fasas ut. Detta bör riksdagen
            ge regeringen till känna.
          </p>
          <p xml:id="i-PJYvwbeHvLC86EjVUfSmqX">
            En utredning bör tillsättas för hur en av AP-fonderna ska kunna
            göras om till en grön investeringsfond med ett huvudsakligt uppdrag
            att ställa om energisystem, investeringar i miljöteknik, gröna
            jobb och överlag hållbara lösningar för Sverige och omvärlden.
            Investeringarna ska ske under förutsättning att pensionärernas
            framtida pensioner garanteras. Detta bör riksdagen ge regeringen
            till känna.
          </p>
          <head xml:id="i-Ybw3RygGvrXAXmziDUqbUv" type="h2">
            6.6 Förnybar energi
          </head>
          <p xml:id="i-PhnJJ5fW6Z28PV4bs31GAQ">
            Under de senaste 35 åren har världens energianvändning mer än
            fördubblats och det är kol, olja och gas som dominerar energianvändningen
            globalt. I både Europa och resten av världen kommer behovet av
            energi att öka. Vänsterpartiet vill storsatsa på den förnybara
            energin samt på energieffektivisering. På så sätt kan vi klara
            framtidens energibehov och samtidigt göra oss oberoende av kärnkraft
            och andra fossila energikällor.
          </p>
          <p xml:id="i-W6iaoYVRxRRoPw18msdhyj">
            Regeringen avvecklar stöden för solvärme och solceller, trots
            att de borgerliga partiernas valmanifest lovade ytterligare satsningar
            på solvärme. Vi menar att till dess ett mer långsiktigt program
            finns på plats måste de investeringsstöd som finns i dag kvarstå
            så att det inte blir ett glapp som gör att Sverige tappar kompetens
            och fart i utvecklingsarbetet. Vi vill därför förlänga och utöka
            de befintliga anslagen till solvärme och solel. Vi vill också
            utveckla kompletterande stödformer till solenergi och annan förnybar
            energiteknik och pröva ett fastprissystem för leveranser av förnybar
            el samt verka för att det tas fram ett planeringsmål för solenergi
            (både solvärme och solel, se mer i separat motion om förnybar
            energi).
          </p>
          <p xml:id="i-PKtZ85uDxKzAxkhCq8c4sC">
            Vi vill underlätta för alla som vill producera sin egen el. Vi
            hade hoppats på att ett sådant förslag skulle ha presenterats
            i och med regeringens proposition Stärkt konsumentroll för utvecklad
            elmarknad och uthålligt energisystem (2010/11:153). Men tyvärr
            föreslår regeringen återigen att egenproduktion av el med så kallad
            nettodebitering ska utredas. Vi har svårt att förstå regeringens
            saktfärdighet i frågan. Flera andra länder i Europa har redan
            infört ett sådant system och även här i Sverige skulle detta kunna
            införas tämligen omgående. Frågan har redan genomlysts föredömligt
            i den statliga utredningen (SOU 2008:13) av utredaren Lennart
            Söder. Vänsterpartiet föreslår att nettodebitering med kvartalsvis
            avräkning införs för småskaliga anläggningar av förnybar energi.
            Detta bör riksdagen ge regeringen till känna.
          </p>
          <p xml:id="i-PMvHq9zNa5tyicNfb9QM5v">
            Vi vill höja ambitionsnivån i elcertifikatssystemet till 30 TWh
            för att främja utbyggnaden av förnybara energikällor till 2020.
            Det långsiktiga målet bör vara minst 55 TWh år 2030 och andelen
            förnybar energi bör vara 53 procent år 2020 av den totala energianvändningen.
            Vi vill också ha ett separat branschprogram för vindkraftsindustrin.
            I vår budgetmotion avsätter vi 1 760 miljoner kronor 20122014
            för att främja forskning, utveckling samt marknadsintroduktion
            av vindkraft. Vi ser gärna fler delägare i kooperativt ägd vindkraft.
            Tyvärr hejdas detta av införandet av uttagsskatt på kooperativen.
            Riksdagen bör därför uppdra åt regeringen att skyndsamt korrigera
            detta missförhållande. De som investerat i förnybar vindel ska
            inte straffas (se mer i separat motion om förnybar energi).
          </p>
          <p xml:id="i-RGCn1VK8dNgSfQRfJYDB2J">
            Vattenfalls ägardirektiv måste utvecklas och bli tydligare för
            att bolaget ska vara det ledande energiföretaget i omställningen
            till en ekologisk och ekonomiskt affärsmässigt uthållig energiförsörjning
            inom samtliga de geografiska områden, där bolaget är verksamt.
            Vattenfall ska genomföra en övergång till hållbar energiproduktion
            baserad på förnybara energikällor. Bolaget skall öka andelen forskning
            för förnybart utifrån hela Vattenfalls forskningsbudget. Dessutom
            skall vinster öronmärkas till miljöfonder med konkreta mål beträffande
            forskning, utveckling och utbyggnad av förnybar kraftproduktion
            samt utveckling av miljöteknik. Vänsterpartiets samlade förslag
            för styrning av Vattenfall finns i motion 2011/12:N221. Riksdagen
            bör ge regeringen till känna vad som ovan anförs om att stimulera
            förnybar energi.
          </p>
          <head xml:id="i-PwRGG76P2g4JWurNbUG6jK" type="h2">
            6.7 Klimatlyft bostäderna
          </head>
          <p xml:id="i-9FrvUW5NLwe9wH6o7eFo4Y">
            Idag går en stor del av Sveriges energianvändning till bostadssektorn.
            Inte minst inom det s.k. miljonprogrammet finns stora behov av
            renovering. Vänsterpartiet vill se ett klimatupprustningsprogram
            för hyresrätter. Vi vill rusta upp minst 40 000 lägenheter per
            år. Genom att rusta upp hyresrätterna blir det inte bara bättre
            en bättre boendemiljö för hundratusentals människor, det finns
            också stora möjligheter att minska energianvändningen och därmed
            utsläppen.
          </p>
          <p xml:id="i-YC54keBDMJiDE6ri6AZ8N6">
            Även bland småhus, radhus, kedjehus och små villor, finns stor
            potential att minska utsläppen. Vi vill därför energiomställa
            Sveriges småhus. Det ska göras genom ett energieffektiviseringsbidrag
            för småhus. Bidraget kan bland annat gå till att täta sprickor,
            byta fönster och dörrar och förbättra isolering. Detta gynnar
            miljön och klimatet, samtidigt som det också medför sänkta kostnader
            för de boende eftersom energikonsumtionen minskar. Satsningen
            innebär arbetstillfällen över hela landet. Vid nybyggnation ska
            ambitionen vara att alla bostäder byggs med så kallad passivstandard,
            d.v.s. att energiförbrukningen ligger på ungefär 4555 kWh per
            kvadratmeter (beroende på plats i Sverige). Vi vill att detta
            ska införas som en bindande norm vid nybyggnation. Detta bör riksdagen
            ge regeringen till känna.
          </p>
          <head xml:id="i-55Qtr81AQLWX7FZ4Wfb4Uy" type="h2">
            6.8 Hållbar samhällsplanering och miljöanpassad vägtrafik
          </head>
          <p xml:id="i-GfY3ChsNwjPvHDNH95JeYQ">
            Strukturellt och långsiktigt handlar det om att få till stånd
            en samhällsplanering och ett byggande som minskar behovet av långväga
            fysiska transporter och en planering som bygger på energisnåla
            och miljövänliga transporter, t.ex. kollektiva transporter med
            järnväg och buss. Men det kan även vara användning av it och bredband
            för att möjliggöra e-handel, virtuella möten och till och med
            virtuella resor.
          </p>
          <p xml:id="i-GjX1TkQHAaC3BQHii27CUw">
            Inom samhällsplaneringen finns stora möjligheter att minska transportsektorns
            miljö- och energipåverkan. Om bebyggelse förtätas, redan exploaterad
            mark tas i anspråk och infartsparkeringar byggs osv., kan samhällsplaneringen
            vara ett av flera verktyg mot ett mer transporteffektivare och
            därmed energisnålare samhälle. Det leder till att fler människor
            kan gå mellan olika punkter eller ta cykeln.
          </p>
          <p xml:id="i-Jz7dmeCNe1fqaA2DfAZSxS">
            På korta transportsträckor (vilket gäller merparten av alla förflyttningar)
            i större städer har gång och cykel stor potential. I glesare bygder
            kan anropsstyrd kollektivtrafik minska bilresorna på kortare sträckor.
            Genom ökad och förbättrad kollektivtrafik och järnväg ges stora
            möjligheter att minska vägtransporterna och miljöbelastningen,
            men effekten blir även att krav på nya väginvesteringar minskar.
            Med en förbättrad samverkan mellan trafikslagen kan transporter
            bli mer effektiva. Därför är s.k. kombiterminaler väsentliga för
            ett transportsnålt samhälle. Även sjöfarten kan bidra till att
            minska miljöpåverkan.
          </p>
          <p xml:id="i-3bmz5LTMXYPxthSxKhL1TV">
            Även om det viktigaste är att skapa en transportsnål samhällsplanering,
            kommer det dock alltid att finnas behov av transporter på väg.
            Dessa transporter måste då utföras av fordon som inte försvårar
            en ekologisk hållbarhet. Därför ska bensin- och dieselbilar successivt
            fasas ut. Det måste till ett paket av åtgärder inom vägtransportsektorn
            för att nå detta. Utvecklingen av nya miljöbilar får inte bara
            kopplas till själva drivmedlet, utan i högre grad relateras till
            energieffektivitet. Statens ekonomiska styrmedel måste inriktas
            mot att även främja en ökad energieffektivitet av fordon.
          </p>
          <p xml:id="i-MBZKJhwRyhT77axEsLKQdJ">
            Vissa anser att det går att lösa bilismens problem med hjälp
            av teknisk utveckling, dvs. att bilarna blir mer och mer rena.
            Men detta är inte en sann eller trolig utveckling. För det första
            visar empirisk erfarenhet att så inte är fallet. Förvisso har
            bilar blivit mer energieffektiva och släpper ut mindre avgaser.
            Men samtidigt har bilarna blivit allt mer sofistikerade och innehåller
            allt mer teknik som i sin tur äter upp energieffektiviseringen.
            För det andra hjälper det inte att varje enskild bil blir mer
            miljövänlig om antalet bilar samtidigt ökar. Inte vare sig natur
            eller människa är behjälpta av att utsläppen per bil minskar om
            det totala utsläppet i absoluta termer ökar, vilket t.ex. varit
            fallet med koldioxid. Sedan 1990 har biltrafikens samlade utsläpp
            av koldioxid ökat med ca 10 procent, samtidigt som varje enskild
            bil släpper ut mycket mindre koldioxid idag än 1990. Men det är
            inte bara vi som inte delar uppfattningen att reduktion av trafikens
            utsläpp till stor del ska kunna ske genom ny teknik. VTI (Statens
            väg- och transportforskningsinstitut) bedömer att det inte är
            rimligt att förvänta sig stora konsekvenser av teknikutvecklingen
            inom den 10-årsperiod som är relevant i det här sammanhanget.
          </p>
          <head xml:id="i-SrUaWcnWLK3k9tNqKLhCJe" type="h2">
            6.9 Stoppa tågkaoset och öka tågkapaciteten
          </head>
          <p xml:id="i-R7YUVeTSvNHGdhzTWSwV3r">
            Järnvägstrafiken i Sverige styrs idag utifrån företagsekonomiska
            villkor och inte utifrån vad som är bäst för samhället. Resultat
            av privatisering och konkurrensutsättningar är att t.ex. SJ tvingats
            minska antalet anställda, höja biljettpriserna och dra in på underhåll
            till tågen. Det medför att många resenärer, t.ex. studenter, pensionärer
            och andra med låga inkomster, väljer bort tåget. Dessutom har
            förseningar och inställda tåg inte förbättrat situationen. Då
            kvinnor använder sig av tåg i högre utsträckning än män, har deras
            transportbehov försämrats i högre grad. Regeringens politik går
            ut på att höja banavgifterna, satsa på vägar istället för nya
            järnvägar, ha ett mycket lågt anslag till banunderhåll, behålla
            avkastningskravet på SJ, låta tågstationer skötas som isolerade
            öar utanför järnvägssystemet samt låta avreglering, bolagisering
            och konkurrensutsättning försämra järnvägen. Vänsterpartiet vill
            ompröva avreglering och bolagiseringen inom järnvägen. Vi vill
            utveckla SJ som bolag genom att ta bort avkastningskravet samtidigt
            som SJ:s trafikeringsrätt kombineras med en trafikeringsplikt.
            Det är även viktigt att utveckla ett helhetsansvar som ställer
            tydligare krav på samordning mellan den interregionala och regionala
            tågtrafiken. Tågstationerna måste flyttas till Trafikverkets ansvar
            och ses som en del i en helhet inom järnvägen. Vi vill rusta upp
            de lågtrafikerade järnvägsbanorna och bevara och utveckla industrispår
            och kapillärspår. Underhållet till järnvägen måste ökas kraftfull
            så att det motsvarar 7,6 miljarder kr/år. Vi anser att staten
            ska införa en investeringsbudget för att möjliggöra ökade investeringar
            i järnväg, men även för att fördela kostnaderna bättre mellan
            olika generationer. Vi vill bygga nya järnvägar motsvarande ca
            16 miljarder kronor per år fram till 2021 och överföra Arlandabanan
            till samhällets regi. Nya höghastighetsbanor ger snabba moderna
            och högkvalitativa persontransporter, samtidigt som de nya banorna
            frigör kapacitet för gods- och regionaltrafiken. Den samhällsekonomiska
            kalkylmodellen behöver ses över så att den bättre speglar miljöpåverkan
            och inte motverkar jämställdheten mellan könen. Regionförstoringen
            får inte motverka jämställdheten och åtgärder eftersom en ökad
            regionförstoring alltid måste beaktar miljö- och energipåverkan.
          </p>
          <p xml:id="i-46JAKDxM5wfVcmGedU9her">
            Vänsterpartiets förslag på åtgärder finns utförligt presenterade
            i motionen 2011/12:T458 Järnvägstrafik.
          </p>
          <head xml:id="i-CJJsWYJWXHfYyJzH22rfcN" type="h2">
            6.10 Sammanhållen kollektivtrafik
          </head>
          <p xml:id="i-4b8byikXAYGna5yYyy27TY">
            För att få ett ekologiskt hållbart transportsystem måste andelen
            resor med kollektivtrafik öka. För att lyckas öka vårt resande
            med kollektiva färdmedel krävs bl.a. en utbyggd, tillgänglig,
            prisvärd och väl fungerande kollektivtrafik för alla. Vi vill
            därför understryka behovet av att sätta resenären i centrum för
            att få ett socialt och ekologiskt hållbart transportsystem.
          </p>
          <p xml:id="i-25KkjJHSKY63P3Ja5pykcW">
            Regeringen har tyvärr valt en annan väg. Inom både järnväg och
            regional kollektivtrafik har regeringen valt att avreglera och
            stycka upp sammanhållna system. På järnvägssidan har regeringen
            tagit bort SJ:s ensamrätt att trafikera stambanorna. Inom den
            lokala och regionala lokaltrafiken ger regeringen privata operatörer
            obegränsad tillgång att trafikera vilka rutter som helst. Regeringen
            väljer att fokusera på företags rätt att etablera sig på marknaden.
            Vänsterpartiet talar hellre om individens frihet att få ett sammanhållet
            system med god överblickbarhet och där det är lätt och smidigt
            att byta mellan linjer och få information från en och samma källa.
            Järnväg och regional kollektivtrafik är klimatsmarta samhälleliga
            nyttigheter som kräver stabilitet och pålitlighet för att vara
            effektiv och resenärstillvänd. Vi anser därför att det är den
            enskilda resenären som ska vara i fokus när man funderar på hur
            man ska lösa ett transportbehov inom persontrafiken. Till exempel
            är tillgängligheten till stationer, bytespunkter och hållplatser
            av stor betydelse för att öka intresset för att resa kollektivt.
          </p>
          <p xml:id="i-E6qmpWxu2XBTc1t2Y8Lj6K">
            Resenären är i första hand inte intresserad av vem som utför
            en tjänst, utan att trafiken fungerar, är prisvärd och är av god
            kvalitet. Men detta kan försvåras genom användandet av företagsekonomiska
            principer på samhällspolitiskt viktiga områden. Individer vill
            kunna beställa en resa som en helhet, inte uppdelat på olika operatörer.
            Resenären blir knappast lyckligare av att veta att det är ett
            annat företag som har hand om delar av en enhet när det är snökaos
            eller när tåg och bussar ställs in. Kvinnor och män måste kunna
            lita på att kollektivtrafiken fungerar och är tillförlitlig när
            de vill ta sig till jobbet, utbildningen eller vid fritidsresor.
            Annars blir det svårt att få fler att resa kollektivt och på så
            sätt minska miljö- och klimatbelastningen. Staten har ett ansvar
            att stärka individens rättigheter inom järnvägstrafiken, samtidigt
            som miljö- och klimatmål uppnås.
          </p>
          <p xml:id="i-UpNHXaTC5Nh6Rm9h99nxGf">
            Vänsterpartiets förslag på åtgärder för en sammanhållen järnväg
            och kollektivtrafik finns utförligt presenterade i motion 2011/12:T459.
          </p>
          <head xml:id="i-SpQ7yi22hjQReCkD9mJEp3" type="h2">
            6.11 Klimatskatt på inrikesflyget
          </head>
          <p xml:id="i-E4YiXgmztKacMcU97PpSvz">
            För att komma tillrätta med skattebefrielsen för inrikesflyget
            vill vi införa en klimatskatt på inrikesflyget. Klimatskatten
            sker genom en schabloniserad start- och landningsavgift. En sådan
            konstruktion skulle öka incitamentet att fylla planen med resenärer
            och därmed minska påverkan på miljön. För oberoende omfattning
            av antal flygtransporter i Sverige är det viktigt att de flygplan
            som lyfter verkligen utnyttjas så effektivt som möjligt. Vårt
            förslag till klimatskatt på inrikesflyget är inte en lika träffsäker
            konstruktion som en bränsleskatt, men i väntan på ändrade internationella
            regelverk är det ändå ett tydligt ekonomiskt styrmedel mot en
            minskad miljöpåverkan.
          </p>
          <p xml:id="i-D9bfe9qkS1RjbW26WiXikN">
            Vår utgångspunkt är att nivån på koldioxid- och energiskatt på
            flygfotogen ska motsvara den nivå som gäller för bensin för bilar
            multiplicerad med faktor 2. Det är rimligt att räkna upp det med
            åtminstone en faktor på 2, eftersom utsläpp från flygplan på hög
            höjd leder till en klimatpåverkan som är mellan 2 och 6 gånger
            högre än om utsläppet hade gjorts vid marknivå.
          </p>
          <p xml:id="i-PD7PARMQdvdSHS9vFvWmQx">
            År 2009 använde inrikes flyg flygfotogen motsvarande 226 tusen
            kubikmeter. Flygfotogen innehåller cirka 6 procent mer energi,
            vilket gör att energiskatten 2011 skulle bli 3,22 per liter (3,06
            per liter för bilbensin MK1). Intäkten för staten blir då ca 730
            miljoner kronor (3,22 x 226). Koldioxidskatten för bensin 2011
            är 2,44 per liter, vilket skulle ge en skatteintäkt på ca 550
            miljoner kronor. Den sammanlagda intäkten för koldioxid- och energiskatten
            beräknas då uppgå till ca 1 300 miljoner kronor. Räknar vi upp
            det med faktor 2 blir det alltså 2 600 miljoner kronor i statlig
            intäkt.
          </p>
          <p xml:id="i-R3asN6dXwpKt64fyPPTtSd">
            År 2010 gjordes ca 125 000 landningar inrikes. Med en tänkt intäkt
            från inrikesflyget på 2 600 miljoner kronor motsvarar det 20 800
            kr i avgift varje gång ett plan landar eller startar (2 600 000
            000/125 000). För ett plan med 100 passagerare är merkostnaden
            alltså ca 210 kr per passagerare. Skatten ger ett tydligt incitament
            att fylla planen så mycket det går och på sätt minska kostnaden
            per passagerare. Sverige bör därför införa en klimatskatt på inrikes
            flyg, motsvarande en kostnad på 21 000 kr per start och landning
            från den 1 juli 2011.
          </p>
          <head xml:id="i-CknS4XFyr5yZHuDUZYDHo" type="h2">
            6.12 Annullera Sveriges överskott av utsläppsrätter
          </head>
          <p xml:id="i-13sX1SZ9Gsq4epSRqkRX8K">
            Kyotoavtalet omfattar tyvärr kryphål som riskerar att sabotera
            klimatarbetet. Ett av dessa kryphål kallas i klimatförhandlingarna
            för hot air och innebär att ett land kan köpa utsläppsrätter (Assigned
            Amount Units, AAU) från länder med överskott av utsläppsrätter.
          </p>
          <p xml:id="i-147hF8QjhLK6thu3mB2L8J">
            Några länder, bland andra Ryssland och Ukraina, har gigantiska
            överskott av utsläppsrätter sedan deras ekonomier och därmed även
            utsläpp sjönk kraftigt i början av 1990-talet. Nu vill de sälja
            utsläppsrätterna till andra länder, vilket kan undergräva möjligheten
            att minska de globala utsläppen så snabbt som det krävs.
          </p>
          <p xml:id="i-HkqKs9ENywHvYzjarr1a7Q">
            Men även Sverige har ett betydande överskott av utsläppsrätter
            som den borgerliga regeringen nu överväger att sälja. Det beror
            på att Sverige enligt Kyotoavtalet fick tillstånd att öka utsläppen
            med 4 procent till 2012 jämfört med 1990 års nivå. Sveriges riksdag
            bestämde att vi istället ska minska utsläppen med 4 procent. Detta
            mål har sedan slagits med råge och de svenska utsläppen har nu
            minskat med hela 17 procent, inte minst som en följd av de klimatåtgärder
            som tidigt initierades och genomfördes när de rödgröna var i majoritet
            i riksdagen.
          </p>
          <p xml:id="i-JGcN4GuBZa6eWP1dQzRGeK">
            Överskottet av utsläppsrätter, jämfört med Sveriges åtagande
            enligt Kyotoavtalet, väntas uppgå till drygt 70 miljoner ton koldioxidekvivalenter.
            Det är mer än Sveriges totala utsläpp av växthusgaser under 2009
            (60 miljoner ton). Det ekonomiska värdet på överskottet bedöms
            vara över 7 miljarder kronor.
          </p>
          <p xml:id="i-4CidsQCeP7v8SS2nHBdutF">
            Enligt Kyotoavtalet kan överskottet annulleras, sparas eller
            säljas. Om Sverige annullerar, alltså upphäver, överskottet skulle
            svenskarnas klimatansträngningar för minskade utsläpp bli bestående.
            Det skulle innebära en global utsläppsminskning som motsvarar
            att mer än 11 miljoner människor cyklar istället för att åka bil
            till arbetet under fem år. Om Sverige istället väljer att sälja
            hela överskottet innebär det att mer än 11 miljoner personer i
            andra länder får tillåtelse att ställa cykeln och istället ta
            bilen till arbetet (Riksrevisionen, Vad är Sveriges utsläppsrätter
            värda? 2009). Då kommer riksdagens beslutade klimatmål inte att
            nås och de globala utsläppen öka. En betydande del av de ansträngningar
            som gjorts av svenska medborgare skulle därmed bli effektlösa.
            De koldioxidutsläpp svenskarna sparat under 20 år kan då ske i
            ett annat land. Att spara överskottet för att eventuellt använda
            det i framtiden skulle innebära att dessa ökade utsläpp sker längre
            fram.
          </p>
          <p xml:id="i-3AF8YXW17x9bDMq8gLMB5V">
            Det råder alltså ingen tvekan om vad som är bäst för klimatet.
            Storbritannien har redan fattat beslut om annullering. Sverige
            bör med omedelbar verkan besluta att överskottet av utsläppsrätter
            ska annulleras. Detta bör riksdagen ge regeringen till känna.
          </p>
          <head xml:id="i-QstZx4osRgD4LZCb1mQAqT" type="h2">
            6.13 Minska köttkonsumtionen
          </head>
          <p xml:id="i-HnRrKrAW2zjkH6NfVFYQtF">
            Sedan 1950-talet har världens köttkonsumtion mer än femfaldigats.
            Om inget görs kommer världens konsumtion av kött att fördubblas
            till 2050 jämfört med 1999 års nivåer. Enligt FAO-rapporten Livestocks
            Long Shadow står den globala animalieindustrin för 18 procent
            av världens totala utsläpp av växthusgaser. I Sverige står animalieindustrin
            för utsläpp på närmare 10 miljoner ton växthusgaser, nästan lika
            mycket som utsläppen från alla personbilar i Sverige (Greenhouse
            gas emissions from Swedish consumption of meat, milk and eggs
            1990 and 2005, SIK Rapport 794 2009, s. 26). Forskarnas slutsats
            är att om vi vill ha en hållbar klimatutveckling måste vi äta
            mindre kött.
          </p>
          <p xml:id="i-D4hTr743LyZMZHyDERQzVp">
            Enligt FAO:s rapport kan boskapssektorn vara en av de största
            orsakerna till förlusten av biologisk mångfald då den nyttjar
            30 procent av jordens landyta och 70 procent av all jordbruksmark
            i världen. Boskapssektorn är dessutom en av de främsta orsakerna
            till skövlingen av tropisk skog. Hela 70 procent av den tidigare
            skogsmarken i Latinamerika har omvandlats till betesmark. Regnskog
            skövlas även för odling av djurfoder som sedan exporteras till
            exempelvis EU:s köttproduktion, inte minst soja.
          </p>
          <p xml:id="i-U3KmCm4rw5FiM6PFhnjJ1q">
            Stora delar av världen lider av vattenbrist. Enligt FAO står
            boskapssektorn bakom en stor del av det ökade användandet av vatten
            och nyttjar över 8 procent av världens vattenresurser. Köttproduktion
            förbrukar mycket mer vatten än produktion av vegetabilier. För
            att producera ett kilo vegetabilier krävs mellan 400 och 3 000
            liter vatten, medan kycklingkött kräver 6 000 liter och nötkött
            15 000 liter eller mer (Stockholm International Water Institute,
            More Nutrition Per Drop, 2004). För att hushålla med vattnet borde
            vi alltså äta mer vegetabilier och mindre kött.
          </p>
          <p xml:id="i-79ryciSA6bMcFxLvAkZ89x">
            Med internationella mått mätt är Sverige en storkonsument av
            animaliska produkter. Vår påverkan på klimatet är långt större
            än vad som är hållbart. Enligt Naturvårdsverkets rapport Genusperspektiv
            på allmänhetens kunskaper och attityder till klimatförändringen
            (2009) är mer än hälften av svenskarna beredda att minska sin
            köttkonsumtion för klimatets skull. Bland kvinnor är siffran så
            hög som 69 procent, och en betydande andel har redan minskat sin
            konsumtion. Riksdag och regering har en helt avgörande roll för
            att underlätta för svenskarna att fortsätta att minska sin klimatpåverkan
            genom ett klimatsmart ätande.
          </p>
          <p xml:id="i-DCXaKmTLv2prrVoA6QfiJq">
            Den svenska köttkonsumtionen ökade med mer än 50 procent 19902005.
            Denna kraftiga konsumtionsökning medförde ökade växthusgasutsläpp
            på mer än 2,3 miljoner ton koldioxidekvivalenter, men detta syns
            inte i svensk utsläppsstatistik p.g.a. att ökningen helt baseras
            på import av kött. Per person ökade utsläppen också med mer än
            50 procent under samma period.
          </p>
          <p xml:id="i-JqDMt5wkUBtgmVS6nXD35c">
            Precis som Klimatberedningen (SOU 2008:24) har konstaterat saknas
            det styrmedel inom jordbrukssektorn som är direkt riktade mot
            att minska utsläppen av växthusgaser. En ansvarsfull hållning
            vore därför att anta ett nationellt mål om en minskad köttkonsumtion.
            Detta bör riksdagen ge regeringen till känna.
          </p>
          <p xml:id="i-JiRvKEZEdURgoXjCaPYTFy">
            För att minska köttkonsumtion i Sverige bör det tas fram en handlingsplan
            för hur klimatpåverkan av livsmedelskedjan, inklusive animalieproduktionen,
            ska minskas. Detta bör riksdagen ge regeringen till känna.
          </p>
          <head xml:id="i-MTNxSGxRnmhRDfGJSYLC4F" type="h2">
            6.14 Tydliggör konsumtionens påverkan på klimatet
          </head>
          <p xml:id="i-URVsu71HPgZnQiQg3rCC39">
            En studie av Globala energisystem vid Uppsala universitet presenterade
            i september 2011 Sveriges konsumtionsbaserade utsläpp av växthusgaser.
            I studien ingår alla de utsläpp som svenska medborgare orsakar,
            dels genom konsumtion av inhemska och importerade produkter, dels
            genom de direkta utsläppen i offentlig sektor och i hushåll. Även
            utsläpp som svenskar orsakar på grund av flygresor och övriga
            internationella transporter är medtagna.
          </p>
          <p xml:id="i-UAyMGUknT3tMh83cByZhHG">
            Resultatet från studien visar att de totala utsläppen har ökat
            med cirka 20 procent under perioden 19932005. I den officiella
            statistiken för Sverige under samma period uppvisas istället en
            minskning med 10 procent.
          </p>
          <p xml:id="i-8HEoxmfoFvEgoyUHh8tfHo">
            Vänsterpartiet anser att detta belyser två viktiga insikter:
          </p>
          <list style="ol">
            <item xml:id="i-2yC8DnELEWeCTis9eeAugn">
              Sambandet mellan ekonomisk tillväxt och klimatpåverkan är inte
              brutet i Sverige som regeringen hävdar.
            </item>
            <item xml:id="i-K5FWY7DVgnJojM6kzMZ2Qx">
              För att upprätta rättvisa global klimatavtal och nationella målsättningar
              måste konsumtionsbaserad bokföring bli central.
            </item>
          </list>
          <p xml:id="i-7UKBzD4vw5vdwVuPDAzzGD">
            I nuläget rapporterar Naturvårdsverket sin officiella statistik
            av växthusgasutsläpp till UNFCCC, FN:s klimatkonvention. I denna
            statistik ingår endast de utsläpp som sker inom Sverige. Naturvårdsverket
            bör ges i uppdrag att till sin årliga officiella statistik av
            växthusgasutsläpp i Sverige som rapporteras till FN:s klimatkonvention
            även rapportera de konsumtionsbaserade utsläppen. Detta bör riksdagen
            ge regeringen till känna.
          </p>
          <p xml:id="i-Vub32bi9XUA1xNVBzhSaB4">
            Naturvårdsverket kommer under hösten 2011 att utarbeta en Färdplan
            för ett Sverige utan klimatutsläpp 2050. Konsumtionsperspektivet
            på den svenska klimatpåverkan i detta arbete bör få en central
            betydelse. Detta bör riksdagen ge regeringen till känna.
          </p>
          <head xml:id="i-NDHdQGv31HawsfPpmM6jei" type="h2">
            6.15 Fri programvara för bättre klimat
          </head>
          <p xml:id="i-Fkc6kobEWssMij4e6p9mdx">
            Användningen av fri programvara och öppna standarder skulle betyda
            mycket för omställningen till ett hållbart samhälle. Bland annat
            kan den typiska användningstiden för hårdvara bli längre, vilket
            skulle bidra till att minska problemet med elektronikskrot. Framförallt
            har det stor betydelse för takten i utvecklandet av den mjukvaruberoende
            miljötekniken, och möjligheterna att använda den fritt världen
            över. Precis som med forskning utvecklas programvara vanligtvis
            betydligt effektivare i fria och transparenta samarbetsformer.
          </p>
          <p xml:id="i-Hs1CsYfs3EHCUhzfefqao6">
            Programvara som tagits fram med skattemedel ska som grundregel
            alltid släppas fri. Vi vill att staten aktivt ska stödja fria
            programvaruprojekt som har särskild betydelse för klimatomställningen.
            Det är viktigt att så mycket som möjligt av den miljörelaterade
            programvaran kan användas fritt, i Sverige och i världen. Vi vill
            också utreda vilka slutsatser Sverige kan dra av föregångsexempel
            som t.ex. Nederländerna, som beslutat och genomfört en bred övergång
            till fri programvara och öppna standarder i det offentliga.
          </p>
          <p xml:id="i-FTnDQZUzH4bBysjSLDCyam">
            Vi vill införa en svensk motsvarighet till Norges nationella
            kompetenscenter för fri programvara. Det centret hjälper såväl
            den offentliga sektorn som företag och andra att gå över till
            fri programvara, bl.a. i syfte att spara pengar och öka konkurrensen
            i mjukvarubranschen. Med hänvisning till motion 2011/12:N414 Innovationer
            menar vi också att den allmänna kompetensen på IT-området måste
            öka. En del av detta är en ökad kompetens för enskilda genom ett
            framtida Kompetenscenter.
          </p>
          <p xml:id="i-4w55DiDWmUWUFkdVGNpmry">
            Till en början budgeterar vi 10 miljoner kronor till centrets
            verksamhet. Från 2013 och 2014 anslår vi 20 miljoner kronor till
            centret per år för att ge möjligheter att lägga beställningar
            på fri programvara inom nyckelområden och belöna projekt som varit
            till särskild nytta i svensk ekonomi.
          </p>
          <p xml:id="i-GUyqxvhnWmiArt4KwqeE9v">
            Mer om Vänsterpartiets förslag inom it-sektorn och trafiksnål
            samhällsplanering presenteras i vår UO-motion 2011/12:N366, i
            motion 2011/12:N245 Fri programvara och i motion 2011/12:T419
            Trafiksnål samhällsplanering.
          </p>
          <head xml:id="i-Y1SkDi3iHHGjcvgK4k89EU" type="h2">
            6.16 Köns­uppdelad statistik och analyser om klimatpåverkan
          </head>
          <p xml:id="i-9eEkgPWmafPBBGxZ4b7dsY">
            Vi behöver uppmärksamma hur män får en oproportionerligt stor
            andel av samhälleliga resurser. Utredningar och indikatorer som
            inte belyser könsspecifika skillnader bör ifrågasättas. Det måste
            tas fram mer könsuppdelad statistik och analys av vad som påverkar
            klimatet mest, t.ex. i form av index, som baseras på en könsanalys,
            bl.a. genom uppdrag till SCB. Kunskapen på området och hur ojämlikheter
            och bristande hållbarhet kan åtgärdas måste också fördjupas. Mer
            resurser till forskning och utredning inom detta område måste
            tillföras Naturvårdsverket. För detta ändamål anslår vi 25 miljoner
            per år i ökat anslag. Detta ska riksdagen ge regeringen till känna.
          </p>
          <head xml:id="i-8ArhEvC7angF68iQssbsgG" type="h2">
            6.17 Utred koldioxidransonering
          </head>
          <p xml:id="i-3iU8MTGmddUro8Bx6KkdNX">
            Koldioxidransonering innebär att ett tak sätts upp för utsläpp
            av koldioxid och att utsläppen fördelas lika inom befolkningen
            genom ransoner. Ett antal olika modeller för detta har utvecklats
            i Storbritannien. Förutom att ett tak sätts för utsläppen kan
            många andra fördelar finnas. Vi vet att höginkomsttagare, och
            män generellt, orsakar högre utsläpp av växthusgaser än låginkomsttagare
            och kvinnor. I motsats till dagens förhållande skulle ett ransoneringssystem
            innebära att höginkomsttagare måste betala till låginkomsttagare
            om de vill göra större utsläpp än de tilldelats.
          </p>
          <p xml:id="i-RaFx7ydLUe2yYydHo7GxPS">
            Vänsterpartiet menar att det är för tidigt att fastställa att
            koldioxidransonering skulle vara ett effektivt sätt att hejda
            klimathotet. Förutom kostnadsberäkningar för att införa ransonering
            behövs underlag för bland annat hur det påverkar andra styrmedel
            och de offentliga investeringarna för att minska utsläppen av
            koldioxid. En utredning bör tillsättas för att belysa effekterna
            av att införa koldioxidransonering i Sverige. Detta bör riksdagen
            ge regeringen till känna.
          </p>
          <head xml:id="i-ERpuvavoV9BtoxcHoc7ao4" type="h2">
            6.18 Förenkla möjligheter till klimatvänlig lokal upphandling
            av varor
          </head>
          <p xml:id="i-Bee1mhNfRG7bT6wdZtYk48">
            Miljöanpassad offentlig upphandling är ett kraftfullt verktyg
            för att uppnå en långsiktigt hållbar konsumtion och produktion.
            Oavsett produkt bör livscykelperspektiv (från råvara till utfasning)
            ingå för att bedöma total miljö- och klimatpåverkan. För många
            livsmedel är produktionssättet avgörande för miljö- och klimatpåverkan
            och inte transportavstånd. Men om produktionssättet är lika kan
            transportavståndet vara avgörande ur miljö- och klimat hänseende.
            För att i dessa fall möjliggöra för kommunerna att i ökad utsträckning
            kunna göra lokala upphandlingar av närproducerade varor behövs
            ett förenklat regelverk i den offentliga upphandlingen genom utredning
            av nödvändiga förändringar i LOU, lagen om offentlig upphandling.
            Detta bör riksdagen ge regeringen till känna.
          </p>
          <p xml:id="i-H1EvnVxo22FH65cPLVUk5b">
            Den offentliga upphandlingen styrs också av EU:s regelverk. Den
            svenska regeringen bör verka för att EU:s regelverk kring offentlig
            upphandling förenklas så att miljö- och klimateffekter kan få
            större genomslag. Detta bör riksdagen ge regeringen till känna.
          </p>
        </div>
        <div type="motSignatures">
          <list>
            <item xml:id="i-Vy2ngLtEhbtcrMnc9JcxSp" who="i-HpwkrkkrFd1MRPixHrr8q1">
              Lars Ohly (V)
            </item>
            <item xml:id="i-7mVrnDwV1ESJhYK7t8qNLw" who="i-M5o8cYSRJsbmZdvevomfQX">
              Ulla Andersson (V)
            </item>
            <item xml:id="i-76ieHBjg3bLb9kXx4pjEhA" who="i-K3yJ7rruozYUK99nj91ffc">
              Hans Linde (V)
            </item>
            <item xml:id="i-2e82SSV11wf1uq6jdTPh2Z" who="i-du5LHNwBWrCH1am94GCk1">
              Eva Olofsson (V)
            </item>
            <item xml:id="i-WSWF6R1GSC35BMQVkHe2c9" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-7uw6iTEoshxEU31R69eQTc" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-3Va81839q8PpU6Y5GDKueJ" who="i-HNw1w34Sd2tGfFnWtdrzZb">
              Jens Holm (V)
            </item>
          </list>
        </div>
      </div>
    </body>
  </text>
</TEI>
