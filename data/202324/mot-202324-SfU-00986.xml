<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-SfU-00986">
  <teiHeader>
    <fileDesc>
      <titleStmt>
        <title>Svensk flyktingpolitik</title>
        <author corresp="i-QhdbBfCQXCqPEr4GTwvK8F">av Tony Haddou m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:986 av Tony Haddou m.fl. (V)</title>
          <idno type="rdwebb">HB02986</idno>
          <rs type="number">986</rs>
          <orgName type="comitteeAbbreviation">SfU</orgName>
          <ref type="dokument_url_text">https://data.riksdagen.se/dokument/HB02986/text</ref>
          <ref type="dokument_url_html">https://data.riksdagen.se/dokument/HB02986</ref>
          <ref type="dokumentstatus_url_xml">https://data.riksdagen.se/dokumentstatus/HB02986</ref>
          <ref type="pdf">https://data.riksdagen.se/fil/F20027E7-BE4B-497A-B5A1-17578AF315E8</ref>
          <ref type="docx">https://data.riksdagen.se/fil/9C419CC1-8D8E-4281-A29B-6A32AC6BADE4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-S9N4wWD2qfoGM8u1D3QrvL</idno>
            <name>Nadja Awad</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-9HYinbkP5V6NE5SSLs4QLB" type="signed"/>
        <correspContext corresp="i-9HYinbkP5V6NE5SSLs4QLB">
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-S9N4wWD2qfoGM8u1D3QrvL"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction xml:id="i-Svjm87KQa9kznoAmw3PY48" type="submitted">
          <date when="2023-10-03"/>
          <time when="16:26:05"/>
        </correspAction>
        <correspAction xml:id="i-C49BttE6vXUf9HWBeqRnUc" type="reviewed">
          <date when="2023-10-03"/>
          <time when="18:59:23"/>
        </correspAction>
        <correspAction xml:id="i-WkeVsS1ooRzA7Dqc7rZdMb" type="referred">
          <date when="2023-10-17"/>
        </correspAction>
        <correspAction xml:id="i-499D1MjFfUyHVttPJCXeen" type="assigned">
          <date when="2024-04-10"/>
          <time when="16:20:49"/>
        </correspAction>
        <correspContext corresp="i-499D1MjFfUyHVttPJCXeen">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-JGWAY5x1BcLfpbGx1a2WdR" type="behandlas_i"/>
        <correspContext corresp="i-JGWAY5x1BcLfpbGx1a2WdR">
          <ref type="uppgift">2023/24:AU1</ref>
          <ref type="ref_dok_id">HB01AU1</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU1</ref>
          <ref type="ref_dok_titel">Utgiftsområde 13 Integration och jämställdhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WZZBBcYegSYAEPyjVXEhsh" type="behandlas_i"/>
        <correspContext corresp="i-WZZBBcYegSYAEPyjVXEhsh">
          <ref type="uppgift">2023/24:AU7</ref>
          <ref type="ref_dok_id">HB01AU7</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU7</ref>
          <ref type="ref_dok_titel">Integration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W6hF1vxGyLUTnBhXb2nh4J" type="behandlas_i"/>
        <correspContext corresp="i-W6hF1vxGyLUTnBhXb2nh4J">
          <ref type="uppgift">2023/24:SfU14</ref>
          <ref type="ref_dok_id">HB01SfU14</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU14</ref>
          <ref type="ref_dok_titel">Migrationsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6nsrTtN6RBJoMNVX155uyz" type="behandlas_i"/>
        <correspContext corresp="i-6nsrTtN6RBJoMNVX155uyz">
          <ref type="uppgift">2023/24:SfU4</ref>
          <ref type="ref_dok_id">HB01SfU4</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU4</ref>
          <ref type="ref_dok_titel">Utgiftsområde 8 Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FF66quxYqENtDaNyLHPdu9" type="behandlas_i"/>
        <correspContext corresp="i-FF66quxYqENtDaNyLHPdu9">
          <ref type="uppgift">2023/24:SkU15</ref>
          <ref type="ref_dok_id">HB01SkU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU15</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2aTHKkxoucGk2vkyQSHRii" type="behandlas_i"/>
        <correspContext corresp="i-2aTHKkxoucGk2vkyQSHRii">
          <ref type="uppgift">2023/24:UbU13</ref>
          <ref type="ref_dok_id">HB01UbU13</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">UbU13</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-LdZPALhkWAvEQhgF3dukFq" type="motHeader">
        <div xml:id="i-8CfeiAJUS7Aq87HxKanyWj" type="motTitle">
          Motion till riksdagen 2023/24:986 av Tony Haddou m.fl. (V) Svensk
          flyktingpolitik
        </div>
      </div>
      <div xml:id="i-ENqQsWXDFWTjbfPrXhEawf" type="motBody">
        <div xml:id="i-3Xu9e7U6TTUchyvcZcPwYS" type="TOC">
          <head xml:id="i-GA2FrM8CLyPuqq1YqCkVVN">
            Innehåll
          </head>
          <list xml:id="i-5etvBXXrFVCkPizo7sgCqk">
            <item xml:id="i-FdUTmLrT7fZetwsWiA6eX" style="indent-level: 1">
              Innehåll
            </item>
            <item xml:id="i-AoeNCjtkxgDRNaGfX3qWaQ" style="indent-level: 1">
              1 Förslag till riksdagsbeslut
            </item>
            <item xml:id="i-JhSuDcLNq11tDdxqBmci2L" style="indent-level: 1">
              2 Inledning
            </item>
            <item xml:id="i-WitLn5dRPQjnWFHYkRb4u2" style="indent-level: 2">
              2.1 Varför drivs människor på flykt?
            </item>
            <item xml:id="i-LZfirHKXcGEsVQsKsnEv2a" style="indent-level: 2">
              2.2 Flyktingkonventionen
            </item>
            <item xml:id="i-DNWibDdMYwhkZyTQUzTTPu" style="indent-level: 1">
              3 Ändringar i utlänningslagen
            </item>
            <item xml:id="i-7suje85NDhMJn8mx7BhDdz" style="indent-level: 1">
              4 Paradigmskifte
            </item>
            <item xml:id="i-UyWaWDTYkDWZPZsuFfpRVM" style="indent-level: 1">
              5 En återgång till den tidigare utlänningslagstiftningen
            </item>
            <item xml:id="i-JLKdz5qGDMH9YYaRtWnsuX" style="indent-level: 1">
              6 Översyn och övergångsbestämmelser
            </item>
            <item xml:id="i-12tix3v9Q5U429n2wR2MM2" style="indent-level: 2">
              6.1 Regularisering
            </item>
            <item xml:id="i-2FyeqavegPeK9rqkVxqWek" style="indent-level: 2">
              6.2 Övergången från barn till vuxen
            </item>
            <item xml:id="i-8AJZop3JeVpGTwwwb6LMuT" style="indent-level: 2">
              6.3 Stärk barnrättsperspektivet i utlänningslagen
            </item>
            <item xml:id="i-BQG8D5tMp9BeRCmnBetpkV" style="indent-level: 2">
              6.4 Stärk barnrättsperspektivet i asylutredningen
            </item>
            <item xml:id="i-2qQdbRKjRkuYwXSuVSTc4L" style="indent-level: 2">
              6.5 Feministisk migrationspolitik
            </item>
            <item xml:id="i-BHz2t4pBmk9ugf56zye24U" style="indent-level: 2">
              6.6 Hbtqi‑personers rättigheter i asylprocessen
            </item>
            <item xml:id="i-8Q83MXA9x9z59m1FVvD7kq" style="indent-level: 1">
              7 En rättssäker asylprövning
            </item>
            <item xml:id="i-NS67aZk8F528t7a3ywxNdb" style="indent-level: 1">
              8 Utvidga rätten till familjeåterförening
            </item>
            <item xml:id="i-YG5E9wsqw1Cg1fvNtYp8iV" style="indent-level: 2">
              8.1 Familjeåterförening i praktiken
            </item>
            <item xml:id="i-5HtRjnqZoEnaThQ3V7xF42" style="indent-level: 2">
              8.2 Ta bort 18‑årsgränsen för familjeåterförening
            </item>
            <item xml:id="i-FL1yC3hrp3bbByF7DYNfhf" style="indent-level: 2">
              8.3 Återinför sista länken‑bestämmelsen
            </item>
            <item xml:id="i-KFQXYSydqeDAatGJxG8gTJ" style="indent-level: 1">
              9 Öka antalet kvotflyktingar
            </item>
            <item xml:id="i-5B5JzekuhDNJ1jgccF2S4V" style="indent-level: 1">
              10 Återvändande
            </item>
            <item xml:id="i-GeQb16ses2np4kTFEWLrK6" style="indent-level: 2">
              10.1 LMA
            </item>
            <item xml:id="i-6zbjvb76n8ndns2rA3i8qb" style="indent-level: 1">
              11 Verkställighetshinder
            </item>
            <item xml:id="i-PEmoH6dHh9QQWPJi6mS14r" style="indent-level: 1">
              12 Villkoren för ukrainska flyktingar och asylsökande
            </item>
            <item xml:id="i-HRzFkBfxuJFNFu9vKzQFb1" style="indent-level: 2">
              12.1 Dagersättning
            </item>
            <item xml:id="i-HXoVD6rWGnTYn7qbUgS77Q" style="indent-level: 2">
              12.2 Meningsfull sysselsättning
            </item>
            <item xml:id="i-Jw2qTRqMwJ4nyYWFXwwz4P" style="indent-level: 2">
              12.3 Rätt till folkbokföring
            </item>
          </list>
        </div>
        <div xml:id="i-3GycRJwto76be97Gj7ct2P" type="motProposal" subtype="förslag">
          <head xml:id="i-PVAFSNZRahWMxsAWfmnWL6">
            1 Förslag till riksdagsbeslut
          </head>
          <list xml:id="i-6Pd6ozdqXPYPPft9J6xvnP">
            <item xml:id="i-PpLYfvrakrKv3AiNgLQexy" sortKey="Yrkande 1">
              Riksdagen ställer sig bakom det som anförs i motionen om att
              regeringen bör återkomma med förslag om att återgå till utlänningslagen
              som den såg ut innan begränsningslagen trädde i kraft och tillkännager
              detta för regeringen.
            </item>
          </list>
          <list xml:id="i-WD7BLCakiToTnPkVwMrXiZ">
            <item xml:id="i-UbNvKuFBmKko5DXd6Qkmgm" sortKey="Yrkande 2">
              Riksdagen ställer sig bakom det som anförs i motionen om att
              regeringen vid en återgång till utlänningslagens lydelse före
              den 20 juli 2016 bör återkomma med förslag på översyn av lagen
              och nödvändiga övergångsbestämmelser och tillkännager detta för
              regeringen.
            </item>
          </list>
          <list xml:id="i-JrphHUoo8k8bLJGNgwDS4u">
            <item xml:id="i-Mj8x91pw1jSDhni7nSphTD" sortKey="Yrkande 3">
              Riksdagen ställer sig bakom det som anförs i motionen om att
              de ensamkommande barn och unga som varit i Sverige i över ett
              år ska beviljas permanenta uppehållstillstånd och tillkännager
              detta för regeringen.
            </item>
          </list>
          <list xml:id="i-XZp66pU5bADAVrL8ua3DNQ">
            <item xml:id="i-JBM5F51piYR7788Rofi59S" sortKey="Yrkande 4">
              Riksdagen ställer sig bakom det som anförs i motionen om att
              regeringen bör utreda möjligheten att införa en form av regularisering
              för den som levt i Sverige under en längre tid oavsett tidigare
              uppehållsrättslig status och tillkännager detta för regeringen.
            </item>
          </list>
          <list xml:id="i-7rJ7bpTczKbBEq2DKSbNbA">
            <item xml:id="i-WuaquQnBUyLFnc2KzZwsgB" sortKey="Yrkande 5">
              Riksdagen ställer sig bakom det som anförs i motionen om att
              regeringen bör genomföra en översyn av utlänningslagens åldersgränser
              och vilka konsekvenser de har i syfte att stärka skyddet för dem
              mellan 18 och 21 år och tillkännager detta för regeringen.
            </item>
          </list>
          <list xml:id="i-8XxzT6oZJs56Cbkjfb87L5">
            <item xml:id="i-Qdoyg8hns3AKnSW6ZfcJoK" sortKey="Yrkande 6">
              Riksdagen ställer sig bakom det som anförs i motionen om att
              regeringen bör återkomma med förslag om att tydliggöra barnspecifika
              former av förföljelse som flyktinggrund i utlänningslagen och
              tillkännager detta för regeringen.
            </item>
          </list>
          <list xml:id="i-6it9Fkiq31Mhxh1ZsrwM9G">
            <item xml:id="i-D6C7fwPfGU6rfjFuhpZ118" sortKey="Yrkande 7">
              Riksdagen ställer sig bakom det som anförs i motionen om att
              regeringen bör återkomma med förslag om att i utlänningslagen
              stärka barnets rätt att komma till tals och tillkännager detta
              för regeringen.
            </item>
          </list>
          <list xml:id="i-URC2db7zRBvTwxAoZqbZaf">
            <item xml:id="i-nJqN1YEgW6Bn7bKWUzKJn" sortKey="Yrkande 8">
              Riksdagen ställer sig bakom det som anförs i motionen om att
              regeringen bör återkomma med förslag om att utvisningar av tvångsomhändertagna
              barn förutsätter godkännande av socialnämnden och tillkännager
              detta för regeringen.
            </item>
          </list>
          <list xml:id="i-29ZuJFLSXqyMWaxKuvJcPz">
            <item xml:id="i-CH4dwtbDK2qgihFNaRRDCf" sortKey="Yrkande 9">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av barnanpassade
              utredningsenheter på Migrationsverket och tillkännager detta för
              regeringen.
            </item>
          </list>
          <list xml:id="i-f71Z2wNnV5WN7CvNiqXh5">
            <item xml:id="i-HWUSiZrSeYmzBwPtSBtxk7" sortKey="Yrkande 10">
              Riksdagen ställer sig bakom det som anförs i motionen om att
              regeringen bör återkomma med förslag om en tidsgräns för start
              av asylutredningar som rör barn, och detta tillkännager riksdagen
              för regeringen.
            </item>
          </list>
          <list xml:id="i-BeiUsrjT7NK4WkUWXAwbCK">
            <item xml:id="i-Hu7B4fMnS7foLqxJNMe1Hn" sortKey="Yrkande 11">
              Riksdagen ställer sig bakom det som anförs i motionen om att
              regeringen bör återkomma med förslag om inrättande av en särskild
              inspektion för att säkerställa att Migrationsverkets rutiner och
              riktlinjer tillämpas rättssäkert och enhetligt och tillkännager
              detta för regeringen.
            </item>
          </list>
          <list xml:id="i-QiBYonizLe6totceDkrsnq">
            <item xml:id="i-B3SkKTEAdC7nA2BQEDAhMC" sortKey="Yrkande 12">
              Riksdagen ställer sig bakom det som anförs i motionen om att
              regeringen bör utreda behoven av ökad kunskap om ensamkommande
              flickor och specifika asylskäl för gruppen och tillkännager detta
              för regeringen.
            </item>
          </list>
          <list xml:id="i-J8bvoL4f6zDpYed58YR5Mj">
            <item xml:id="i-H7Q4GQxsDR6SxFrVVEiAdj" sortKey="Yrkande 13">
              Riksdagen ställer sig bakom det som anförs i motionen om att
              regeringen bör återkomma med förslag om att stärka skyddet för
              hbtqi-personer i asylprocess och tillkännager detta för regeringen.
            </item>
          </list>
          <list xml:id="i-P2xE8BrUiUd19uyPSvfXMS">
            <item xml:id="i-PF9rJoGEBFJXknytTEvpnk" sortKey="Yrkande 14">
              Riksdagen ställer sig bakom det som anförs i motionen om att
              regeringen bör säkerställa att Migrationsverket kan erbjuda tolkar
              med hbtqi-kompetens och tillkännager detta för regeringen.
            </item>
          </list>
          <list xml:id="i-XXySbGF49cZdjpcXT9guxW">
            <item xml:id="i-Xa2h97cb6uyvyhfZnTERFX" sortKey="Yrkande 15">
              Riksdagen ställer sig bakom det som anförs i motionen om att
              regeringen bör tillsätta en utredning för att se över rättssäkerheten
              inom asylprocesser och tillkännager detta för regeringen.
            </item>
          </list>
          <list xml:id="i-3EHEvMGYEuShv8Ug1hstdW">
            <item xml:id="i-G4UDinqmVymvhCzJoTbXe6" sortKey="Yrkande 16">
              Riksdagen ställer sig bakom det som anförs i motionen om att
              regeringen bör återkomma med förslag på hur rätten till familjeåterförening
              kan stärkas och tillkännager detta för regeringen.
            </item>
          </list>
          <list xml:id="i-2165X9VNXnXBVtRf5ssbgA">
            <item xml:id="i-5v6KUQBLZSyMRuHrEwg9Zm" sortKey="Yrkande 17">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett borttagande
              av 18-årsregeln i utlänningslagen och tillkännager detta för regeringen.
            </item>
          </list>
          <list xml:id="i-3DAZ4q49QeRaMbBhZH9HWS">
            <item xml:id="i-URwqfQnMmfmT447V5cV6fC" sortKey="Yrkande 18">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag om ett återinförande
              av sista länken-bestämmelsen i utlänningslagen och tillkännager
              detta för regeringen.
            </item>
          </list>
          <list xml:id="i-ScJmeRc9g6me6zd9XmoxTv">
            <item xml:id="i-KsRfzBpk21aKwzm3JQaTf" sortKey="Yrkande 19">
              Riksdagen ställer sig bakom det som anförs i motionen om att
              regeringen bör återkomma med förslag om att öka antalet som vidarebosätts
              till Sverige till 5 000 per år och tillkännager detta för regeringen.
            </item>
          </list>
          <list xml:id="i-VLMxHPDFZjkjwCnGTAkkEp">
            <item xml:id="i-YLKN573Rzdy9xkNJrrkqMc" sortKey="Yrkande 20">
              Riksdagen ställer sig bakom det som anförs i motionen om att
              regeringen bör återkomma med en strategi för återvändandepolitiken
              som bygger på erfarenheter av vad som fungerar och där migrationspolitikens
              mål samverkar, enligt beskrivningen i motionen, och tillkännager
              detta för regeringen.
            </item>
          </list>
          <list xml:id="i-ECtm4iqtWxbVEdvCN51p81">
            <item xml:id="i-7SUND8re8wndhPC6gxGw5K" sortKey="Yrkande 21">
              Riksdagen ställer sig bakom det som anförs i motionen om att
              2016 års ändringar i lagen (1994:137) om mottagande av asylsökande
              m.fl. ska rivas upp och tillkännager detta för regeringen.
            </item>
          </list>
          <list xml:id="i-WwkeeCPWWoRW4sATcveaFb">
            <item xml:id="i-DWS2XNGp1P7pv6grmsnQVC" sortKey="Yrkande 22">
              Riksdagen ställer sig bakom det som anförs i motionen om att
              regeringen ska återkomma med förslag utifrån Uppehållstillstånd
              på grund av praktiska verkställighetshinder och preskription (SOU
              2017:84) och tillkännager detta för regeringen.
            </item>
          </list>
          <list xml:id="i-FHq2i4frRHrSbkCrFtWQvq">
            <item xml:id="i-Jxe1YvnWuuoeQDpx5yq3mk" sortKey="Yrkande 23">
              Riksdagen ställer sig bakom det som anförs i motionen om att
              regeringen bör återkomma med förslag om att höja dagersättningen
              till nivån på riksnormen i försörjningsstödet och sedan räkna
              upp den enligt riksnormen och tillkännager detta för regeringen.
            </item>
          </list>
          <list xml:id="i-9g1nAq57XPvKNJW4ZSeiUM">
            <item xml:id="i-6A4R9o4LBJ6qNZzPVLNV3j" sortKey="Yrkande 24">
              Riksdagen ställer sig bakom det som anförs i motionen om att
              regeringen bör återkomma med förslag om att ge asylsökande och
              de som omfattas av massflyktsdirektivet rätt att läsa svenska
              för invandrare (sfi) och tillkännager detta för regeringen.
            </item>
          </list>
          <list xml:id="i-3XpaD7Gp4KFK2EUvw7pqqB">
            <item xml:id="i-EWJAyZcZk9tR7CHWwGkcYc" sortKey="Yrkande 25">
              Riksdagen ställer sig bakom det som anförs i motionen om att
              regeringen bör återkomma med förslag om att ge de som får tillfälligt
              skydd enligt massflyktsdirektivet rätt att delta i etableringsprogrammet
              och tillkännager detta för regeringen.
            </item>
          </list>
          <list xml:id="i-SVCkN2YkQVmv1gu46f1TWL">
            <item xml:id="i-CYHV9QhwcaGRARkGE4hzW" sortKey="Yrkande 26">
              Riksdagen ställer sig bakom det som anförs i motionen om att
              regeringen bör återkomma med förslag som innebär att de som flytt
              kriget i Ukraina och fått skydd enligt massflyktsdirektivet i
              Sverige ska få folkbokföras här snarast och tillkännager detta
              för regeringen.
            </item>
          </list>
        </div>
        <div xml:id="i-LGamacZUPUM83iDjt9Dj6p" type="motContent">
          <head xml:id="i-7hpa4K4PWYs3Kc43qtK69M" type="h1">
            2 Inledning
          </head>
          <p xml:id="i-58dxzVFKwEJzk7sd3BpnQm">
            Vänsterpartiet vill att Sverige och Europa ska ha en mänsklig
            och välkomnande flyktingpolitik. I en tid då asylrätten är under
            attack i såväl Sverige som Europa står Vänsterpartiet fast vid
            försvaret av rätten till skydd och trygghet. Alla ska ha möjlighet
            att söka skydd undan förföljelse och förtryck. Alla ska kunna
            få sina asylskäl prövade på ett rättssäkert sätt. För att det
            ska bli verklighet måste EU släppa in dem som söker skydd så att
            de kan få sina asylskäl prövade. Så ser det inte ut i dag. I stället
            byggs murarna runt EU ständigt högre och nästan alla legala möjligheter
            att ta sig till EU har täppts till.
          </p>
          <p xml:id="i-G8FaC7RV6evnyVyKBCxuYN">
            De som ändå lyckas ta sig till Europa har få möjligheter att
            påverka var de ska få leva sina liv. Sverige och övriga EU-länder
            kränker i dag systematiskt asylsökandes mänskliga rättigheter.
            För att ändra på det vill vi riva murarna runt EU; vi vill att
            fler länder ska ta sitt ansvar för mottagandet av människor på
            flykt och att de asylsökande ska få större inflytande över var
            de söker asyl. Vänsterpartiets syn på EU:s migrations­politik
            utvecklas i motionen EU:s migrationspolitik (2023/24:648).
          </p>
          <p xml:id="i-Wzssfpy8XcKVdF6v5q2wu">
            Dessutom krävs en rad ändringar i utlänningslagen för att säkerställa
            att skyddsbehö­vande och migranter får sina mänskliga rättigheter
            tillgodosedda och att de ges en rättvis och rättssäker prövning
            av skyddsskäl eller andra skäl för uppehållstillstånd.
          </p>
          <p xml:id="i-GNByJK6jaWRYqzkJhRfguP">
            I Vänsterpartiets Sverige är migration naturligt och självklart.
            Här kan människor på flykt hitta en fristad och andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet.
          </p>
          <head xml:id="i-Wce2A8UCdCAeney4H2j96q" type="h2">
            2.1 Varför drivs människor på flykt?
          </head>
          <p xml:id="i-NxxgFiAP46rExR6DXXqAhU">
            I slutet av 2022 befann sig över 108 miljoner människor på flykt
            runtom i världen, enligt FN:s flyktingorgan UNHCR. De flesta,
            drygt 62 miljoner människor, är internflyktingar. Knappt 30 miljoner
            är flyktingar under UNHCR:s mandat och strax under sex miljoner
            under FN:s hjälporgan för Palestinaflyktingars (UNRWA) mandat.
            Drygt fem miljoner är asylsökande och ytterligare drygt fem miljoner
            är i behov av internationellt skydd. 76 procent av de som befinner
            sig på flykt är i ett låg- eller medelinkomstland, och 72 pro­cent
            av de som flytt sitt land befinner sig i ett grannland till det
            land som de är medborgare i. Barn är överrepresenterade bland
            de som befinner sig på flykt. Omkring 40 procent av de som befinner
            sig på flykt är barn, trots att barn bara utgör 30 procent av
            världens samlade befolkning.
          </p>
          <p xml:id="i-DMNxyFztf5o9kXEJiGGYMP">
            Människor flyr framför allt från politiskt förtryck, krig och
            våld. De bakomliggande orsakerna är en ojämlik och orättvis värld
            samt klimatförändringar. Samtidigt som vi arbetar för ett mänskligt
            och välkomnande mottagande av människor på flykt måste vi bekämpa
            de orättvisor, den ojämlikhet samt de krig, konflikter och klimatförändringar
            som ligger bakom flykten.
          </p>
          <p xml:id="i-JUuVhDF9dD2wSEANoDoFZa">
            Världens konflikter utkämpas till största delen med vapen som
            tillverkats i den rika delen av världen. Vapenhandeln genererar
            stora vinster för vapenindustrin samtidigt som den orsakar död,
            förstörelse och massflykt. Även Sverige bidrar aktivt till att
            män­niskor tvingas att fly genom att exportera vapen till länder
            som kränker grundläggande mänskliga rättigheter och till länder
            som för krig.
          </p>
          <p xml:id="i-43eP39yYtGy98mWBexnFwr">
            Samtidigt växer gruppen klimatflyktingar till följd av att klimatet
            förändras och slår sönder människors möjligheter att leva i sin
            hembygd. Ökad konkurrens om minskande naturresurser skapar och
            förstärker väpnade konflikter. Även när det kommer till klimat­flyktingar
            har vi i Sverige ett stort medansvar genom våra utsläpp av växthusgaser.
          </p>
          <p xml:id="i-UXHS7jbD82wLE6xRbfWhWC">
            När behoven av hjälp är stora måste vi i den rika delen av världen
            ta vårt ansvar och hjälpa dem som är mest utsatta. Vi får aldrig
            använda de drygt 108 miljoner människorna på flykt som ett argument
            för att stänga gränser och förvägra människor skydd. Ändå är det
            precis så Sverige och Europa agerat de senaste åren. Denna politik
            måste förändras till en human och värdig behandling av människor
            på flykt.
          </p>
          <head xml:id="i-E1whS6ZpbGC3UhoRsnRCCn" type="h2">
            2.2 Flyktingkonventionen
          </head>
          <p xml:id="i-Mz1iQu7kNChrsv2s2GwYAP">
            FN:s flyktingkonvention, som utgör grunden för asylrätten och
            människors möjligheter att få skydd undan krig och förtryck, kom
            till 1951. Delvis som en konsekvens av lär­domarna från andra
            världskrigets grymheter och för att möta de uppenbara behoven
            av en politik som värnar dem som utsätts för förföljelse, krig
            och förtryck, men också för att praktiskt hantera det faktum att
            stora folkgrupper hade tvångsförflyttats p.g.a. kriget och nu
            levde i ett annat land än det som de var medborgare i. De behövde
            få en fristad, asyl i det nya landet och därmed möjligheter att
            bli en del av sina nya sammanhang med de rättigheter, skyldigheter
            och möjligheter som följer av erkännandet av flyktingskapet.
          </p>
          <p xml:id="i-4t7Wd1aCMfpxiZBvHfMLdH">
            Flyktingkonventionen har uppdaterats med tilläggsprotokoll för
            att anpassas efter nya verkligheter. Den har varit och är viktig
            för att garantera skyddet för människor på flykt, men både ursprungskonventionen
            och tilläggen innehåller flera begränsningar som beror på när
            de tillkommit. Den mest påtagliga utifrån dagens situation är
            att de förutsätter att den människa som flyr befinner sig i landet
            där hen ska söka asyl, efter­som det var så situationen såg ut
            efter andra världskriget. Det finns inga bestämmelser i konventionerna
            som reglerar rättigheterna under själva flykten. I dag är situationen
            en annan än när konventionen och tilläggen skrevs. Människor flyr
            från förtryck eller för­följelse eller hotas av pågående krig,
            ibland inom landets gränser och ibland till ett grannland där
            det också råder svåra och osäkra förhållanden.
          </p>
          <p xml:id="i-9gKpqoechGCsP2sbY8jNNS">
            Välbevakade gränser och visumkrav hindrar människor från att
            röra sig över nations­gränser och begränsar deras möjligheter
            att få skydd. Resorna, särskilt i de fall då smugg­lare krävs
            för att ta sig fram, är ofta dyra, vilket innebär att många människor
            inte har möjlighet att fly.
          </p>
          <p xml:id="i-YCKL9uv4hZBxkoMwVPYjrS">
            Flyktingkonventionen lägger också grunden för vilka som har rätt
            till asyl. Utgångs­punkten är att förföljelse, förtryck och krig
            utgör anledningar till att kunna få asyl. I svensk lagstiftning
            finns en bestämmelse om att särskilda och synnerligen ömmande
            omständigheter kan ge rätt till uppehållstillstånd. Det kan handla
            om svåra sjukdoms­tillstånd eller levnadsvillkor som gör det direkt
            stötande att avvisa eller utvisa de män­niskor som är drabbade.
            Bestämmelsen har tillkommit efter starka folkopinioner som inte
            accepterat en lagstiftning som behandlar utsatta människor så
            inhumant, men också för att Sverige ska leva upp till de åtaganden
            som vi är bundna av genom flera andra internationella konventioner.
            Dessa skyddsgrunder har begränsats avsevärt på senare år.
          </p>
          <p xml:id="i-CrGAC3rfLod9pHTJEz6KEb">
            Att vara utsatt p.g.a. fattigdom, svält eller sjukdom ger enligt
            flyktingkonventionen eller tilläggsprotokollen inte rätt till
            asyl, trots att behoven av skydd inte nödvändigtvis är mindre
            för de drabbade. Den ekonomiska eller sociala situation som människor
            på flykt befinner sig i är ofta en nära följd av diskriminerande
            och förtryckande politiska beslut. I debatten har begreppet ”ekonomiska
            migranter” kommit att användas, ofta godtyckligt, för att beskriva
            människor på flykt som inte har rätt till skydd enligt flyktingkonventionen.
            Den rika delen av världen har under senare år också blivit allt
            mer stängd för dessa grupper. På så vis används flyktingkonventionen
            för att begränsa möjligheterna att komma till den rikare delen
            av världen, snarare än att ses som en garan­terad miniminivå för
            skydd.
          </p>
          <p xml:id="i-9g5jpg2Y3FzFxjdui159JD">
            Flyktingkonventionen behöver stärkas för att bättre motsvara
            dagens förhållanden. I dagens politiska klimat, då starka nationalistiska
            och högerextrema vindar blåser, måste fokus dock främst ligga
            på att försvara och hävda den flyktingkonvention som ligger fast.
          </p>
          <head xml:id="i-CE64rXugq77cSwgTijmR7s" type="h1">
            3 Ändringar i utlänningslagen
          </head>
          <p xml:id="i-E6uMwaunRDisAxJz7Efba4">
            Sommaren 2021 trädde ändringar i utlänningslagen i kraft, efter
            fem år med begräns­ningslagen (lagen [2016:752] om tillfälliga
            begränsningar av möjligheten att få uppe­hållstillstånd i Sverige).
            Dessa ändringar, som baseras på betänkandet från den parla­mentariska
            migrationskommittén, innebar att huvuddragen i begränsningslagen
            blev permanenta.
          </p>
          <p xml:id="i-58jPwggvQ9SzS2rDKUYZze">
            Regeringen motiverade ändringarna med formuleringen: ”Det finns
            behov av ändrade regler för att regelverket om möjlighet att beviljas
            uppehållstillstånd i Sverige ska vara långsiktigt hållbart och
            inte väsentligen avvika från regelverken i andra EU‑länder. Regelverket
            ska vara humant, rättssäkert och effektivt och värna asylrätten.”
          </p>
          <p xml:id="i-33d2Uaddt2cuv59PaAKD8e">
            Vänsterpartiet instämmer i att det behövs en ny migrationspolitik.
            Vi anser att den svenska asyllagstiftningen behöver förbättras
            och utvecklas. Efter flera års tvära kast och otillräckligt beredd
            lagstiftning är det hög tid att skapa en genomtänkt och soli­darisk
            flyktingpolitik som tar avstamp i internationella konventioner
            och deras ande­mening. Tyvärr lever de nu genomförda förändringarna
            varken upp till regeringens ambitioner eller Vänsterpartiets förhoppningar.
          </p>
          <p xml:id="i-SBxgj7YnBDrNMYdAVeV9YT">
            Förändringarna innebar att den kraftigaste omsvängningen av svensk
            migrations­lagstiftning någonsin (begränsningslagen), med undantag
            av några mindre ändringar, blev permanent. Sverige har därmed
            en lagstiftning som är näst intill så sträng den kan vara utan
            att bryta mot de konventioner och den EU‑rätt som Sverige är bundet
            att följa. Denna förändring har lett till dramatiska försämringar
            av förutsättningarna för de som söker skydd i Sverige, för integrationen
            och för samhället i stort.
          </p>
          <p xml:id="i-Y5bsyfLKGY5V4dGKXrHuwm">
            I propositionen bakom lagändringen konstaterade regeringen själv
            att förslagen skulle leda till försämringar ur ett barnrättsperspektiv,
            försämrad jämställdhet, försämrad integration samt vissa försämringar
            avseende nyanländas hälsa. Förklaringen till att regeringen ändå
            ville genomföra alla dessa försämringar var att den ansåg det
            sannolikt att de skulle få färre människor att söka skydd i Sverige
            och att de skulle leda till att andra länder tog ett större ansvar.
          </p>
          <p xml:id="i-GTJdSyUWGft5NA7LSEFoJB">
            Vänsterpartiet står inte bakom ambitionen att färre ska söka
            skydd i Sverige. Det finns inte heller stöd för föreställningen
            att de strängare reglerna skulle leda till att färre söker sig
            hit eller att andra länder tar ett större ansvar. Det har fem
            år med begräns­ningslagen visat. Förändringarna är i stället uttryck
            för den sämsta formen av symbol­politik, som syftar till att skyla
            över oförmågan att bygga upp en robust välfärd och utjämna klyftorna
            i samhället genom att skylla på de som sökt skydd från krig och
            förtryck. Som resultat blir Sverige ett sämre land att leva i,
            både för den som söker skydd och för alla andra som lever här.
            Vänsterpartiets svar på de förändringar av utlän­ningslagen som
            trädde i kraft sommaren 2021 beskrivs närmare i slutbetänkandet
            från migrationskommittén (SOU 2020:54) samt i motionerna 2022/23:1230
            och 2020/21:4064.
          </p>
          <head xml:id="i-A3rLGieX9yofBSbQ5J3DNX" type="h1">
            4 Paradigmskifte
          </head>
          <p xml:id="i-WJ5HLF2EkAFESM4f7b2c9j">
            Omläggningen av migrationspolitiken under S‑MP‑regeringen, med
            begränsningslagen som främsta exempel, innebar ett skifte när
            det gäller synen på rättigheter och integra­tion. Från att se
            rättigheter som en väg till integration valde en majoritet i riksdagen
            – under ledning av Socialdemokraterna – att använda undandragande
            av rättigheter som ett sätt att försöka skrämma bort människor
            på flykt. Omläggningen av politiken moti­verades nästan uteslutande
            med att de försämrade levnadsvillkoren för nyanlända skulle få
            färre att söka sig till Sverige.
          </p>
          <p xml:id="i-7ZTLjG9BoB2q3A2YuaxZWr">
            Den högerkonservativa regering som tillträdde 2022 tar detta
            skifte ett steg längre genom att föreslå en politik som syftar
            till att få människor som redan befinner sig i Sverige att vilja
            lämna landet. Deras politik innebär därmed att levnadsvillkoren
            för­sämras även för människor som levt i Sverige under lång tid.
            Regeringen bygger på ett samarbete mellan delar av den forna Alliansen
            och Sverigedemokraterna – det organi­serade kapitalets och den
            organiserade rasismens parlamentariska företrädare. Tidöavtalets
            skrivningar pekar fram mot en ekonomisk politik som liknar Alliansens
            negativa arbets­linje, men nu med etniska förtecken.
          </p>
          <p xml:id="i-E8NMZ3KctWnAbqNNLi7nFD">
            Alliansregeringen riktade sina attacker mot sjuka och arbetslösa.
            När sjukförsäkringen och a‑kassan skulle nedmonteras beskrevs
            dessa grupper som lata, simulanter och belastningar för samhället.
            Därmed blev nedskärningarna lättare att motivera. I Tidö­avtalet
            har utrikesfödda fått ta över rollen som grunden till Sveriges
            alla problem. Genom att utmåla dem som inte fötts här som ett
            hot och en belastning blir det lättare att vill­kora deras välfärd
            och rättigheter. Att montera ned trygghetssystemen, välfärden
            och rättighetsskydden är lättare att motivera om man pekar på
            vissa grupper och börjar där. Det är dock tydligt att det inte
            kommer att sluta där.
          </p>
          <p xml:id="i-S9HMbvvt3K95gMkiFcPHMd">
            Vänsterpartiet kommer aldrig att acceptera en sådan politik,
            som splittrar och delar upp samhället i olika grupper med olika
            rättigheter. Vi vet att vårt starkaste verktyg är solidaritet.
            Genom en stark och robust välfärd som omfattar oss alla kan vi
            alla få förut­sättningar att skapa goda liv för oss själva och
            ett gott och tryggt samhälle tillsammans. Det är dags för ett
            nytt paradigmskifte.
          </p>
          <head xml:id="i-Q8BH9uBpJFPL73JF4wsauH" type="h1">
            5 En återgång till den tidigare utlänningslagstiftningen
          </head>
          <p xml:id="i-AXP4ne3Gzbnw2rMF9NzLGz">
            Vänsterpartiet kan med stor sorg konstatera att det finns en
            majoritet i Sveriges riksdag som vill stoppa människorna som flyr
            från krig och förtryck, i stället för att bekämpa anledningarna
            till flykten och vapenexporten till de krigande förtryckarna.
            Som låter världens rikaste kontinent anlita turkisk militär och
            libyska miliser till att beskjuta män­niskor på flykt och trycka
            bort dem från EU:s gränser, i stället för att samarbeta för ett
            humant mottagande av dem som tvingas att fly. Som använder bistånd
            för att tvinga fattiga länder att stoppa människor på flykt, samtidigt
            som den inte agerar för att stoppa skatteflykten från samma länder.
            I en tid då nöden är enorm, när rekordmånga män­niskor befinner
            sig på flykt och de humanitära behoven är stora behövs Sveriges
            röst som humanitär stormakt. Majoriteten i Sveriges riksdag vill
            i stället göra Sverige till en humanitär lilleputtstat.
          </p>
          <p xml:id="i-CdsQMDLJaLkoXsnPRZ6WEY">
            Vänsterpartiet anser att problemet är det faktum att människor
            runtom i världen tvingas att fly för sina liv, inte att några
            få av dem vill söka skydd i Sverige. Tvärtom är det något som
            vi är, och ska vara, stolta över. Att Sverige har varit känt som
            ett land där människors rättigheter respekteras, där även kvinnor
            och barn har rättigheter och goda förutsättningar att förverkliga
            sina livsambitioner, är en bild som vi vill värna och för­stärka.
            För att det ska vara annat än en falsk bild i framtiden krävs
            dock aktiv handling.
          </p>
          <p xml:id="i-2eKcuG2hCyMBw8RxxHbmaf">
            Ambitionen bakom den nya lagstiftningen tycks vara att Sverige
            ska bli ett sämre land, som människor inte vill bo och leva i.
            Det är en politisk vision som Vänsterpartiet är mycket främmande
            för.
          </p>
          <p xml:id="i-XPkRzvhus2XkjQGQoShcod">
            Insikten att borttagande av rättigheter aldrig stannar vid att
            omfatta specifika grupper förpliktigar. Asylrätten skapades inte
            för dagar av fred och frihet utan för svåra tider då mänskligheten
            visar upp sina allra värsta sidor. I ruinerna av andra världskrigets
            för­intelse och fasor, som då drivit många miljoner människor
            på flykt, kom insikten att det krävs ett löfte mellan stater för
            att i framtiden garantera människor en fristad undan krig, förföljelser
            och grymhet. Historiskt ser vi, från misslyckade internationella
            försök att enas om att rädda judar undan den förestående Förintelsen
            1938, till skärpt migrations­lagstiftning i Sverige under Balkankriget
            och nutidens misslyckade försök att hitta gemensamma ansvarstaganden
            i EU, att det är lättare för stater att enas om att stänga gränser
            och skärpa lagstiftning än att besluta om system för att rädda
            människor på flykt. Därför är asylrätten en grundläggande rättighet
            som måste försvaras, i vårt samhälle och internationellt.
          </p>
          <p xml:id="i-M8R5DUmfJ5FoBe97FuSS2h">
            Kvotflyktingsystemet måste alltid kompletteras med andra vägar
            till skydd. Här behöver Sverige visa vägen genom att delta i fördelning
            av kvotflyktingar och omför­delning av flyktingar inom EU och
            samtidigt försvara rätten att söka asyl via fler lagliga vägar
            och en utlänningslag som rättvist och rättssäkert lever upp till
            innehållet och ande­meningen i de konventioner som Sverige är
            bundet av.
          </p>
          <p xml:id="i-51LPEzZKKXNvaMFFUGagtv">
            Mot denna bakgrund stod Vänsterpartiet inte bakom begränsningslagen
            eller föränd­ringarna i utlänningslagen. Dessa lagändringar gör
            inte asyllagstiftningen mer långsiktigt hållbar, human, effektiv
            och rättssäker, snarare tvärtom. Därför vill Vänsterpartiet se
            en återgång till utlänningslagen som den såg ut innan begränsningslagen
            trädde i kraft.
          </p>
          <p xml:id="i-Y8Jjo7wuTz6Ss5xJ6CjSDA">
            Regeringen bör återkomma med förslag om att återgå till utlänningslagen
            som den såg ut innan begränsningslagen trädde i kraft. Detta bör
            riksdagen ställa sig bakom och ge regeringen till känna.
          </p>
          <head xml:id="i-QXv6ctCjeoSqW136b8ZXri" type="h1">
            6 Översyn och övergångsbestämmelser
          </head>
          <p xml:id="i-KZCyGAtE3AqZJsgyHakX4d">
            Vid en återgång till utlänningslagen som den såg ut innan begränsningslagen
            trädde i kraft bör situationen för dem som drabbats av de senaste
            årens migrationspolitik åtgärdas. Vänsterpartiet anser även att
            regeringen borde ha adresserat problematiken med att utlänningslagen
            står över LVU, som i flera fall inneburit att beslut fattats om
            att utvisa barn som tvångsomhändertagits tillsammans med de föräldrar
            som förvaltningsrätten konstaterat saknar förmåga att tillgodose
            barnens behov.
          </p>
          <p xml:id="i-2TFEqgAftYMb8EzjnhyNKq">
            Det finns flera andra brister i den ordinarie utlänningslagen
            som borde ses över vid en återgång till den. En återgång till
            utlänningslagen kräver också särskilda övergångs­bestämmelser
            för att exempelvis hantera återgången till permanenta uppehållstillstånd
            som huvudregel.
          </p>
          <p xml:id="i-4ztwEuZARJjQUXcqtSXx8G">
            Vid en återgång till utlänningslagens lydelse före den 20 juli
            2016 bör regeringen återkomma med förslag på en översyn av lagen
            och nödvändiga övergångsbestämmelser. Detta bör riksdagen ställa
            sig bakom och ge regeringen till känna.
          </p>
          <head xml:id="i-NiY4YwD9ZA1FvN8G6G9pwf" type="h2">
            6.1 Regularisering
          </head>
          <p xml:id="i-WLgD7uKYTdtBct44m98HzE">
            Vänsterpartiet anser att det behövs en tydligare reglering i
            lagstiftningen för dem som levt i Sverige under lång tid utan
            tillstånd, en form av regularisering. Behoven av en lösning för
            dessa grupper aktualiserades under coronapandemin, som ledde till
            ytter­ligare ökad utsatthet och osäkerhet för berörda grupper.
          </p>
          <p xml:id="i-KdZiGVDb2U8vuPJ2ythPdP">
            Begränsningslagen har, tillsammans med flera andra ändringar
            av migrationspolitiken de senaste åren, lett till ett ökat antal
            papperslösa och till större utsatthet och osäkerhet inom gruppen.
            Bland annat behövs en långsiktigt hållbar lösning för dem som
            omfattas av den s.k. gymnasielagen, men också för andra som drabbats
            av lång väntan, ovisshet och rättsosäkra asylprocesser.
          </p>
          <p xml:id="i-VCkpkrCopNJqJUR5Y7ZGYv">
            De som omfattas av den s.k. gymnasielagen kom till Sverige som
            barn och sökte skydd här undan krig och förtryck. De flesta kom
            innan migrationspolitiken svängde, innan högerpolitiker och borgerliga
            ledarsidor började skrika om systemkollaps och innan riksdagen
            bestämde att vi skulle ha så sträng asyllagstiftning som möjligt.
            Genom gymnasielagen skulle de få en ny chans, men lagen var så
            dåligt konstruerad att den ovisshet och oro som drabbat gruppen
            kvarstod. Vänsterpartiet såg bristerna och försökte åtgärda dem,
            men regeringen ville annorlunda och nu lever många ensamkommande
            med konsekvenserna.
          </p>
          <p xml:id="i-QrohB1YkUBPPgoRP4qwWFL">
            I debatten kallas de för ”vuxna män utan asylskäl”. Sanningen
            är att det handlar om barn som sökte och behövde skydd i Sverige.
            De har behandlats fruktansvärt illa till följd av politiska beslut
            och har hunnit bli vuxna under tiden. När vi ser att ensam­kommande
            far illa, att det psykiska lidandet växer, med en kraftig överrepresentation
            av självmord inom gruppen som följd samt att de utnyttjas i brottslighet
            och är en del av ett växande skuggsamhälle så måste vi agera.
            Det är politiska beslut som skapat problemen och politiska beslut
            som kan åtgärda dem. En stor del av de ensamkommande som lever
            i Sverige har stadgat sig här. De har skaffat vänner och familjer,
            de har lärt sig språket, engagerar sig i föreningslivet och kämpar
            med studierna – som alla andra unga män­niskor. Det svenska samhället
            har dessutom investerat i dem och de är nu en del av Sverige.
            De är redo att bidra till samhället och de behövs i ett Sverige
            med skriande brist på arbetskraft inom både offentlig och privat
            sektor samt med en åldrande befolkning.
          </p>
          <p xml:id="i-NAKA7njytATdumZ6mN1YFG">
            Utan politiska beslut som löser situationen kommer en stor del
            av gruppen att tvingas att leva som papperslösa i Sverige. Vänsterpartiet
            anser normalt inte att amnesti är rätt väg att gå för att skapa
            en human och rättssäker asylprocess, men i vissa akuta lägen är
            det nödvändigt för att rätta till orimliga effekter av tidigare
            beslut. Vi vill i första hand se en långsiktig förändring av migrationspolitiken
            i en mer human, välkomnande och ansvarstagande riktning. Därför
            vill vi se en återgång till utlänningslagen som den såg ut innan
            begränsningslagen trädde i kraft, med vissa justeringar. Att bevilja
            permanenta uppehållstillstånd till de ensamkommande som har varit
            i Sverige i över ett år skulle kosta staten omkring 250 miljoner
            kronor.
          </p>
          <p xml:id="i-H3ebyX1EJiX5mXvT5wm8Fh">
            De ensamkommande barn och unga som varit i Sverige i över ett
            år ska beviljas permanenta uppehållstillstånd. Detta bör riksdagen
            ställa sig bakom och ge regeringen till känna.
          </p>
          <p xml:id="i-22iND48ThMRPyQXfBBsqqd">
            En lösning behövs också för alla andra som drabbats av bristerna
            i den lagstiftning som gällt under senare år. De senaste årens
            utveckling i Afghanistan har blixtbelyst den utsatta situation
            som bl.a. barnfamiljer med utvisningsbeslut till Afghanistan befinner
            sig i. Hur en sådan lösning ska utformas, vilka avgränsningar
            som behöver göras och vilka som bör omfattas är komplexa frågor
            som kräver närmare granskningar. Vänster­partiet anser därför
            att regeringen bör tillsätta en utredning som undersöker möjligheterna
            att införa en form av regularisering. Det finns olika liknande
            regleringar i andra länder som en utredning bör undersöka.
          </p>
          <p xml:id="i-3HNoQrzXxNVfH2dWZoVUDa">
            Regeringen bör utreda möjligheten att införa en form av regularisering
            för den som levt i Sverige under en längre tid oavsett tidigare
            uppehållsrättslig status. Detta bör riks­dagen ställa sig bakom
            och ge regeringen till känna.
          </p>
          <head xml:id="i-CynZPByg2wPPemu1CcXgBa" type="h2">
            6.2 Övergången från barn till vuxen
          </head>
          <p xml:id="i-C8ZDCHFetG7jC7cpgrEonf">
            18-årsgränsen är viktig för att värna barns rättigheter och ge
            dem ett starkare skydd. I dag har gränsen blivit alltför absolut.
            Det finns inget stöd för att påstå att den som är 18 år lättare
            klarar av att återvända till det land hen flytt från än den som
            är 17 år. Våldet och förtrycket gör inga åldersbedömningar. I
            flera delar av den svenska lagstiftningen, exempelvis delar av
            asyllagstiftningen och lagstiftningen kring vård av barn, finns
            särskilda bestämmelser för ungdomar upp till 21 år. Möjligheterna
            att i utlänningslagen ta större hänsyn till denna åldersgrupp
            bör utredas, dock utan att försämra rättigheterna och skyddet
            för dem som är under 18 år. Utöver det bör asylsökande bedömas
            enligt den ålder de har när de ansöker om asyl, något som slagits
            fast i domar från Europadomstolen.
          </p>
          <p xml:id="i-KpvQySePmTBnbrQFnzRov9">
            Regeringen bör genomföra en översyn av utlänningslagens åldersgränser
            och vilka konsekvenser de har i syfte att stärka skyddet för dem
            mellan 18 och 21 år. Detta bör riksdagen ställa sig bakom och
            ge regeringen till känna.
          </p>
          <head xml:id="i-8RTZvLbZXXvWMEaJMnGZvS" type="h2">
            6.3 Stärk barnrättsperspektivet i utlänningslagen
          </head>
          <p xml:id="i-Rq68sJTRF1U7A343e8uDRW">
            Skyddet för barn är för svagt i utlänningslagen. Vänsterpartiet
            anser att lagen bör ses över för att säkerställa att den överensstämmer
            med barnkonventionen. De rekommen­dationer som FN:s barnrättskommitté
            gett till Sverige om förföljelse som barn utsätts för måste återspeglas
            i utlänningslagen. Barns rätt till individuell prövning av sina
            asylskäl måste stärkas.
          </p>
          <p xml:id="i-CzBqoLtzNfyocwy5Boa191">
            Regeringen bör återkomma med förslag om att tydliggöra barnspecifika
            former av förföljelse som flyktinggrund i utlänningslagen. Detta
            bör riksdagen ställa sig bakom och ge regeringen till känna.
          </p>
          <p xml:id="i-GXdXhMqEkEFciDm2Tq2PQL">
            Vidare utgör det s.k. olämplighetsrekvisitet i paragrafen om
            barnets rätt att komma till tals i utlänningslagen i dag ett hinder
            för att barnets rättigheter ska tillgodoses. Det måste därför
            tas bort. Barnets rätt till information måste stärkas. Barnets
            bästa ska ut­redas och särskilt beaktas i alla fall som rör ett
            barn, och vid bedömningen av barnets bästa måste hänsyn tas till
            barnets åsikter. Handläggningen av asylärenden som rör barn måste
            ha ett tydligt barnrättsperspektiv.
          </p>
          <p xml:id="i-5vHvYGqg9HdBw9dvGvqqGQ">
            Regeringen bör återkomma med förslag om att stärka barnets rätt
            att komma till tals i utlänningslagen. Detta bör riksdagen ställa
            sig bakom och ge regeringen till känna.
          </p>
          <p xml:id="i-PF34uEXDV43Nes5cauyZ2N">
            Genom propositionen Svensk migrationspolitik i globalt perspektiv
            (1996/97:25) genomfördes en förändring i lagen om vård av unga
            som innebar att utlänningslagen alltid går före vid en lagkollision.
            I flera fall har detta inneburit att beslut fattats om att utvisa
            barn som tvångsomhändertagits tillsammans med de föräldrar som
            förvaltnings­rätten konstaterat saknar förmåga att tillgodose
            barnens behov. Vänsterpartiet anser att denna ordning bör ses
            över så att utvisningar av tvångsomhändertagna barn förutsätter
            godkännande av socialnämnden, för att Sverige ska leva upp till
            skyldigheterna i förhål­lande till barnens bästa.
          </p>
          <p xml:id="i-3DTH4hzW68r86pZP5VQwKr">
            Regeringen bör återkomma med förslag om att utvisningar av tvångsomhändertagna
            barn förutsätter godkännande av socialnämnden. Detta bör riksdagen
            ställa sig bakom och ge regeringen till känna.
          </p>
          <head xml:id="i-Rw6rUCFJbT2qn35oZ5ZGNE" type="h2">
            6.4 Stärk barnrättsperspektivet i asylutredningen
          </head>
          <p xml:id="i-tCdVYf7bHcSakAg9SsjyL">
            För att asylprocessen ska bli korrekt, för att alla uppgifter
            ska komma fram på ett rättvisande sätt och för att den asylsökande
            ska känna förtroende för processen och Migrationsverket måste
            utredningarna ske på ett sätt som skapar förtroende hos de asylsökande.
            När Migrationsverket intervjuar barn använder de ett protokoll
            som får samtalen att likna förhör. En sådan ingång i en asylutredning,
            där den asylsökande känner sig som en misstänkt brottsling från
            början, kommer aldrig att kunna skapa det förtroende som behövs.
          </p>
          <p xml:id="i-HHbgFKErwNDgoEJfKqt4DN">
            De ofta svåra och traumatiska upplevelser som asylsökande barn
            varit med om är krä­vande att prata om och riskerar att utelämnas
            med de nuvarande utredningsmetoderna. Under den period av hög
            belastning på Migrationsverket som rått till följd av det stora
            antalet asylsökande 2015 har barnrättsgruppen på Migrationsverket
            tagits bort. Kunskap­erna om barns specifika behov blir därmed
            bristande och prövningen av deras skyddsskäl ofrånkomligen lidande.
          </p>
          <p xml:id="i-Xz8diWfkMC9hE4GGarqPbG">
            Barnrättsperspektivet måste stärkas i asylutredningarna. Det
            är delvis en kunskaps­fråga. Därför anser Vänsterpartiet, precis
            som Barnombudsmannen, att barnanpassade utredningsenheter bör
            inrättas på Migrationsverket. Migrationsverkets metoder behöver
            utvecklas för att säkerställa att barn kommer till tals på ett
            bra och meningsfullt sätt, i synnerhet yngre barn och barn med
            funktionsnedsättning. Ambitionen bör vara att barn alltid ska
            höras av särskilt utbildade utredare som har tillgång till aktuell
            landinformation om barns livsvillkor. Även tolkar ska ha särskild
            kunskap om barn i asylprocessen och barns grundläggande rättigheter.
          </p>
          <p xml:id="i-MtKjGyAhjiCL5AMY5BC83M">
            Regeringen bör återkomma med förslag om inrättande av barnanpassade
            utrednings­enheter på Migrationsverket. Detta bör riksdagen ställa
            sig bakom och ge regeringen till känna.
          </p>
          <p xml:id="i-KipFYME2duebaEKWzc4Bh9">
            Det är särskilt viktigt att barns asylutredningar prioriteras
            eftersom barn är extra utsatta. Minnen kan både blekna och påverkas
            under tiden. Tiden mellan asylansökan och asyl­utredning måste
            därför kortas. En gräns på maximalt två månader från registrering
            till asylutredning, som Barnombudsmannen föreslår, vore att föredra.
          </p>
          <p xml:id="i-CFkf4ePnvjt3gWEBETcT9U">
            Regeringen bör återkomma med förslag om en tidsgräns för start
            av asylutredningar som rör barn. Detta bör riksdagen ställa sig
            bakom och ge regeringen till känna.
          </p>
          <p xml:id="i-Vwop6fs5A1BVJj7svZzUkb">
            I dag finns stora brister i hur handläggningen av ärenden där
            barn söker asyl går till. Varken lagar, förordningar eller Migrationsverkets
            egna rättsliga ställningstaganden och andra föreskrifter följs
            på ett tillfredsställande sätt, enligt Barnombudsmannen. Det bör
            därför inrättas en inspektion med uppdrag att granska om Migrationsverkets
            regelverk och rutiner tillämpas som det är tänkt.
          </p>
          <p xml:id="i-5FZKP3Xou7ZQm9g9VA5CFh">
            Regeringen bör återkomma med förslag om inrättande av en särskild
            inspektion för att säkerställa att Migrationsverkets rutiner och
            riktlinjer tillämpas rättssäkert och enhetligt. Detta bör riksdagen
            ställa sig bakom och ge regeringen till känna.
          </p>
          <head xml:id="i-BUVMkE6c5UBLQB8a5qSVaP" type="h2">
            6.5 Feministisk migrationspolitik
          </head>
          <p xml:id="i-EihX7aGPWPuH4NWyTQgMQ1">
            Vänsterpartiet är ett feministiskt parti. För oss innebär det
            att all vår politik präglas av en feministisk analys och ger samma
            möjligheter och rättigheter till alla människor oavsett kön. Vi
            för en feministisk migrationspolitik. Dagens svenska migrationspolitik
            präglas av patriarkala strukturer. Möjligheterna att ta sig till
            Europa, att få asyl, motta­gandet och vägarna till etablering
            i Sverige är anpassade för män. Flyktvägen till Europa och Sverige
            är farlig och kantad av stor utsatthet. Resan över Medelhavet
            sker med livet som insats.
          </p>
          <p xml:id="i-3pSKwQbCWnDdF3MKRUpZXF">
            Livet på flykt medför stora hot mot den egna säkerheten för alla.
            Kvinnor är särskilt utsatta. Rapporterna är många om sexuella
            trakasserier och övergrepp och om hur kvinnor erbjuds tjänster
            från lägervakter, poliser och smugglare i utbyte mot sex. Inskränkningarna
            av rätten till familjeåterförening gör det svårare för kvinnor
            att ta sig till Sverige. Kvinnor och barn tvingas därmed ut i
            osäkra båtar på Medelhavet. Den enda vägen till permanent uppehållstillstånd
            blir att få ett fast arbete, samtidigt som vi vet att nyanlända
            kvinnor har svårare att få jobb än män. Vänsterpartiet tar patriarkala
            strukturer och bristande jämställdhet på allvar. När de används
            som slagträ i debatten för att misstänkliggöra flyktingar skadar
            det arbetet för jämställdheten och spär på rasistiska strömningar.
          </p>
          <p xml:id="i-TBgbw4QumQ3zGbPcVsCRWM">
            Med en feministisk migrationspolitik kan vi säkerställa ett värdigt
            och inkluderande mottagande där alla människor har samma möjligheter
            att ta sig till Sverige och samma möjligheter att etablera sig
            i samhället. Det är så vi har byggt ett av världens mest jäm­ställda
            länder och det är så vi fortsätter att bygga ett mer rättvist
            och jämlikt Sverige.
          </p>
          <p xml:id="i-6FS9n47m4gmmCDRb1DB2xY">
            Vänsterpartiets politik kring flyktingmottagande ur ett feministiskt
            perspektiv presen­teras i motionen Rättighetsbaserat flyktingmottagande
            byggt på välfärd (2019/20:220).
          </p>
          <p xml:id="i-9eNZA7M5CVQ1pvbUoJzvn8">
            Flickor utgör en relativt sett liten del av de ensamkommande
            barn och unga som söker asyl i Sverige. De flickor som har flytt
            kan vara extra utsatta om de ska av‑ eller utvisas. Flykten i
            sig, och ett liv på egen hand i Sverige, kan utgöra så pass allvarliga
            hot mot dem om de skulle återvända att det bör kunna räknas som
            skyddsskäl i sig i vissa fall. Migrationsverket bedriver ett utvecklingsarbete
            när det gäller genusmedveten asylprövning genom den jämställdhetsintegrering
            som verket tillsammans med en rad andra myndigheter genomför.
            En del av det arbetet är det rättsliga ställningstagande om förföljelse
            p.g.a. kön avseende kvinnor som tagits fram. Mycket pekar dock
            på att kunskapen om specifika asylskäl för ensamkommande flickor
            behöver stärkas.
          </p>
          <p xml:id="i-B93q4syCmhnkNa1se6UxwA">
            Regeringen bör utreda behoven av ökad kunskap om ensamkommande
            flickor och specifika asylskäl för gruppen. Detta bör riksdagen
            ställa sig bakom och ge regeringen till känna.
          </p>
          <head xml:id="i-GBE6So9Jvjoi8zeHayTxyv" type="h2">
            6.6 Hbtqi‑personers rättigheter i asylprocessen
          </head>
          <p xml:id="i-U2uQHzxNPChJSsfAQJWmCC">
            Under 2020 publicerade RFSL en omfattande rättsutredning om migrationsmyndig­heternas
            utredning, prövning och bedömning av hbtqi‑personers asylskäl.
            Utredningen, som granskade över 2 000 enskilda beslut och domar
            i hbtqi‑asylärenden, visade att Migrationsverket och migrationsdomstolarna
            systematiskt gör felaktiga bedömningar och tillämpar otillåtna
            avslagsmotiveringar i strid med svensk och internationell rätt
            i hbtqi‑asylärenden. Rättsosäkerheten är utbredd i hbtqi‑asylärenden
            och skyddsbehövande hbtqi‑asylsökande nekas systematiskt skydd
            och utvisas därmed till länder där de riskerar förföljelse. År
            2023 genomförde RFSL en uppföljande rättsutredning baserad på
            1 360 domar och beslut från migrationsdomstolarna och Migrationsverket
            mellan november 2020 då den första rättsutredningen publicerades
            och fram till maj 2023. RFSL konstaterar att de nödvändiga förändringar
            som efterfrågades i utredningen från 2020 uteblivit.
          </p>
          <p xml:id="i-BJUChztAvvoZ7CjXybkWE1">
            Enligt RFSL:s utredning från 2020 ställer migrationsmyndigheterna
            ett antal krav för att sökande ska göra sina hbtqi‑asylskäl trovärdiga
            och tillförlitliga. Bland annat ska hen ha genomgått en inre process
            fram till insikt om sin sexuella läggning, sin köns­identitet
            eller sitt könsuttryck. Hen ska ha känt eller åtminstone kunna
            reflektera kring känslor av olikhet, stigma och skam. Ju mer tabu
            hbtqi är i hemlandet, desto mer krävs att den sökande kan prata
            om det. Kravet är ologiskt och strider mot utlänningslagen. Den
            som tagit ”för stora risker” anses inte trovärdig och får avslag.
            Detta baserar sig på fördomen att hbtqi‑personer inte tar risker.
          </p>
          <p xml:id="i-RYNiNPDVNnNkiNNxwX2G58">
            Kraven som myndigheterna ställer utgår från den felaktiga och
            stereotypa föreställ­ningen att hbtqi‑personer har universellt
            gemensamma erfarenheter som kan utredas och bedömas. Skyddsberättigade
            hbtqi‑personer som inte har eller kan beskriva dessa erfaren­heter
            anses inte trovärdiga, får avslag och utvisas. Kraven strider
            mot UNHCR:s rikt­linjer, EU-rätten, EU-domstolens praxis, utlänningslagens
            förarbeten och Migrations­verkets eget rättsliga ställningstagande,
            enligt RFSL:s utredning. Trots att det sedan 15 år är förbjudet
            i svensk rätt och sedan 10 år i internationell rätt att kräva
            att asylsökande ska dölja sin hbtqi‑identitet, används diskretionskrav
            i 53 procent av ärendena från länder som Irak, Kenya, Etiopien,
            Jordanien, Libanon och Ryssland – länder där hbtqi‑personer straffas
            med böter, tortyrklassade ”tester” och avrättning. Transpersoners
            asylskäl prövas felaktigt eller inte alls. Könsidentitet prövas
            som homo- eller ”transsexuell” läggning. Könsuttryck feltolkas
            som sexuell läggning eller ”ett personlighetsdrag”. Det leder
            till felaktiga avslag och utvisningar av transpersoner till länder
            där de kan straffas med döden. RFSL menar också att rättsosäkerheten
            är utbredd i hbtqi‑asylärenden. På denna punkt tycks migrationsmyndigheterna
            ha utvecklats sedan 2020. Sammanblandningen av de olika juridiska
            asylskälen sexuell läggning, könsidentitet och könsuttryck bedöms
            ha minskat i den uppföljande utredningen.
          </p>
          <p xml:id="i-3UTyYJ1FScWjGzRSXf3kon">
            Grundläggande förvaltningsrättsliga principer om enhetlighet
            och förutsebarhet upp­fylls inte. Identiska berättelser, omständigheter
            och landrapporter bedöms olika. Vissa beviljas asyl medan andra
            lika skyddsbehövande får avslag och utvisas till förföljelse.
            Sent framförda hbtqi‑asylskäl bedöms ofta vara icke trovärdiga
            och tillförlitliga, och 9 procent avslås vid en ny prövning.
          </p>
          <p xml:id="i-Hw7TPsURhpkGYrfzw8xWVY">
            Av de granskade ärendena i den uppföljande utredningen från 2023
            avslogs 96 procent. Den absolut vanligaste orsaken till avslag
            är att myndigheterna bedömer att trovärdigheten brister. Just
            trovärdighetsbedömningar avseende hbtqi‑personers asylskäl har
            mött omfattande kritik, även internationellt. Denna kritik har
            också resulterat i ett arbete på EU‑ och FN‑nivå som enligt RFSL
            kan leda till förändringar som påverkar den svenska rättstillämpningen,
            vilket dock kan ta tid. Vänsterpartiet välkomnar den utvecklingen
            men anser samtidigt att den svenska regeringen bör göra mer för
            att stärka rättssäkerheten för hbtqi‑flyktingar och att det behöver
            ske omgående.
          </p>
          <p xml:id="i-C9FtVsGpvHb2Xn92UKWoQB">
            Utifrån rättsutredningen 2020 riktar RFSL 17 rekommendationer
            till de asylprövande myndigheterna. De rekommenderar bl.a. att
            den asylsökandes självidentifikation ska vara utgångspunkt vid
            utredning, prövning och bedömning i hbtqi‑asylärenden samt att
            migrationsmyndigheterna ska upphöra med och helt överge idén om
            att det är möjligt att objektivt fastställa någons sexuella läggning
            eller könsidentitet. Vidare anser de att migrationsmyndigheterna
            ska upphöra med krav på och förväntningar om att vissa erfa­renheter
            ska ha ägt rum och kravet på att den sökande ska redogöra för
            och beskriva dessa. Migrationsmyndigheterna ska också vid bedömningen
            ta hänsyn till den sökandes personliga förutsättningar, situation
            och omständigheter, vilka påverkar dennes individ­uella förmåga
            att ge en sammanhängande muntlig redogörelse och upphöra med kravet
            på att den asylsökande har känt eller åtminstone måste reflektera
            kring olikhet, stigma och skam. RFSL rekommenderar också migrationsmyndigheterna
            att upphöra med otillåtna diskretionskrav och samtliga stereotypa
            antaganden om hbtqi‑personer som läggs till grund för avslagsmotiveringar.
          </p>
          <p xml:id="i-HHbTqZGrHpPgm9kHoQB1Dn">
            I den uppföljande utredningen från 2023 vidhåller RFSL att de
            tidigare rekommen­dationerna fortsatt är relevanta och riktar
            ytterligare rekommendationer till regering och riksdag. RFSL rekommenderar
            bl.a. regeringen att i regleringsbrev till Migrationsverket ge
            en tydlig instruktion om och krav på kvalitetssäkring i utredningar,
            prövningar och bedömningar av hbtqi‑asylärenden samt att ge Migrationsverket
            i uppdrag att utbilda samtlig operativ personal löpande i utredning,
            prövning och bedömning av skyddsbehov som grundas på sexuell läggning,
            könsidentitet och könsuttryck. Vidare menar RFSL att regeringen
            bör ge Migrationsverket i uppdrag att föra statistik över hbtqi‑asylärenden
            och vilken skyddsgrund ett asylärende beviljas eller avslås på
            samt att tillsätta en utred­ning av rättssäkerheten i hbtqi‑asylärenden.
          </p>
          <p xml:id="i-8Uwm8rdpHupxmP8QyaYzFP">
            Vänsterpartiet instämmer i RFSL:s analys av situationen för hbtqi‑personer
            i asyl­processen och i de rekommendationer som förs fram i båda
            rättsutredningarna.
          </p>
          <p xml:id="i-5tTQZRvcucg9zHEJtgJLZY">
            Regeringen bör återkomma med förslag om att stärka skyddet för
            hbtqi‑personer i asylprocessen utifrån beskrivningen ovan. Detta
            bör riksdagen ställa sig bakom och ge regeringen till känna.
          </p>
          <p xml:id="i-Xr7efzF27Tce9MbH8VNyxP">
            Tolkar och tolkning är ett viktigt inslag i asylprocessen och
            det är därför viktigt att den tolk som anlitas av Migrationsverket
            i förekommande fall har sådan kompetens om hbtqi‑frågor att tolken
            kan bemöta den asylsökande på ett respektfullt sätt samt behärskar
            hbtqi‑relevanta ord.
          </p>
          <p xml:id="i-14ojeMKjAReQh4KCgeFX1">
            Regeringen bör säkerställa att Migrationsverket kan erbjuda tolkar
            med hbtqi–kompetens. Detta bör riksdagen ställa sig bakom och
            ge regeringen till känna.
          </p>
          <head xml:id="i-HAiZm8sMkPcMAgGBQ9tcvt" type="h1">
            7 En rättssäker asylprövning
          </head>
          <p xml:id="i-XEmZhqccYZeu2Qcq9bR4EN">
            Vänsterpartiet anser att rättssäkerheten inom asylprocessen behöver
            utredas närmare än vad som varit möjligt inom ramen för Migrationskommitténs
            arbete. Därför bör en separat utredning tillsättas med syftet
            att lämna förslag på hur rättssäkerheten inom asylprocessen kan
            förstärkas.
          </p>
          <p xml:id="i-WJNTRr8Xh1RgY3jvGepi4q">
            Migrationskommittén gör i sitt betänkande bedömningen att rättssäkerheten
            är god. Vänsterpartiet delar inte den bedömningen och anser dessutom
            inte att kommittén visar att det finns täckning för det påståendet.
            Att kommittén dessutom påstår att de förslag till förändringar
            i utlänningslagen som den föreslog i sig skulle leda till ökad
            rättssäkerhet är inte heller belagt. Tvärtom cementeras med förslagen
            flera källor till rättsosäkerhet, såsom skyddsgrundens betydelse
            för vilka rättigheter man får.
          </p>
          <p xml:id="i-HkrJtWwPkAepAswxAETD7j">
            De senaste åren har visat att rättssäkerheten inom asylrätten
            är allt annat än god. Det handlar om allt från svåröversiktlig
            materiell rätt till process och bedömningar som inneburit rättsförluster
            och i många fall reella hinder för att skyddsbehövande männi­skor
            ska få asyl. En del strukturella problem finns också, t.ex. bristande
            kvinno-, barn- och hbtqi‑perspektiv (som beskrivs närmare ovan),
            bristande anpassningar för personer med funktionsnedsättningar,
            tolkproblem samt inkonsekventa och felaktiga förvarsbeslut.
          </p>
          <p xml:id="i-BZidbZEb5PknMeRNMS2oko">
            Det finns omfattande kritik mot hur asylprocessen fungerar i
            dag, inte minst från asylrättsjurister, människorättsorganisationer
            och civilsamhällesorganisationer. Detta gäller t.ex. kvalitet
            och metoder för trovärdighetsbedömningar, medicinska ålders­bedömningar
            och landinformation. Om rättssäkerheten inte tas på stort allvar
            finns det risk för att förtroendet för asylprocessen försämras
            ytterligare. Förtroendet för processen är en förutsättning för
            acceptans av de beslut som fattas. En process med högre förtroende
            blir därmed mer effektiv.
          </p>
          <p xml:id="i-GCdAAgvHkyV1GWkbY8sZrX">
            En utredning av rättssäkerheten bör granska asylprocessens alla
            delar och ta hänsyn till det som skiljer asylärenden från andra
            förvaltningsrättsliga processer och beslut. Utredningen bör särskilt
            studera hur förutsättningarna för extra utsatta och marginaliserade
            grupper kan förbättras och likställas med övriga grupper och den
            bör inte utgöras av parlamentariker.
          </p>
          <p xml:id="i-5jYgsZKecTLzELKiJKPnsJ">
            Regeringen bör tillsätta en utredning för att se över rättssäkerheten
            inom asylprocesser utifrån beskrivningen ovan. Detta bör riksdagen
            ställa sig bakom och ge regeringen till känna.
          </p>
          <head xml:id="i-3FVid1UntXoQZtJtEUybBL" type="h1">
            8 Utvidga rätten till familjeåterförening
          </head>
          <p xml:id="i-PvYNUSRtgG3QGhTuER9oDE">
            En av få lagliga vägar till Sverige går genom familjeåterförening.
            Rätten till familjeåter­förening är i dag inskränkt genom både
            lagstiftning och praktiska hinder. Om fler familjer på flykt skulle
            tillåtas att återförenas, skulle det innebära att många människor
            slapp ta den livsfarliga vägen över Medelhavet. Att få bo ihop
            med sin familj är en mänsklig rättighet som har starkt skydd i
            internationella konventioner. Vänsterpartiet vill se en utvidgning
            av rätten till familjeåterförening.
          </p>
          <head xml:id="i-MWNSy6Cvr9Cayzip9MxaNW" type="h2">
            8.1 Familjeåterförening i praktiken
          </head>
          <p xml:id="i-LKMsaTkwEahJMRHeP4Q5u8">
            Principen om familjens enhet fastslogs första gången 1948 i FN:s
            allmänna förklaring om mänskliga rättigheter. Att familjen har
            rätt till samhällets och statens skydd har sedan dess fastslagits
            i flera konventioner om mänskliga rättigheter. Enligt FN:s konvention
            om barnets rättigheter ska ett barns ansökan om familjeåterförening
            behandlas på ett positivt, humant och snabbt sätt; dessutom ska
            barnets bästa komma i främsta rummet vid alla åtgärder som rör
            barnet. Detta har införlivats i EU:s familje­återföreningsdirektiv
            (2003/86/EG) som Sverige har implementerat i sin lagstiftning.
          </p>
          <p xml:id="i-R25J17LAP2AbmLbx6GENJs">
            Inskränkningarna i rätten till familjeåterförening i den nya
            lagstiftningen får mycket stora konsekvenser för människor på
            flykt, asylsökande och nyanlända. Sedan tidigare finns stora brister
            i hur denna rättighet efterlevs. För att få rätt att återförenas
            med en familjemedlem som har fått uppehållstillstånd i Sverige
            måste den som är kvar i sitt hemland intervjuas vid en svensk
            ambassad. Flera ambassader, exempelvis de i Damaskus, Bagdad och
            Kabul, har inte hanterat ansökningar om familjeåterförening sedan
            en tid tillbaka. Medborgare i dessa länder tvingas därmed vända
            sig till beskick­ningar i andra länder, ofta med långa väntetider
            och begränsade möjligheter till inresa. På så vis begränsas möjligheterna
            till familjeåterförening även för de som uppfyller de högt ställda
            lagkraven. Att utöver en mycket sträng lagstiftning också införa
            andra hinder för att familjer ska kunna leva tillsammans är oanständigt.
          </p>
          <p xml:id="i-85Kcp4djoipEqtRJ3kAMHs">
            Regeringen bör återkomma med förslag på hur rätten till familjeåterförening
            kan stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-Q6aCHuRvd8R3AECvReq165" type="h2">
            8.2 Ta bort 18‑årsgränsen för familjeåterförening
          </head>
          <p xml:id="i-YVKuFwBpqFgZajXWXhWrLG">
            Utlänningslagen innehåller en 18‑årsregel som innebär att uppehållstillstånd
            p.g.a. familjeanknytning mellan föräldrar och barn endast beviljas
            om barnet är under 18 år. Vänsterpartiet anser att denna bestämmelse
            är onödigt snäv. Om en person i familjen (begreppet familj avser
            i gällande lagstiftning en kärnfamilj bestående av föräldrar och
            barn [biologiska eller adopterade]) har skyddsbehov är det sannolikt
            att samma sak gäller även för övriga familjen. För de flesta av
            oss är relationen mellan föräldrar och barn livslång, och det
            är orimligt att kräva att den ska avslutas just för att barnet
            hunnit fylla 18 år. I en situation där det som nu finns mycket
            få lagliga vägar för att få skydd i EU ger en vidgning av denna
            bestämmelse dessutom möjlighet att ge fler människor skydd utan
            att de ska behöva riskera livet.
          </p>
          <p xml:id="i-TNJfUdy9BLrYZgUfvZ4EKC">
            Regeringen bör återkomma till riksdagen med förslag om ett borttagande
            av 18‑årsregeln i utlänningslagen. Detta bör riksdagen ställa
            sig bakom och ge regeringen till känna.
          </p>
          <head xml:id="i-Bxx84PDcnNi2XBMSAsTuyG" type="h2">
            8.3 Återinför sista länken‑bestämmelsen
          </head>
          <p xml:id="i-8ijYSX26gZ2EacMagMLsRB">
            Tidigare fanns en s.k. sista länken‑bestämmelse i utlänningslagen
            som innebar att om en enda familjemedlem var kvar i hemlandet
            kunde denne beviljas uppehållstillstånd för att komma till Sverige
            och leva med den övriga familjen här. När bestämmelsen togs bort
            stängdes dörren för många av dessa människor. Det finns åtskilliga
            exempel på kvar­varande, åldriga föräldrar som har separerats
            från sina vuxna barn p.g.a. att den typen av familjeåterförening
            har omöjliggjorts. Vänsterpartiet anser att sista länken‑bestämmelsen
            måste återinföras.
          </p>
          <p xml:id="i-14pdRE26FwKE5HtRsVTdqd">
            Regeringen bör återkomma till riksdagen med förslag om ett återinförande
            av sista länken‑bestämmelsen i utlänningslagen. Detta bör riksdagen
            ställa sig bakom och ge regeringen till känna.
          </p>
          <head xml:id="i-8mf38fjD3VkWMXcr2EUgjR" type="h1">
            9 Öka antalet kvotflyktingar
          </head>
          <p xml:id="i-Nre7xYif4Ht7aFKAdidFqA">
            Kvotflyktingar är flyktingar som via FN:s flyktingorgan UNHCR
            får vidarebosätta sig i något av de 25 länder i världen som har
            vidarebosättningsprogram, varav Sverige är ett. Flyktingarna väljs
            ut av UNHCR och varje land väljer självt hur många det vill ta
            emot. Kvotflyktingar bedöms vara särskilt utsatta för förföljelse
            p.g.a. ras, nationalitet eller annan utsatt samhällsgrupp och
            flygs ofta direkt från krisområdenas närhet till vidare­bosättningslandet.
            Kvotflyktingar är den enda grupp som får permanent uppehålls­tillstånd
            direkt enligt den nuvarande asyllagstiftningen, och att komma
            till Sverige som kvotflykting är en av få lagliga vägar att ta
            sig hit på för människor på flykt. UNHCR bedömer att över 2 miljoner
            människor är i behov av vidarebosättning under 2023, jämfört med
            1,4 miljoner under 2022. Samtidigt konstaterar UNHCR att målet
            om att vidarebosätta 90 000 människor under 2022 inte kommer att
            nås.
          </p>
          <p xml:id="i-D4YC6d2atAg1RUURsa1wo6">
            Tidigare tog Sverige emot mellan 1 700 och 1 900 kvotflyktingar
            varje år. Under den förra mandatperioden ökade regeringen antalet
            kvotflyktingar som Sverige tog emot i flera steg. Under 2017 ökade
            antalet till 3 400 per år, och 2018 till 5 000 per år. Den högernationalistiska
            regeringen har minskat antalet till 900 per år. Regeringen vill
            dessutom att de som vidarebosätts i Sverige ska väljas utifrån
            förutsättningar att kunna integreras väl i samhället, i stället
            för utifrån skyddsbehov.
          </p>
          <p xml:id="i-2iQgv4ZnkDtEqzYMvo7vCm">
            Mot bakgrund av det stora behovet och den oroliga situationen
            på flera håll i världen samt av att asylmottagandet i Sverige
            ligger på historiskt låga nivåer är detta beslut ett oerhört svek
            mot människor på flykt världen över. Vänsterpartiet anser att
            Sverige ska ta emot fler kvotflyktingar; till att börja med bör
            vi återgå till att ta emot 5 000 per år. I vår budgetmotion för
            2024 (2023/24:2385) avsätter vi resurser för att mottagandet av
            vidarebosatta ska öka till 5 000 per år.
          </p>
          <p xml:id="i-SU2sZNZKxumoZoapiRUCVr">
            Regeringen bör återkomma med förslag om att öka antalet som vidarebosätts
            till Sverige till 5 000 per år. Detta bör riksdagen ställa sig
            bakom och ge regeringen till känna.
          </p>
          <head xml:id="i-Ko5enKrrVZQyV4MfE41vXQ" type="h1">
            10 Återvändande
          </head>
          <p xml:id="i-QSY5hkTfKj83aLgo7HKd9J">
            Vänsterpartiet är mycket kritiskt till de prioriteringar regeringen
            gjort i arbetet för att öka återvändandet av de som fått avslag
            på asylansökningar. Vi menar att fokus bör ligga på ett effektivt
            återvändande med bibehållen rättssäkerhet och mänsklig värdighet,
            inte på repressiva åtgärder.
          </p>
          <p xml:id="i-NSDBzkGzgHfpJb6qJMfkkW">
            I Svenska Röda Korsets mångåriga arbete med dessa frågor har
            det tydligt framkommit att positiva incitament är det bästa sättet
            att öka viljan till frivilligt återvändande. Det handlar om att
            utöka återetableringsstödet så att det omfattar fler nationaliteter,
            att ge behovsanpassad rådgivning efter avslag på asylansökan och
            inför återvändandet samt att ge riktade stödinsatser till särskilt
            utsatta grupper.
          </p>
          <p xml:id="i-KYjvS2REZPKdU1RLnmw2Ye">
            Att förbereda för de som ska återvända både materiellt och psykosocialt
            underlättar återvändandet. Dessa insikter bör vara vägledande
            i samarbeten och avtal med andra länder i stället för hot om indraget
            utvecklingsbistånd. De främsta utmaningarna i återvändandearbetet
            är antalet som ska ut‑ och avvisas, att en betydande del av de
            som ska av‑ och utvisas är svåra att hitta och att en del inte
            går att av‑ eller utvisa eftersom deras hemländer inte tar emot
            dem. Det framgår bl.a. av Delegationen för migrations­studiers
            (Delmi) rapport De som inte får stanna: Att implementera återvändandepolitik
            (2020:1) och av Riksrevisionens granskning Återvändandeverksamheten
            – resultat, kostnader och effektivitet (RiR 2020:7).
          </p>
          <p xml:id="i-WYrJXZmeiy6WVF3i9JsVhk">
            Rapporterna, som granskar återvändandepolitiken från ganska snäva
            perspektiv, lyfter behoven av ökad samordning mellan myndigheter
            och tydligare styrning. Delmis rapport lyfter målkonflikter och
            att de måste adresseras. Den säger inte att återvändandet ska
            gå före andra mål, vilket ibland hävdats i debatten. En svaghet
            i rapporten är att den ställer dessa mål i konflikt med varandra
            i stället för att lyfta fram hur de alla kan uppnås samtidigt
            och samspela genom en annan politik än den som nu förs. En politik
            som karaktäriseras av effektiva och rättssäkra asylprocesser med
            korta handläggningstider skulle leda till beslut som accepteras
            i högre grad och minskar risken för en stark an­knytning till
            Sverige, vilket därmed underlättar återvändandearbetet. På så
            vis kan målen som i Delmis rapport ställs emot varandra i stället
            samverka för en bättre funger­ande process. Vänsterpartiet menar
            att återvändandepolitiken bör vägledas av ambitionen att dessa
            mål ska samverka med varandra för att åstadkomma en process som
            är så bra som möjligt för alla inblandade.
          </p>
          <p xml:id="i-A39tc1NpK7UDaPB3hQCGr6">
            I en senare publicerad rapport inom samma projekt har Delmi undersökt
            vad som påverkar viljan att återvända till ursprungslandet samt
            hur man lyckas med återintegra­tionen. Rapporten bygger på en
            studie baserad på 100 intervjuer med personer som har återvänt,
            såväl självmant som ofrivilligt, till Afghanistan respektive Irak.
            Under 2020 besvarade informanterna frågor om hur deras liv såg
            ut innan och under resan till Sverige, perioden under asylprövningen
            och efter själva återvändandet. Rapporten konstaterar att kombinationen
            av att inte vara tillräckligt informerad om den svenska asyl-
            och åter­vändandeprocessen och traumatiska upplevelser innan och
            under flykten har en inverkan på förmågan att förstå ett återvändandebeslut.
          </p>
          <p xml:id="i-Eew4sPc2PKXwHJeTyhd9QC">
            I rapporten konstateras ett glapp mellan det frivilliga och hållbara
            återvändande och den återintegration som är eftersträvade mål
            i Sverige och i EU och återvändarnas verklighet, som är en helt
            annan. Det bekräftas av att över hälften av respondenterna planerar
            att försöka fly på nytt.
          </p>
          <p xml:id="i-GVxxVgi92PwBMN84QdiCpt">
            I rapporten anförs att en bättre kommunikationsstrategi mellan
            myndigheter och migranter bör utformas och att en professionalisering
            av tolktjänster och de offentliga ombuden behövs, vilket också
            skulle stärka rättssäkerheten i asylprocessen. Åter­integrationsprogram
            bör anpassas efter individernas behov, och uppföljning och utvär­dering
            av de svenskfinansierade stödprogrammen bör göras för att identifiera
            brister och kunna förbättra rutiner. Lagliga vägar för arbete
            och studier ökar incitamenten för att återvända frivilligt, vilket
            i sin tur minskar en riskfylld återmigration och skapar bättre
            förutsättningar för en säker och reguljär migration. Slutsatserna
            från Delmis rapport stämmer väl överens med de från Röda Korsets
            mångåriga arbete på området och de förslag som Vänsterpartiet
            länge förespråkat.
          </p>
          <p xml:id="i-PaS7i6UECDH3f5ULAL2ZcK">
            Regeringen bör återkomma med en strategi för återvändandepolitiken
            som bygger på erfarenheter av vad som fungerar och där migrationspolitikens
            mål samverkar enligt beskrivningen ovan. Detta bör riksdagen ställa
            sig bakom och ge regeringen till känna.
          </p>
          <head xml:id="i-EfPdYmvB4qhjtvLtVs2qT1" type="h2">
            10.1 LMA
          </head>
          <p xml:id="i-HurpAQocWGRrtHdMGL25cq">
            Våren 2016 genomfördes förändringar i lagen (1994:137) om mottagande
            av asylsökande m.fl. (LMA). Förändringarna byggde på migrationsöverenskommelsen
            mellan den dåvarande regeringen och Moderaterna, Centerpartiet,
            Liberalerna och Kristdemokraterna från 2015 och innebar att den
            som får avslag på sin asylansökan, undantaget barn och barnfamiljer,
            mister rätten till bistånd och boende.
          </p>
          <p xml:id="i-4kbK5f7j77UayTJ49CHuth">
            Denna förändring har fått förödande effekter. I stället för att
            öka antalet som åter­vänder efter beslut om av‑ eller utvisning,
            vilket var syftet, har den lett till att fler lever som papperslösa
            i Sverige och under ännu större utsatthet. Vänsterpartiet var
            ensamt parti att rösta emot lagändringen. Vi ifrågasatte att den
            skulle få de effekter som reger­ingen eftersträvade. Valet mellan
            att följa eller inte följa ett av‑ eller utvisningsbeslut är valet
            mellan att återvända till den plats man flytt ifrån eller stanna
            kvar på den plats man flytt till. Även i de fall det bedöms saknas
            asylskäl flyr människor från hemska och osäkra förhållanden. Att
            tro att ett indraget bistånd skulle vara nog för att få dessa
            människor att vilja återvända är naivt.
          </p>
          <p xml:id="i-49txRh8CMQWaF9icRThGhy">
            Det finns en hel del dokumenterad erfarenhet om vilken typ av
            återvändandearbete som fungerar, inte minst från Svenska Röda
            Korsets verksamhet. Dessa erfarenheter har regeringen konsekvent
            ignorerat. Vår bedömning var, när förslaget lades fram, att förändringen
            i lagen skulle resultera i att allt fler skulle leva som papperslösa
            i Sverige och att situationen för människor som redan var väldigt
            utsatta skulle bli ännu svårare. Vissa kostnader minskar till
            följd av lagändringen, i och med att rätten till bistånd och boende
            försvinner för den aktuella gruppen, men andra kostnader ökar
            eller uppstår till följd av deras utsatta levnadssituation. Kostnader
            som belastar kommuner, ideella orga­nisationer och lokalsamhället.
          </p>
          <p xml:id="i-X3FjKYixihdZNbiqYwdiVh">
            Vi kan nu konstatera att vi hade rätt i vår bedömning. Svenska
            Röda Korset gjorde en nulägesanalys av konsekvenserna av ändringen
            i LMA i början av 2017 och uppmärksammade då en ökad oro och utsatthet
            bland de personer som berörts av lagändringen och konstaterade
            att allt fler asylsökande med avslag hade kontaktat dem för att
            få stöd och hjälp. Omkring 90 procent av de berörda som Röda Korset
            hade haft kontakt med hade efterfrågat mat. Drygt 30 procent hade
            uppgivit en gravt försämrad hälsa. Det handlar framför allt om
            personer som inte längre har tillgång till för dem nödvändiga
            mediciner för att behandla t.ex. cancer, diabetes eller tarmsjukdomar.
            Över 80 procent av de som Röda Korset mött beskrev att de mådde
            psykiskt dåligt till följd av den situation de befann sig i.
          </p>
          <p xml:id="i-FukDZhRDhoPJtvkg1MdX9M">
            Asylrättscentrum har lyft flera fall där personer avhysts från
            sitt boende trots att de gjort allt de kunnat för att medverka
            vid av‑ eller utvisning. Röda Korsets erfarenheter stärker den
            bilden. Mer än 50 procent av de personer som Röda Korset mött
            uppgav att de inte förstod varför rätten till bistånd hade upphört
            och att något skriftligt beslut om att biståndet upphört inte
            överlämnats. De hade inte heller fått information om möjlig­heten
            att överklaga. I Röda Korsets rapport går också att läsa om gravida
            kvinnor som kastats ut på gatan till följd av lagändringen. Röda
            Korset beskriver också en ökning av antalet personer som lever
            utanför samhällets skyddsnät till följd av lagändringen och en
            ökad risk för att denna grupp exploateras genom utnyttjande på
            arbetsmarknaden, prostitution och droghandel. Det innebär en ökad
            utsatthet för individen och även negativa konsekvenser för samhället
            i stort.
          </p>
          <p xml:id="i-WtSpP8vF8UZZrgq4ojkKBs">
            Erfarenheter från Norge visar på samma problem som Röda Korset
            beskrivit i sina rapporter, och när Nederländerna införde liknande
            begränsningar fälldes staten av Europarådets granskningskommitté
            för den sociala stadgan. Utredningen om uppe­hållstillstånd p.g.a.
            praktiskt verkställighetshinder gjorde en internationell utblick
            och studie av tidigare forskning bl.a. avseende inskränkningar
            av rättigheter för personer med lagakraftvunna av‑ eller utvisningsbeslut.
            Utredningen fann inga belägg för att fler personer självmant lämnar
            ett land efter av‑ eller utvisningsbeslut när inskränkningar i
            rättigheter har genomförts.
          </p>
          <p xml:id="i-HgyLuyuz5KXCxykyYoLxeP">
            Den tidigare regeringen tillsatte en utredning som bl.a. ska
            se över ändringarna i LMA och fler andra delar av lagen. Vänsterpartiet
            välkomnar att ändringarna i LMA ses över; vi har krävt det under
            flera år. Vi anser dock att ändringarna i lagen bör rivas upp
            omedelbart.
          </p>
          <p xml:id="i-NWu26TPn7F9sd9gtz6o19e">
            2016 års förändringar i lagen (1994:137) om mottagande av asylsökande
            m.fl. ska rivas upp. Detta bör riksdagen ställa sig bakom och
            ge regeringen till känna.
          </p>
          <head xml:id="i-2KrNmueuT1dirSmETXbUQS" type="h1">
            11 Verkställighetshinder
          </head>
          <p xml:id="i-CptWW1imPMdcSZb6Ao4wuT">
            En del av de personer som fått avslag på sin ansökan om asyl
            kan inte återvända. I stället för att hantera detta faktum genom
            att föreslå möjligheter till uppehållstillstånd för dessa människor,
            har både Sverige och EU kommit med flera förslag på hur åter­vändandet
            ska öka genom hårdare tag och svårare levnadsvillkor för dessa
            människor. Den uppenbara konsekvensen är en större grupp papperslösa
            som lever i mycket utsatta situationer.
          </p>
          <p xml:id="i-PiFEfb3J8eWUv6Nyb4ZjvQ">
            Varför människor hamnar i denna situation varierar. Dels kan
            det röra sig om stats­lösa som saknar ett anvisat mottagarland
            som ser sig vara folkrättsligt förpliktigat att bevilja inresetillstånd,
            dels kan en stat av politiska skäl vara ovillig att låta en medborgare
            återvända. En persons medborgarskap kan också ha dragits tillbaka
            eller så kan det vara omöjligt att ta sig till det anvisade mottagarlandet
            eller mycket svårt att få inresetillstånd.
          </p>
          <p xml:id="i-NcEnzTz72BopmcjeGFH7HV">
            I november 2016 tillsatte regeringen en utredning för att kartlägga
            förekomsten av och rättstillämpningen i ärenden om uppehållstillstånd
            där ett beslut om av‑ eller utvisning inte kan verkställas av
            praktiska skäl utanför den enskildes kontroll. Utredningens betänkande
            Uppehållstillstånd på grund av praktiska verkställighetshinder
            och preskription (SOU 2017:84) presenterades i november 2017 och
            visar att kraven på individen att bevisa att det finns praktiska
            hinder för återvändande är orimligt höga. Så är det även i fall
            där det i stort sett är omöjligt att få fram godtagbar dokumentation
            gällande praktiska hinder. Vidare godtar Migrationsverket sällan
            den dokumentation som lämnas.
          </p>
          <p xml:id="i-M6WpJ6jivzJTyrDxaRNGYv">
            Möjligheterna att få stanna i Sverige p.g.a. praktiska hinder
            efter ett beslut om av‑ eller utvisning är mycket små; det handlar
            om drygt 10 personer per år. Utredningen föreslår bl.a. ett förtydligande
            av lagstiftningen så att den vars av‑ eller utvisningsbeslut inte
            kan verkställas av skäl som ligger utanför individens kontroll
            beviljas uppehållstillstånd. Den föreslår också att frågan om
            statslösas rättsliga ställning utreds vidare. Tyvärr har regeringen
            inte tagit något av utredningens förslag vidare.
          </p>
          <p xml:id="i-NVJznX4BEXmsgSjHEgEq47">
            Vänsterpartiet menar att det borde ligga i alla länders intresse
            att motverka en lag­stiftning, vare sig den är svensk eller EU-rättslig,
            som för med sig att fler människor tvingas att leva som papperslösa.
            Trots det får både Sveriges och EU:s politik just de konsekvenserna.
            Vi menar också att det är olyckligt att regeringen inte agerat
            utifrån de konstruktiva förslag som utredningen presenterat utan
            i stället fortsätter på den inslagna och repressiva vägen. Vi
            beklagar också att Migrationskommittén inte ville diskutera frågan.
          </p>
          <p xml:id="i-BEWfWw2be1dcehyRA2zUtj">
            Regeringen ska återkomma med förslag utifrån Uppehållstillstånd
            på grund av praktiska verkställighetshinder och preskription (SOU
            2017:84). Detta bör riksdagen ställa sig bakom och ge regeringen
            till känna.
          </p>
          <head xml:id="i-DYb5XfyCvphvm7bBRuc5Mg" type="h1">
            12 Villkoren för ukrainska flyktingar och asylsökande
          </head>
          <p xml:id="i-JzwsBex9oTA1QxBai1r6Hi">
            Till följd av Rysslands invasion av Ukraina har nästan 8 miljoner
            människor flytt landet. Av dem har närmare 5 miljoner människor
            fått tillfälligt uppehållstillstånd enligt EU:s massflyktsdirektiv.
            Närmare 50 000 personer har beviljats tillfälligt skydd i Sverige.
            Cirka 40 000 av dem bedöms fortfarande vara kvar i landet.
          </p>
          <p xml:id="i-Cd98H9Xy2sSRAVHj8p5DYG">
            De ukrainska medborgare som har fått skydd i Sverige enligt massflyktsdirektivet
            ges i stort sett samma rättigheter och förutsättningar som asylsökande.
            Därmed tvingas de att leva på samma låga dagersättning som asylsökande,
            de har ingen rätt att läsa sfi och de får endast vård som inte
            kan anstå.
          </p>
          <p xml:id="i-Jx6RAJhZP5KY1c6tPUPRdi">
            Vänsterpartiet anser att såväl asylsökande som de ukrainska medborgare
            som fått tillfälligt uppehållstillstånd i Sverige enligt massflyktsdirektivet
            bör ges bättre levnads­villkor, högre dagersättning och förutsättningar
            för en meningsfull sysselsättning.
          </p>
          <p xml:id="i-FdakzU5hFqahk8NYHwP6Wn">
            Beslutet att aktivera massflyktsdirektivet gällde till en början
            under ett år. EU‑kom­missionen förlängde nyligen giltighetstiden
            med ytterligare ett år. Direktivet kan gälla under maximalt tre
            års tid. Efter det kan insatser för återvändande eller reguljära
            asyl­processer ta vid. Det innebär att de människor som får uppehållstillstånd
            enligt direktivet kan behöva leva under de förutsättningar som
            direktivet ger i längre än tre års tid. Sannolikt kommer en betydande
            del av de som har fått skydd här att stanna en längre tid, kanske
            permanent.
          </p>
          <head xml:id="i-F2KYhkTGsMDv9ZmSBjA6Lw" type="h2">
            12.1 Dagersättning
          </head>
          <p xml:id="i-P7ANGcekCQAon358F3AyHa">
            Dagersättningen för asylsökande har inte höjts sedan 1994. Redan
            då låg den under nivån för försörjningsstöd. Vuxna ensamstående
            får 71 kronor per dag, om de inte bor på en anläggning där måltider
            ingår. En vuxen som delar hushåll med någon annan vuxen får 61
            kronor per dag. För barn betalas mellan 37 och 50 kronor per dag,
            beroende på ålder. En ensamstående vuxen som bor på en anläggning
            där måltider ingår får 24 kronor per dag.
          </p>
          <p xml:id="i-R2fk7wfWWoMwHfzPjrvWh1">
            Sverige betalar ut 2 100 kronor i månaden som mest till en ensamstående.
            Därmed är dagersättningen lägre än i exempelvis Tyskland, Österrike,
            Spanien, Danmark, Finland och Norge. Dagersättningen för ensamstående
            uppgår till ca 3 600 kronor per månad i Österrike och Tyskland,
            till ca 3 334 kronor per månad i Finland och till 3 685 kronor
            per månad i Danmark. En ensamstående boende i anläggningsboende
            där mat ingår får omkring 720 kronor per månad i Sverige och omkring
            1 397 kronor per månad i Tyskland.
          </p>
          <p xml:id="i-JYCWpakiBGZpGuQQHFho3i">
            Den undermåliga materiella standard som präglar tiden som asylsökande
            beskrivs som den främsta orsaken till bristande hälsotillstånd
            hos asylsökande i bl.a. Delmis rapport Asylsökandes möte med Sverige
            (2018:8). Migrationsverkets dåvarande generaldirektör Mikael Ribbenvik
            varnade i Ekots lördagsintervju (2022-03-26) för att den låga
            ersättningen leder till ökad social utsatthet. Precis som Stockholmspolisen,
            SKR och en rad människorättsorganisationer menade generaldirektören
            att denna utsatthet ökar risken för trafficking, annat sexuellt
            utnyttjande och annan exploatering. Flyktingarna från Ukraina,
            som omfattas av samma regelverk som asylsökande, utgörs till mycket
            stor del av kvinnor och barn och hör nu till de särskilt utsatta.
          </p>
          <p xml:id="i-PMh8Xo57AUrgHHcdc9nbMH">
            Vänsterpartiet anser att dagersättningen bör höjas till nivån
            för riksnormen i försörj­ningsstödet. I vår budgetmotion för 2024
            (2023/24:2385) föreslår vi att riksnormen höjs med 1 000 kronor
            per månad och hushåll samt 500 kronor per månad och barnhushåll
            och ytterligare 200 kronor per månad och barn. För en familj med
            två vuxna och två barn innebär Vänsterpartiets förslag att dagersättningen
            höjs från 6 540 kronor per månad till 14 970 kronor per månad,
            räknat i 2023 års nivåer. Dagersättningen bör för kommande år
            följa riksnormens utveckling. Förslaget skulle innebära att de
            statliga utgifterna ökade med omkring 850 miljoner kronor 2024.
          </p>
          <p xml:id="i-MGtVYmURWN4eSWNuSAFhuQ">
            Regeringen bör återkomma med förslag om att höja dagersättningen
            till nivån på riksnormen i försörjningsstödet och sedan räkna
            upp den enligt riksnormen. Detta bör riksdagen ställa sig bakom
            och ge regeringen till känna.
          </p>
          <head xml:id="i-6AnFgpqsV5LEaWaDQzQxTc" type="h2">
            12.2 Meningsfull sysselsättning
          </head>
          <p xml:id="i-78NMZAdQBZBnswkfNrrqUE">
            En meningsfull sysselsättning i väntan på besked om ens framtid,
            i form av asylbeslut eller hur massflyktsdirektivet utvecklas,
            är tillsammans med de materiella villkoren den viktigaste faktorn
            för hälsan för den berörda gruppen. Vänsterpartiet anser att de
            som lever i en oviss väntan till följd av sin flykt bör ges goda
            förutsättningar till en menings­full sysselsättning. Det handlar
            framför allt om att lära sig språket och delta i andra utbildningsinsatser.
          </p>
          <p xml:id="i-A4nNpCEcSsCFnEoGQqqjYJ">
            Att kunna det svenska språket är viktigt för att komma in i samhället.
            Vänsterpartiet vill förbättra förutsättningarna för asylsökande
            och de som flytt kriget i Ukraina att lära sig svenska. Vi anser
            att asylsökande och de som fått uppehållstillstånd enligt massflykts­direktivet
            bör få rätt att läsa sfi. När högerpartierna vill införa språkkrav
            vill vi stärka möjligheterna att lära sig språket.
          </p>
          <p xml:id="i-KXaeDai6X3ZMP8nqW85UiF">
            Regeringen bör återkomma med förslag om att ge asylsökande och
            de som omfattas av massflyktsdirektivet rätt att läsa svenska
            för invandrare (sfi). Detta bör riksdagen ställa sig bakom och
            ge regeringen till känna.
          </p>
          <p xml:id="i-Vsw3Bsyiacd1GHCMBeXPgR">
            De som har fått uppehållstillstånd enligt massflyktsdirektivet
            har också arbetstillstånd. På den punkten skiljer sig gruppen
            från asylsökande som måste ansöka om undantag för att få möjlighet
            att arbeta. När massflyktsdirektivet aktiverades fanns det hos
            regeringen en föreställning om att de som flytt kriget i Ukraina
            snabbt skulle komma in på arbets­marknaden. Vi kan nu se att den
            föreställningen var något optimistisk. Vänsterpartiet anser att
            de som får uppehållstillstånd enligt massflyktsdirektivet bör
            få delta i etablerings­programmet så att de får bättre möjligheter
            att komma i arbete samt en meningsfull sysselsättning.
          </p>
          <p xml:id="i-5FAabx5jCoENsjpEnPdSfz">
            Regeringen bör återkomma med förslag om att ge de som får tillfälligt
            skydd enligt massflyktsdirektivet rätt att delta i etableringsprogrammet.
            Detta bör riksdagen ställa sig bakom och ge regeringen till känna.
          </p>
          <head xml:id="i-71dwMfQJQPjPfPXpCXStrE" type="h2">
            12.3 Rätt till folkbokföring
          </head>
          <p xml:id="i-R7uJEYmZRTuv6PfcbTjc1A">
            Jämfört med de övriga nordiska länderna har Sverige tagit emot
            minst antal ukrainare som flytt kriget per capita. Till och med
            Island har tagit ett större ansvar i detta avseende. En kartläggning
            från Nordiska ministerrådet och UNHCR visar att Sverige ger de
            ukrainare som får skydd här sämre levnadsvillkor än övriga nordiska
            länder på flera punkter. Dagersättningen är lägre, språkundervisningen
            är sämre och rätten till sjukvård är begränsad till vård som inte
            kan anstå, medan de i övriga länder har rätt till samma vård som
            medborgare.
          </p>
          <p xml:id="i-JzZ1ev47LZk7xb1SPG782w">
            Som huvudregel ska den som kommer att bo i Sverige i minst ett
            år framåt folk­bokföras här. Ukrainarna kommer att vara här längre
            än så, men enligt reglerna i massflyktsdirektivet ska de ändå
            inte folkbokföras här. Som folkbokförd får man ett personnummer
            och samma rättigheter som övriga tidigare asylsökande som fått
            skydd i Sverige. Det skulle ge betydligt bättre förutsättningar
            för gruppen att komma in i sam­hället och kunna känna trygghet
            i en extremt svår situation. Det skulle förbättra möjlig­heterna
            att komma i arbete och minska utsattheten bland den stora andel
            som av olika anledningar inte kommer i arbete.
          </p>
          <p xml:id="i-HhRGpLTqUi4kU2Hi1dz3WP">
            Skyddet enligt massflyktsdirektivet är förvisso tillfälligt,
            men tillfälligt skydd är huvudregeln för asylsökande i Sverige
            i dag. Att folkbokföras här och få en tryggare tillvaro hindrar
            inte på något sätt den som vill återvända till Ukraina, när så
            är möjligt, från att göra det. Det finns också mycket som tyvärr
            talar för att kriget i Ukraina kommer att bli långvarigt.
          </p>
          <p xml:id="i-TwV2pqfZuo4Ffkrn2kKpSJ">
            Regeringen bör återkomma med förslag som innebär att de som flytt
            kriget i Ukraina och fått skydd enligt massflyktsdirektivet i
            Sverige ska få folkbokföras här snarast. Detta bör riksdagen ställa
            sig bakom och ge regeringen till känna.
          </p>
        </div>
        <div xml:id="i-QW5vs7Tt6Siw999bE2kVNy" type="motSignatures">
          <list xml:id="i-Wop883ku3btyraoSVmn6SA">
            <item xml:id="i-DBHmY3Seh9uwKrgU1BUAvr" who="i-QhdbBfCQXCqPEr4GTwvK8F">
              Tony Haddou (V)
            </item>
            <item xml:id="i-X8BVyEyMoYGAr7sS1MbAw7" who="i-S9N4wWD2qfoGM8u1D3QrvL">
              Nadja Awad (V)
            </item>
            <item xml:id="i-H3e3sYiuCzXmvrTqXVmZBp" who="i-AcrNjdftfgEDKtVYDbE4tQ">
              Gudrun Nordborg (V)
            </item>
            <item xml:id="i-GKR5yD8siguCEoMU2zi3ao" who="i-3YXCipudYA4N8ZNFk2PrxQ">
              Jessica Wetterling (V)
            </item>
          </list>
        </div>
      </div>
    </body>
  </text>
</TEI>
