<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-MJU-03681">
  <teiHeader>
    <fileDesc>
      <titleStmt>
        <title>Cirkulär va och vatten</title>
        <author corresp="i-QHgv5iNVwgGKJgHaJMZ8sM">av Magnus Ek m.fl. (C)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3681 av Magnus Ek m.fl. (C)</title>
          <idno type="rdwebb">H9023681</idno>
          <rs type="number">3681</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H9023681/text</ref>
          <ref type="dokument_url_html">http://data.riksdagen.se/dokument/H9023681</ref>
          <ref type="dokumentstatus_url_xml">http://data.riksdagen.se/dokumentstatus/H9023681</ref>
          <ref type="docx">http://data.riksdagen.se/fil/D1476B73-C345-49EF-9261-96B091B27B15</ref>
          <ref type="pdf">http://data.riksdagen.se/fil/1282BF1D-0E87-4A62-8EEB-2558F6A1CBA3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-QHgv5iNVwgGKJgHaJMZ8sM</idno>
            <name>Magnus Ek</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-W1SpeP85RXQTDYN2miQfXU</idno>
            <name>Daniel Bäckström</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-2SnUjYd3qzUQVBobN3u1Yc</idno>
            <name>Ulrika Heie</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-CdKPr5PV7B8cJEHJFtQGGn</idno>
            <name>Peter Helander</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-RSqbTnBBX6dtdvF5RUM8Lr</idno>
            <name>Ola Johansson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-WG1giJMSibawsd4Nrc2c3k</idno>
            <name>Mikael Larsson</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-Qqu9byP8zwudzHA8ErxkRe</idno>
            <name>Rickard Nordin</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-Uwm3eggnWKqmERZ766iV6a</idno>
            <name>Anne-Li Sjölund</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="woman">
            <idno>i-NaB2cvgwB4zVi98HPFcvof</idno>
            <name>Kristina Yngwe</name>
            <state type="partyAffiliation" ref="Q110832">
              <desc>C</desc>
            </state>
          </person>
          <person gender="man">
            <idno>i-FucmvyHZ22CXcKRGnfjaC4</idno>
            <name>Anders Åkesson</name>
            <state type="partyAffiliation" ref="Q110832">
              <desc>C</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-PKjFEmij7sEZcGpKUEugsv" type="signed"/>
        <correspContext corresp="i-PKjFEmij7sEZcGpKUEugsv">
          <note type="signatory" corresp="i-QHgv5iNVwgGKJgHaJMZ8sM"/>
          <note type="signatory" corresp="i-W1SpeP85RXQTDYN2miQfXU"/>
          <note type="signatory" corresp="i-2SnUjYd3qzUQVBobN3u1Yc"/>
          <note type="signatory" corresp="i-CdKPr5PV7B8cJEHJFtQGGn"/>
          <note type="signatory" corresp="i-RSqbTnBBX6dtdvF5RUM8Lr"/>
          <note type="signatory" corresp="i-WG1giJMSibawsd4Nrc2c3k"/>
          <note type="signatory" corresp="i-Qqu9byP8zwudzHA8ErxkRe"/>
          <note type="signatory" corresp="i-Uwm3eggnWKqmERZ766iV6a"/>
          <note type="signatory" corresp="i-NaB2cvgwB4zVi98HPFcvof"/>
          <note type="signatory" corresp="i-FucmvyHZ22CXcKRGnfjaC4"/>
        </correspContext>
        <correspAction xml:id="i-3VBSJ4aGTmNZ4mc2hGG1o9" type="submitted">
          <date when="2021-10-05"/>
          <time when="12:00:19"/>
        </correspAction>
        <correspAction xml:id="i-4yiTNhPnLAG8odWGEAtv7N" type="reviewed">
          <date when="2021-10-05"/>
          <time when="13:41:32"/>
        </correspAction>
        <correspAction xml:id="i-JZWWWC3x1L4EL8PCoWVbmS" type="referred">
          <date when="2021-10-14"/>
        </correspAction>
        <correspAction xml:id="i-6QZyZ7gQEBAmAc6q9oQYcR" type="assigned">
          <date when="2022-11-01"/>
          <time when="13:33:58"/>
        </correspAction>
        <correspContext corresp="i-6QZyZ7gQEBAmAc6q9oQYcR">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-2s2Psa1qzp1P9Mm6RmSr3W" type="behandlas_i"/>
        <correspContext corresp="i-2s2Psa1qzp1P9Mm6RmSr3W">
          <ref type="uppgift">2021/22:MJU22</ref>
          <ref type="ref_dok_id">H901MJU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU22</ref>
          <ref type="ref_dok_titel">Vattenvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N6W34PGRqh7jvbMm7EuCv" type="behandlas_i"/>
        <correspContext corresp="i-N6W34PGRqh7jvbMm7EuCv">
          <ref type="uppgift">2021/22:CU12</ref>
          <ref type="ref_dok_id">H901CU12</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU12</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VQrkxnLvjNHG9vVhgr2VTb" type="behandlas_i"/>
        <correspContext corresp="i-VQrkxnLvjNHG9vVhgr2VTb">
          <ref type="uppgift">2021/22:MJU15</ref>
          <ref type="ref_dok_id">H901MJU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU15</ref>
          <ref type="ref_dok_titel">Cirkulär ekonomi</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2s12gtie8wRSmo54v1KUjK" type="behandlas_i"/>
        <correspContext corresp="i-2s12gtie8wRSmo54v1KUjK">
          <ref type="uppgift">2021/22:UbU18</ref>
          <ref type="ref_dok_id">H901UbU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU18</ref>
          <ref type="ref_dok_titel">Vuxenutbildning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FC3RZTFsAekhDzHoSXnuZW" type="behandlas_i"/>
        <correspContext corresp="i-FC3RZTFsAekhDzHoSXnuZW">
          <ref type="uppgift">2021/22:CU13</ref>
          <ref type="ref_dok_id">H901CU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU13</ref>
          <ref type="ref_dok_titel">Hushållningen med mark- och vattenområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YBGKm16c9EBwtB582in6jB" type="behandlas_i"/>
        <correspContext corresp="i-YBGKm16c9EBwtB582in6jB">
          <ref type="uppgift">2021/22:UbU20</ref>
          <ref type="ref_dok_id">H901UbU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UbU20</ref>
          <ref type="ref_dok_titel">Forskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Mu1hyKsX7ZaKSE8kWQgfqW" type="behandlas_i"/>
        <correspContext corresp="i-Mu1hyKsX7ZaKSE8kWQgfqW">
          <ref type="uppgift">2021/22:MJU23</ref>
          <ref type="ref_dok_id">H901MJU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU23</ref>
          <ref type="ref_dok_titel">Vattenvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MmcCqiNwiD89qhHgFbDGzY" type="behandlas_i"/>
        <correspContext corresp="i-MmcCqiNwiD89qhHgFbDGzY">
          <ref type="uppgift">2021/22:NU19</ref>
          <ref type="ref_dok_id">H901NU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">NU19</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-A4H6WALZXSodEeRvWBopdJ" type="behandlas_i"/>
        <correspContext corresp="i-A4H6WALZXSodEeRvWBopdJ">
          <ref type="uppgift">2021/22:CU29</ref>
          <ref type="ref_dok_id">H901CU29</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU29</ref>
          <ref type="ref_dok_titel">Vägar till hållbara vattentjänster</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:3681 av Magnus Ek m.fl. (C) Cirkulär
          va och vatten
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-7X56Ma7pp5bfukQv1ZnjXJ">
            Förslag till riksdagsbeslut
          </head>
          <list style="ol">
            <item xml:id="i-F6njwCgbcpPYqpdYHE4Hce">
              Riksdagen ställer sig bakom det som anförs i motionen om att
              ändra vattentjänstlagen så att kommuner ska kunna ta ut en högre
              va-taxa än vad självkostnadsprincipen tillåter och tillkännager
              detta för regeringen.
            </item>
            <item xml:id="i-YZPycenrz4bUTwf7m9xWeM">
              Riksdagen ställer sig bakom det som anförs i motionen om att
              utreda möjligheten att ta ut en additionell avgift på offentligt
              vatten och tillkännager detta för regeringen.
            </item>
            <item xml:id="i-VcZSnTBzspPQvXGqwFLhmd">
              Riksdagen ställer sig bakom det som anförs i motionen om att
              utreda möjligheten för kommuner att fondera medel för att möjliggöra
              reinvesteringar i den befintliga va-infrastrukturen och tillkännager
              detta för regeringen.
            </item>
            <item xml:id="i-QniFrRdcbESv1AUjtV7FYi">
              Riksdagen ställer sig bakom det som anförs i motionen om att
              utreda möjligheten att införa ett begränsat statligt investeringsstöd
              riktat till de kommuner som har högst omkostnader per capita sett
              till va-infrastrukturen och tillkännager detta för regeringen.
            </item>
            <item xml:id="i-J9dRtf9noYQ1wy7uNs8CU1">
              Riksdagen ställer sig bakom det som anförs i motionen om att
              utreda möjligheten att tillåta extern finansiering av va-infrastrukturen
              för att motverka bristen på investeringskapital och tillkännager
              detta för regeringen.
            </item>
            <item xml:id="i-EKJgk6PmJCMeaRZ8vJGFf5">
              Riksdagen ställer sig bakom det som anförs i motionen om att
              verka för en snabbare digitaliserings- och automatiseringstakt
              inom va-organisationerna och tillkännager detta för regeringen.
            </item>
            <item xml:id="i-P36YN16N6H4D8ZCNDyj7EP">
              Riksdagen ställer sig bakom det som anförs i motionen om att
              se över hur kapaciteten inom va-infrastrukturen kan stärkas genom
              riktade satsningar på yrkesutbildningar och kompetensutveckling
              inom va och tillkännager detta för regeringen.
            </item>
            <item xml:id="i-THgo34rsvxya4HXKL5rmVv">
              Riksdagen ställer sig bakom det som anförs i motionen om att
              främja mer samverkan mellan myndigheter och forskningsorganisationer
              samt lärosäten kring modern vatten- och va-teknik och tillkännager
              detta för regeringen.
            </item>
            <item xml:id="i-DoWZTvy5XZWrdjgRqd6DuV">
              Riksdagen ställer sig bakom det som anförs i motionen om att
              utreda olika lösningar och incitamentsstrukturer som gör det mer
              lönsamt, kostnadseffektivt och eftersträvansvärt att samverka
              kring va över kommungränser och tillkännager detta för regeringen.
            </item>
            <item xml:id="i-HCsdYpJfuaNNaAFPE1GudA">
              Riksdagen ställer sig bakom det som anförs i motionen om att
              förstärka arbetet med läkemedelspåverkan på hav, sjöar och andra
              vattendrag och tillkännager detta för regeringen.
            </item>
            <item xml:id="i-SQ4iRrHTyG2rDE6Ujsyxxu">
              Riksdagen ställer sig bakom det som anförs i motionen om att
              utreda införandet av ett utvidgat nationellt producentansvar för
              att uppnå miljömålen och en cirkulär ekonomi för vattenhanteringen
              samt verka pådrivande för detsamma inom EU och tillkännager detta
              för regeringen.
            </item>
            <item xml:id="i-V79MxrUdX2vdwRqVPf4Xd">
              Riksdagen ställer sig bakom det som anförs i motionen om att
              vidta åtgärder så att avancerad reningsteknik finns tillgänglig
              på fler vattenreningsverk och tillkännager detta för regeringen.
            </item>
            <item xml:id="i-T8ysRZjkzgaNAJyS589DwY">
              Riksdagen ställer sig bakom det som anförs i motionen om att
              innovativ och ny reningsteknik ska kunna användas på mindre vattenreningsverk
              och tillkännager detta för regeringen.
            </item>
            <item xml:id="i-XpMyQcMwY2YvGYsAm4eLkC">
              Riksdagen ställer sig bakom det som anförs i motionen om att
              det ska ställas skarpa ekodesignkrav på vattenförbrukande produkter
              i syfte att nå en mer effektiv vattenkonsumtion och tillkännager
              detta för regeringen.
            </item>
            <item xml:id="i-TBPitqxrQgEZW3mzH9YEyq">
              Riksdagen ställer sig bakom det som anförs i motionen om att
              individuell vattenmätning bör införas i all nybyggnation och vid
              större renoveringar av flerfamiljshus och tillkännager detta för
              regeringen.
            </item>
            <item xml:id="i-4cCvqvHcfx5T4oo3XAtwCL">
              Riksdagen ställer sig bakom det som anförs i motionen om att
              offentliga aktörer ska gå före och bygga vattensnålt samt i sitt
              upphandlingsförfarande premiera ny och innovativ teknik och tillkännager
              detta för regeringen.
            </item>
            <item xml:id="i-Etknwa3N2iPBenUii91zga">
              Riksdagen ställer sig bakom det som anförs i motionen om att
              utnyttja innovativ och ny teknik för att kartlägga underjordiska
              vattenresurser och att främja initiativ för grundvattenåterskapning
              och tillkännager detta för regeringen.
            </item>
            <item xml:id="i-VGvPnN5XFsy3uiiHwMEK8K">
              Riksdagen ställer sig bakom det som anförs i motionen om att
              god teknisk kunskap och kompetens om bottenkartering bör finnas
              på berörda myndigheter och tillkännager detta för regeringen.
            </item>
            <item xml:id="i-EFZspv8KdJDNoaiY3kwJzb">
              Riksdagen ställer sig bakom det som anförs i motionen om att
              se över dagens vattenlagstiftning så att den anpassas till att
              även samla upp vatten och inte enbart leda bort det och tillkännager
              detta för regeringen.
            </item>
            <item xml:id="i-K77trf83RcEktskpEMmyfx">
              Riksdagen ställer sig bakom det som anförs i motionen om att
              ett nationellt etappmål för återföring av fosfor och kväve till
              livsmedelsproduktion införs och tillkännager detta för regeringen.
            </item>
            <item xml:id="i-9WFQNaTi45d5q4AnGSzHYw">
              Riksdagen ställer sig bakom det som anförs i motionen om att
              utreda ett krav på mätning och begränsning av lustgasutsläpp för
              reningsverk med kväverening och tillkännager detta för regeringen.
            </item>
            <item xml:id="i-5FqYgsQreoVwfo9Z4kx65P">
              Riksdagen ställer sig bakom det som anförs i motionen om att
              regelverken för åtgärder i enskilda avlopp bör ses över för att
              skapa större flexibilitet och ett större fokus på miljönyttan
              och tillkännager detta för regeringen.
            </item>
            <item xml:id="i-HfDeE38xF73gwumKzXS9Gi">
              Riksdagen ställer sig bakom det som anförs i motionen om att
              alternativa lösningar till tvångsanslutningar till det kommunala
              va-systemet bör ses över och tillkännager detta för regeringen.
            </item>
            <item xml:id="i-XtwySAemPzrpqaePvAuDHp">
              Riksdagen ställer sig bakom det som anförs i motionen om att
              verka för en revidering av EU:s avloppsdirektiv som möjliggör
              utbyggnader av svenska reningsverk som använder modern reningsteknik
              och tillkännager detta för regeringen.
            </item>
            <item xml:id="i-KLeYQXFBtFQDSHEFwmGE9">
              Riksdagen ställer sig bakom det som anförs i motionen om att
              se över hur lokala satsningar på anläggandet och återvätningen
              av våtmarker och vattendammar i syfte att öka näringsretentionen
              i landskapet kan utökas och tillkännager detta för regeringen.
            </item>
            <item xml:id="i-MdiPbdaT6GV5t41eE87P3k">
              Riksdagen ställer sig bakom det som anförs i motionen om att
              se över hur åtgärdsarbetet mot övergödning genom LEVA-programmet
              kan förstärkas och utvecklas och tillkännager detta för regeringen.
            </item>
            <item xml:id="i-D8djvGXCggpaxWtMJgfXje">
              Riksdagen ställer sig bakom det som anförs i motionen om att
              främja samverkansformer mellan kommuner som delar avrinningsområden
              med högt näringsläckage och tillkännager detta för regeringen.
            </item>
            <item xml:id="i-EPSt9MqQJk2tYEcKPtYLX4">
              Riksdagen ställer sig bakom det som anförs i motionen om att
              det regionala samarbetet för att förebygga övergödning av Östersjön
              bör effektiviseras och stärkas genom att ett system med utsläppshandel
              införs och tillkännager detta för regeringen.
            </item>
            <item xml:id="i-L5vMaMDgnc3uDPKKkKCgzx">
              Riksdagen ställer sig bakom det som anförs i motionen om att
              utföra fler punktinsatser för sanering av miljögifter och vrak
              i sjöar och hav och tillkännager detta för regeringen.
            </item>
            <item xml:id="i-8USmnjKx45vvcN73iWXiZt">
              Riksdagen ställer sig bakom det som anförs i motionen om att
              inventeringar bör göras för att kartlägga var de mest prioriterade
              saneringsåtgärderna finns och tillkännager detta för regeringen.
            </item>
            <item xml:id="i-KyJABdt9KFvLLMB3PdcEbL">
              Riksdagen ställer sig bakom det som anförs i motionen om att
              berörda myndigheter bör få i uppdrag att undersöka spridningen
              av historiskt dumpat krigsmateriel i känsliga vattendrag och tillkännager
              detta för regeringen.
            </item>
            <item xml:id="i-EGG8i9i5zt1Z1XWeqLxKnH">
              Riksdagen ställer sig bakom det som anförs i motionen om att
              se över hur saneringen och efterbehandlingen av marinors förorenade
              mark kan förstärkas och effektiviseras och tillkännager detta
              för regeringen.
            </item>
            <item xml:id="i-5PAa25XDcJMsNdqSenHvMU">
              Riksdagen ställer sig bakom det som anförs i motionen om att
              se över hur förutsättningarna för återvinningsstationer att omhänderta
              avfall från marin verksamhet kan utvecklas och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-GhaPZhEBzDyxxq8bFMjmCV" type="h1">
            Motivering
          </head>
          <p xml:id="i-X6F9naWGTvAhea35cVWHoF">
            Tillgången till nästintill obegränsat med rent vatten har länge
            varit en självklarhet i Sverige. När vi vrider på kranen i hemmet
            eller på arbetsplatsen är vi vana vid att få ut dricksvatten i
            världsklass. Vi lever också i ett land med långa kuststräckor
            där havet är en plats för både rekreation och små- och storskaliga
            näringsverksamheter. Det senaste årtiondet har dock gett oss anledning
            att inse att vi inte kan ta allt detta för givet. Den svenska
            va-infrastrukturen är föråldrad och behöver klimatanpassas för
            extremt väder i framtiden, grundvattennivåer har minskat, och
            spår av kemikalier, läkemedel och mikroplaster är mer vanligt
            förekommande i dricksvattnet än tidigare. Våra sjöar och hav hotas
            av övergödning och bottendöd, och gamla miljösynder hotar fiskbeståndet.
          </p>
          <p xml:id="i-UaTbh9UsVGPuayhVTiyNvM">
            Men det är långt ifrån omöjligt att lösa dessa många utmaningar.
            Genom enkla åtgärder och långsiktiga investeringar kan vi minska
            den onödiga vattenförbrukningen, säkerställa dricksvatten i världsklass,
            begränsa övergödningen och väcka nytt liv i våra hav. I Centerpartiets
            vattenpolitik återfinns kloka förslag på lösningar, från EU-nivå
            ner till den mest lokala nivån.
          </p>
          <head xml:id="i-9GbxR7z728bpauTYEwx729" type="h2">
            Social hållbarhet och jämställdhet i hela den hydrologiska kedjan
          </head>
          <p xml:id="i-C8u1ww5Ac7vY1pqhoZKDg4">
            Om vatten har setts som en naturlig självklarhet i Sverige under
            lång tid så är läget det rakt motsatta i många länder, inte minst
            de allra fattigaste i det globala syd. I stora delar av Afrika,
            Asien och Sydamerika har vatten länge varit en bristvara och problemet
            växer i takt med att klimatförändringarna blir mer påtagliga.
            Högre medeltemperaturer, utbredd avskogning, ökenspridning samt
            förgiftning av grundvattenreservoarerna är några av de främsta
            skälen till att miljontals människor runt om i världen har en
            kraftigt begränsad tillgång till rent vatten. Ett förändrat klimat
            bidrar i stor utsträckning till en ökande vattenbrist, men även
            produktionen av varor och livsmedel vi konsumerar här i Sverige
            och inom EU har en påverkan på tillgången till vatten. Ett flertal
            populära livs­medel som importeras i hög utsträckning förbrukar
            en stor mängd vatten och även produktionen av bland annat bomull
            är väldigt vattenkrävande.
          </p>
          <p xml:id="i-7gi7SKw2ausyCLqDF4AdHr">
            Allt mer samhällsvetenskaplig forskning pekar på att klimatförändringarna
            och vattenbrist drabbar kvinnor och socialt utsatta grupper i
            de fattigaste länderna hårdast, och i detta sammanhang spelar
            ohållbara, globala flöden produkter och livsmedel också en kritisk
            roll. I stora delar av utvecklingsvärlden är det kvinnor som står
            för de flesta hushållssysslorna medan männen ofta lönearbetar
            – de sköter hushållens matproduktion och tillagning, tvättning
            och barnpassning, sysslor som i olika utsträckning kräver vatten.
            Det är ofta kvinnor som får vandra långa sträckor till fots för
            att köa vid en gemensam brunn som kanske försörjer en hel by med
            vatten. I den utsträckning som de arbetar för andra än det egna
            hushållet sker arbetet ofta inom den informella ekonomin där avsaknaden
            av drägliga arbetsvillkor och ett socialt skyddsnät är stor.
          </p>
          <p xml:id="i-C4uuFCJV2e2R7PkmGFTm6L">
            För Centerpartiet är det viktigt att dessa aspekter av vår förbrukning
            av varor och livsmedel också uppmärksammas, på samma sätt som
            medvetenheten kring till exempel en produkts koldioxidavtryck
            har höjts på senare år. Social hållbarhet och jämställdhet mellan
            män och kvinnor behöver genomsyra miljö- och vattenpolitiken,
            både på hemmaplan och internationellt. Vi vill se att näringslivet
            och offentlig sektor i Sverige och inom EU tar ett större ansvar
            för att säkerställa socialt hållbara materialflöden. Inom ramen
            för Sveriges utvecklingspolitik finns det också utrymme att i
            högre utsträckning fokusera på kvinnors rättigheter och möjligheter,
            inte minst i sammanhanget av rent vatten. Vi har också ett ansvar
            som enskilda konsumenter att informera oss själva om våra produkters
            hållbarhet ur ett socialt perspektiv och medvetandehöjande initiativ
            bör främjas.
          </p>
          <head xml:id="i-DmuJnYETJYcug4VFHDiWtq" type="h2">
            En robust och cirkulär va-infrastruktur
          </head>
          <p xml:id="i-C8AyHHkDxuEC2C8uucDhos">
            Stora delar av den svenska va-infrastrukturen, som i dagsläget
            utgörs av över 3 000 vatten- och avloppsreningsverk och nästan
            200 000 kilometer ledningar, anlades på några få årtionden i mitten
            av 1900-talet. Den har tjänat oss väl men börjar bli alltmer ålderstigen
            och utsliten. Förnyelsetakten i ledningsnätet har kraftigt hamnat
            på efter­kälken med ökad risk för utläckage av såväl dricksvatten
            som bräddning av förorenat avloppsvatten. Renoveringar av de större
            slagen har uteblivit eller skjutits på framtiden, ofta till förmån
            för att bygga ny va-infrastruktur i takt med att tätorterna vuxit
            snabbt. Kapacitetsnivåerna i landets va-organisationer, i synnerhet
            i de allra minsta kommunerna på landsbygden, har inte utvecklats
            i samma takt som de utmaningar vi nu står inför sett till vatten-
            och avloppshantering.
          </p>
          <p xml:id="i-23vKszgL3wrkxm9a5iMQXt">
            Dock är det inte bara enbart fråga om att rusta upp den befintliga
            infrastrukturen till den standard som den en gång haft, eller
            att bygga ut ledningsnätet i snabbt växande tätorter på samma
            sätt som tidigare. Nya miljökrav som uppstått genom att EU-direktiv
            har införlivats i Sverige samt skärpta nationella miljökvalitetsnormer
            ställer nya krav på reningstekniken som köps in och används. En
            stor del av infrastrukturen anlades på en tid när förekomsten
            av skadliga kemikalier, läkemedel och mikroplaster i vattnet var
            avsevärt lägre.
          </p>
          <p xml:id="i-QX4TeVikPUzgtZVhYWyxPJ">
            Därutöver kommer klimatförändringarna leda till ett kraftigt
            ökat behov av anpass­ningsåtgärder och en ny hotbild som ser olika
            ut runtom i landet. Skyfall, höga vatten­flöden, översvämningar,
            värmeböljor och periodvis torka kommer leda till markant försämrade
            förutsättningar att erbjuda va-tjänster av den standard vi vant
            oss vid. Också ur ett beredskaps- och sårbarhetsperspektiv är
            tillgången på rent dricksvatten en viktig fråga, inte minst i
            den fortsatta totalförsvarsplaneringen. Ju robustare den grundläggande
            vatteninfrastrukturen är, desto mindre är sannolikheten för att
            dricksvattnet ska bli otjänligt. Ur ett beredskapsperspektiv har
            frågan om tillgången på rent dricksvatten ytterligare dimensioner.
          </p>
          <p xml:id="i-KF9Jj9aRWhmgmir2utivra">
            Att dricksvattenförsörjningen är en samhällsviktig tjänst kan
            i större utsträckning än idag behöva genomsyra exempelvis digitaliseringen
            av dricksvattenförsörjningen, över­vakningen av anläggningar och
            hur verksamheter utformas för att skyddas. Sårbarheter inom dricksvattenförsörjningen
            kan mycket väl vara sådant som kartläggs av en anta­gonist som
            inte vill vårt land väl. Det gäller både digitala sårbarheter
            och skydd av anläggningar såsom exempelvis dricksvattentäkter.
            Frågan är alltså långt mycket större än en infrastrukturfråga
            även om sårbarheter och kontaminering av dricksvatten på grund
            av undermålig infrastruktur ensamt kan orsaka en kris med stora
            konsekvenser för människor och naturen. Ur ett beredskapsperspektiv
            handlar det inte bara om infra­strukturen utan också om att uthålligheten
            stärks och att tillgången på reservvattentäkter, nödvatten, reservkraft
            och andra kritiska resurser såsom kemikalier för rening finns
            så att dricksvattenproduktionen kan fortsätta även under störda
            förhållanden. Kommunerna behöver öva sin krisplanering både internt
            och i aktuella fall med dricksvattenproducen­ten och dricksvattendistributören.
            Utöver det mest fundamentala behovet av dricks­vatten är en god
            vattentillgång också en nödvändig förutsättning för stora delar
            av livs­medelsproduktionen, industrin och grundläggande välfärdstjänster.
          </p>
          <p xml:id="i-T4nxh7kPX8NRVTXD1EcVLg">
            Det är ingen överdrift att säga att utmaningarna som Sverige
            står inför vad gäller va‑infrastrukturen är svåra, omfattande
            och alltmer brådskande. Investeringsskulden växer för varje år
            samtidigt som ny additionell finansiering uteblir. Många av landets
            va-organisationer saknar resurser och kapacitet bortom de dagliga
            driftsfunktionerna. Glesbefolkade kommuner på landsbygden löper
            särskilt hög risk att ställas inför försäm­rade va-tjänster i
            jämförelse med storstäderna och dess kranskommuner.
          </p>
          <p xml:id="i-8EkTBhuFg4oD5u3ZZSX2Fo">
            Men det är långt ifrån omöjligt att lösa dessa utmaningar om
            vi agerar klokt, strate­giskt och långsiktigt redan idag. Det
            fordrar dock nya förhållningssätt och att vi vågar pröva nya innovativa
            åtgärder. Gårdagens verktygslåda behöver kompletteras med nya
            angreppssätt och lösningar.
          </p>
          <head xml:id="i-T4m4ixw8FtizvZAM9DiCd" type="h2">
            En mångfald av finansieringsformer för va-infrastrukturen
          </head>
          <p xml:id="i-QkNeuvXQpJyDG6tEWnjmyA">
            Ett välfungerande va-system är troligen bland den viktigaste
            offentliga infrastrukturen vi har i Sverige. Återanskaffningsvärdet
            av hela infrastrukturen uppgår till hela 820 miljarder kronor,
            eller 80 000 kronor per invånare. Att driva, återinvestera i samt
            bygga ut tjänsterna för vatten och avlopp i takt med att samhället
            utvecklas är därmed också förknippat med betydande kostnader.
            Och detta är kostnader Sverige inte kan skjuta på framtiden särskilt
            länge till. Ju längre vi dröjer med att beta av investeringsskulden,
            ju högre kommer slutnotan att bli. Därtill finns det strikta krav
            på EU-nivå som vi måste leva upp till och det är ett smått otänkbart
            scenario att samhället i någon nämnvärd ut­sträckning kommer att
            acceptera försämrad kvalitet och tillförlitlighet i vattentillgången,
            fler bräddningar av förorenat avloppsvatten eller att otjänligt
            dricksvatten börjar leda till sjukdomsutbrott. Den enda hållbara
            lösningen är att vi snarast möjligt vidtar åtgärder för att minska
            den investeringsskuld vi byggt upp under flera årtionden.
          </p>
          <p xml:id="i-MzEMZmUqdqxbruyg5LhhuF">
            Branschorganisationen Svenskt Vatten beräknar att vi idag har
            investeringsutgifter i va-infrastrukturen på cirka 16 miljarder
            kronor årligen. För att täcka samtliga identifi­erade framtida
            investeringsbehov så behöver den summan öka till cirka 23 miljarder
            kronor. Det motsvarar en nivå som ligger nästan 40 procent över
            dagens nivå under perioden 2020–2040. En snittökning om sju miljarder
            per år – förutsatt att de görs i en jämn takt – är förstås en
            betydande summa men väntar vi kommer prislappen att stiga markant.
            Görs ingen ökning av nuvarande investeringsutgifter kommer behoven
            år 2030 ligga på cirka 32 miljarder per år. Väntar vi till år
            2040 närmare vi oss 60 miljarder kronor per år.
          </p>
          <p xml:id="i-GjSRhFjV3ybfk4FFRQ2UUz">
            Av de totala investeringsbehoven utgör reinvesteringar i befintlig
            och ålderstigen va-infrastruktur cirka 55 procent. Enbart renovering
            och uppgradering av det existerande ledningsnätet beräknas kräva
            nästan sju miljarder per år i investeringsutgifter. Det är dessa
            investeringar som oftast uteblir eller skjuts på framtiden, till
            stor del för att beslut om reinvesteringar helt ligger hos huvudmannen,
            i de flesta fall kommunen. För utbygg­nad av va-nätet och för
            åtgärder för att möta högre miljökrav finns det tvingande lag­stiftning,
            vilket gör att dessa prioriteras först och att det sällan finns
            medel kvar för att reinvestera i det befintliga nätet. Utbyggnaden
            av va i form av nya ledningar till nya stadsdelar och bostadsområden
            samt nya reningsverk utgör en dryg fjärdedel av inve­steringsbehoven,
            eller cirka sex miljarder kronor per år. Därutöver står klimatanpass­ningsåtgärder
            och åtgärder för att utrusta reningsverken med den senaste tekniken
            för en mindre men viktig del av de nödvändiga framtida investeringarna.
          </p>
          <p xml:id="i-3EPKB4pri6NMNakYgaafQX">
            Utmaningen vi står inför som samhälle är att säkra en finansieringsnivå,
            under en tjugoårsperiod, som är cirka sju miljarder kronor högre
            än dagens nivåer. När va-infra­strukturen anlades i mitten på
            1900-talet täcktes kostnaden till hög grad av direkt statlig medfinansiering.
            Därefter har statliga tillskott avtagit och dagens investeringsutgifter
            utgörs nästan uteslutande av de vattenavgifter som tas ut i enlighet
            med kommunens va-taxor. Det är Centerpartiets mening att det behövs
            en större mångfald av finansierings­former för va-infrastrukturen.
            Dagens va-taxor täcker inte framtidens behov och det är inte rimligt
            att statliga investeringsstöd ska utgöra hela det tillskott som
            behövs för att fylla investeringsgapet. Vi vill se en rad sammanhängande
            åtgärder som tillsammans har stor potential att lösa finansieringsbehoven.
          </p>
          <p xml:id="i-GRmAhoki1YjLeGwnEmktuT">
            I dagsläget får en kommun inte ta ut en högre vattentaxa än vad
            som behövs för att täcka löpande underhåll – de följer en självkostnadsprincip,
            vilket i sin tur regleras i vattentjänstlagen. Sverige har historiskt
            haft förhållandevis låga va-taxor då invester­ingstakten varit
            låg och att de tidiga investeringarna skrevs av snabbare än de
            förbru­kades. Skulle detta vara det enda sätt genom vilket vi
            möter framtidens investerings­behov så krävs det att taxorna fördubblas
            under en tjugoårsperiod. Även om det vore teoretiskt möjligt så
            skulle det slå oproportionerligt hårt mot glesbefolkade kommuner
            på landsbygden. Stora avstånd och en liten befolkning innebär
            färre invånare som måste betala för en större kollektiv nytta.
            Räknat på meter ledning per invånare kan det i vissa glesbygdskommuner
            röra sig om 30 gånger större ledningslängd än i storstäderna.
            Räknat i pengar kan det skilja nästan 10 000 kronor per år för
            en normalvilla i storstadskommu­nerna med allra lägst taxa och
            de på glesbygden med högst taxa. Centerpartiet vill utreda möjligheten
            att ändra vattentjänstlagen så att kommuner ska kunna ta ut en
            högre va-taxa än vad självkostnadsprincipen tillåter. En förändring
            skulle osannolikt lösa samtliga finansieringsunderskott i landets
            alla kommuner men det är ett av flera nöd­vändiga verktyg som
            måste göras tillgängligt för Sverige va-huvudmän.
          </p>
          <p xml:id="i-XFoMGvwhZk4t2whCJ8JvYY">
            Runt om i EU finns det olika exempel på hur vattenavgifter har
            införts med det dubbla syftet att ta in pengar för framtida investeringsbehov
            samt att skapa ett incita­ment för att hålla nere på vattenförbrukningen.
            I Nederländerna har man exempelvis infört en avgift som tas ut
            över en viss konsumtionsgräns och medlen avsätts för att finansiera
            brådskande klimatanpassningsåtgärder. Prismekanismen är ett av
            de mest effektiva styrmedlen för att hushålla med en knapp resurs
            och skulle också kunna leda till ökade incitament att välja vattensnåla
            produkter vid renoveringar och ombyggna­tioner. Det är precis
            samma princip som med hushållens elförbrukning. Centerpartiet
            vill att även denna möjlighet utreds och att de hinder som föreligger
            i vattentjänstlagen ses över och undanröjs. Utöver de rent inkomstbringande
            aspekterna skulle en avgift på vatten också bidra till ett kunskapshöjande
            om att rent dricksvatten inte längre är en obegränsad tillgång
            i Sverige.
          </p>
          <p xml:id="i-4e3k1cqgTWnft9aCd8s1e1">
            Därutöver föreligger ett behov av att kunna fondera de medel
            som tas in genom en höjd va-taxa eller en vattenavgift. I dagsläget
            måste kommunerna spendera eventuella överskott de tagit in inom
            tre år – enligt vattentjänstlagen finns det alltså en skyldighet
            återföra överuttag till va-systemet. I sammanhanget, och kopplat
            till omfattande kapaci­tetsbrister i många va-organisationer,
            är tre år en mycket kort tidsperiod och det ger få möjligheter
            att bygga upp kapital av någon meningsfull storlek. Vattentjänstlagen
            tillåter fondering av medel som ska gå till nyinvesteringar, men
            inte för reinvesteringar i det befintliga nätet, den del av va-infrastrukturen
            där de största investeringsbehoven före­ligger. Centerpartiet
            vill att vattentjänstlagen ses över och förändras så att kommunerna
            även har möjlighet att fondera medel som kan möjliggöra reinvesteringar
            i den befint­liga infrastrukturen. Detta skulle öka incitamenten
            att beta av den växande investerings­skulden.
          </p>
          <p xml:id="i-TNSFfZpSG78fK9tbzrDKKu">
            Det var genom omfattande statliga investeringsstöd som va-näten
            byggdes ut i snabb takt under ett par årtionden i mitten av 1900-talet.
            I dagsläget finns det en rad mindre stöd för kommunerna att söka,
            vanligtvis riktade mot särskilda investeringar som till exempel
            förbättrad läkemedelsrening, hantering av dagvattenförluster eller
            vatten­besparande åtgärder. Dessa gör stor nytta för den enskilda
            sökande kommunen när det gäller specifika projekt men bidrar inte
            till att finansiera exempelvis omfattande reinve­steringar. Kostnader
            skiljer sig kraftigt mellan kommuner med de lägsta va-taxorna
            och de med de allra högsta, och det är allt som oftast ytmässigt
            stora, glesbefolkade och resurssvaga kommuner som betalar mest
            per meter ledning. Att kraftigt öka deras taxor eller att lägga
            på en avgift på det offentliga vattnet skulle ha avsevärda ekonomiska
            effekter för medborgarna och bidra till att förstärka klyftorna
            mellan stad och lands­bygd. Centerpartiet vill därför utreda möjligheten
            att införa ett begränsat statligt investeringsstöd som är specifikt
            riktat till de kommuner som har högst omkostnader per capita sett
            till va-infrastrukturen. Det bör syfta till att möjliggöra nödvändiga
            reinvesteringar i det befintliga nätet i de fall andra finansieringsalternativ
            inte är till­räckliga, eller där geografiska och demografiska
            faktorer kraftigt drivit upp kostnaderna för kommunen. Ett investeringsstöd
            bör inte ersätta andra kapacitetsförstärkande och kostnadseffektiviserande
            åtgärder. Det hjälper också till att utjämna de omfattande obalanser
            som råder mellan stad och landsbygd.
          </p>
          <p xml:id="i-XZkS8DDWCYzfUGAetSjkTV">
            Det finns också anledning till att se över möjligheten att tillåta
            extern finansiering av va-infrastrukturen för att råda bot på
            bristen på investeringskapital. I grunden handlar det om att va-taxorna
            inte kan höjas oändligt mycket, särskilt i de kommuner som redan
            betalar mest av alla, att kommuner inte ska öka sin skuldsättning
            genom ökad upplåning, och att statliga medel ska användas restriktivt
            och där de gör mest nytta. Möjligheten att få in privat kapital
            skulle kunna vara ett mycket viktigt komplement till offentliga
            medel och höjda taxor. Det finns ett växande tryck från så väl
            privat sektor som pensions­kapitalet att kunna investera i va-infrastrukturen;
            det erbjuder en lång, säker och trygg avkastning. Dock har de
            kommuner som har försökt vända sig till externa investerare fått
            avslag i förvaltningsrätten, vilket indikerar en brist i nuvarande
            vattenlagstiftning. Synen på offentlig-privat samverkan (OPS)
            i Sverige, särskilt när det gäller grundlägg­ande infrastruktur
            som va-näten, är snäv och det finns inslag av misstro mot denna
            samverkansform från politikens och myndigheternas sida. Centerpartiet
            vill därför se en särskild utredning som undersöker befintliga
            hinder i vattentjänstlagen mot att ta in externt kapital samt
            lämnar förslag på hur detta kan möjliggöras. Utredningen bör även
            undersöka och tydliggöra kriterier för vilka slags investerare
            som kan komma ifråga, till exempel kan det finnas anledning att
            begränsa mängden kapital från tredje land utanför EU.
          </p>
          <head xml:id="i-QhWmE45Agc23KhpoXp4V69" type="h2">
            Förstärk kapacitetsutvecklingen i va-organisationerna
          </head>
          <p xml:id="i-LVbY4SS7nif1skDRCPhaJD">
            Idag så ligger ansvaret för tillhandahållande av va-infrastruktur
            och vattentjänster på var och en av landets 290 kommuner, där
            den stora merparten fortfarande driver va i egen regi. Även om
            mätningar och utvärderingar visat på stor kundnöjdhet och effektivitet
            vad gäller den dagliga driften så är läget det rakt motsatta när
            det kommer till kapacitet för att planera, utreda, upphandla och
            genomföra större reinvesteringar i den befintliga och ofta föråldrade
            infrastrukturen. För att kunna göra detta krävs bred kapacitet,
            institu­tionellt minne, expertkunskap och kompetens inom organisationen
            och det är allt som oftast avsaknaden av detta som leder till
            att långsiktig planering och genomförande av åtgärder skjuts på
            framtiden eller inte blir av överhuvudtaget.
          </p>
          <p xml:id="i-MwaxPb6ph9JaxpaqJdAix1">
            Ingenstans är detta mer påtagligt än i de allra minsta och mest
            resurssvaga kommu­nerna, som ofta återfinns på glesbygden. De
            är i regel väldigt små och har svårt att locka personal med modern
            kunskap och spetskompetens i framtidens klimatsäkrade vatten­försörjning.
            Personer med en högskoleutbildning inom va tenderar att söka sig
            till större tätorter och små kommuner har länge haft svårt att
            nyrekrytera personal som vill stanna på orten någon längre period.
            Många som är anställda för att arbeta med va behöver också syssla
            med andra kommunala tjänster som gas och gatuunderhåll, vilket
            gör att långsiktig planering och genomförande av åtgärder blir
            lidande på flera fronter.
          </p>
          <p xml:id="i-QkP8Atez6URcwnuHkcNcNW">
            Robustheten är låg och det räcker ofta med att en medarbetare
            flyttar eller går i pen­sion för att åtgärdsarbetet ska sakta
            ner eller avstanna. I mindre landsbygdskommuner är organisationerna
            ofta väldigt analoga och det föreligger stora behov av en ökad
            digitali­serings- och automatiseringstakt. En övergång till mer
            digitaliserade va-system har potential att främja vattenbesparande
            åtgärder i vilka utbudet av vatten matchas med behoven, särskilt
            under vissa timmar på dygnet då vattenförbrukningen är extra hög.
            Detta har man lyckats med vad gäller det svenska elnätet och Centerpartiet
            vill se fler verkningsfulla insatser som stärker digitaliseringen
            och automatiseringen på va-området.
          </p>
          <p xml:id="i-LZcR3FEFmLNKbH9NYDiCsu">
            En utveckling av digitala verktyg skulle i viss grad råda bot
            på personalfrågan då fler uppgifter kan skötas på avstånd, men
            det kräver samtidigt att personal med rätt kun­skap och kompetens
            kan rekryteras. Svenskt Vatten beräknar att totalt 2 200 personer
            med specialkompetens inom va kommer behöva nyrekryteras de närmaste
            åren om en majoritet av landets kommuner fortsätter driva vatten
            och avlopp i helt egen regi. I dagsläget finns det cirka 120 kommuner
            med färre än 20 000 invånare som driver va i egen regi. Räknar
            man in kommuner med färre än 50 000 invånare växer antalet med
            va i egen regi till 175, vilket är mer än hälften av alla svenska
            kommuner.
          </p>
          <p xml:id="i-Lx9PVWfxXXdivSPz6TCWkW">
            Som exempel på dagens kapacitetsbrister så har endast 20 procent
            av kommunerna tillräcklig kompetens för att ta fram åtgärdsplaner
            för förnyelse av den lokala va-infra­strukturen och så få som
            nio procent har god kapacitet att genomföra sårbarhetsanalyser
            för extrema skyfall och översvämningar. I kommuner med en lägre
            andel högskole­utbildningar genomförs långt mindre planering och
            färre investeringar än i kommuner med en högre andel, med följden
            att allmänna vattentjänster riskerar att försämras på många håll
            i Sverige. Det är en växande spricka mellan stad och landsbygd
            som vi i Centerpartiet inte kan acceptera. Utan tillräcklig organisatorisk
            kapacitet och human­kapital kommer nödvändiga investeringar och
            reinvesteringar att halta eller utebli helt, och landsbygden kommer
            att betala ett högre pris för detta än storstadsregionerna.
          </p>
          <p xml:id="i-MLcESbxAy4PUL5zL7rhiyn">
            Det statliga har ett samhällsviktigt ansvar i att säkerställa
            att landets va-organisa­tioner är tänkbara och attraktiva arbetsplatser
            med goda förutsättningar att både rekry­tera och behålla personal
            med spetskompetens inom modern, klimatsäkrad och digitali­serad
            va-infrastruktur, samt kunskap om bland annat långsiktig planering,
            projektering, upphandling, granskning och projektgenomförande.
            Särskilt önskvärt är det att säker­ställa att mindre organisationer
            på landsbygden har möjlighet att locka kvalificerad personal och
            att personer som tar sin examen inom va har goda förutsättningar
            och incitament att påbörja eller fortsätta sin karriär i den region
            där de läste utbildningen.
          </p>
          <p xml:id="i-H1MTRHxiFirgLQEShoqSh7">
            Centerpartiet vill därför att utbildningar inom va, i synnerhet
            på landsbygden, för­stärks resursmässigt. Möjligheten till en
            snabbare avskrivning av studielånen om man tar ett jobb i en glesbygdskommun
            är ett effektivt verktyg för att öka kompetensförsörj­ningen i
            hela landet. Vi vill också se att möjligheten till kompetensutveckling
            på arbets­platsen inte begränsas till de stora va-organisationer
            i storstadsregionerna. Centerpartiet ser även att det finns ett
            behov av mer och fördjupad samverkan mellan olika myndig­heter,
            forskningsorganisationer och lärosäten på vatten och va-området
            och vill se åtgär­der så att offentliga aktörer, såsom kommunernas
            va-organisationer, gynnas av mer forskningssamverkan, inte minst
            vad gäller ny teknik på området.
          </p>
          <p xml:id="i-FdXTFuTCzNDjVLJriKt3xy">
            Att en stor andel småkommuner driver va i helt egen regi är en
            suboptimal ansvars­fördelning som i förlängningen minskar möjligheterna
            att rekrytera tillräckligt med kunnig och kompetent personal.
            För kommuner som redan är hårt ekonomiskt belastade av olika anledningar
            är det sällan kortsiktigt rationellt att lägga avsevärda resurser
            på den lokala va-organisationen och dess långsiktiga behov.
          </p>
          <p xml:id="i-WSP7Epit4WN8bindKs1qwJ">
            På senare år har det dock skett en förändring mot att två eller
            flera små glesbefolkade kommuner har gått samman kring en gemensam
            va-organisation som spänner över kommungränserna. Studier har
            visat att detta är ett mycket effektivt sätt att samfinansiera
            insatser för kapacitetsuppbyggnad, rekrytera kompetent personal
            och främja innovation. Det innebär en viss kostnadsökning på kort
            sikt men på längre sikt möjliggör det både planering och genomförande
            av fler investeringsprojekt och uppgraderingar av den be­fintliga
            infrastrukturen. Denna trend är positiv men det går för långsamt
            och har hittills skett på frivillig grund. Centerpartiet vill
            därför se att ett särskilt utredningsuppdrag ges till berörda
            myndigheter på nationell nivå för att undersöka olika lösningar
            och incita­mentsstrukturer som gör det mer lönsamt, kostnadseffektivt
            och eftersträvansvärt att samverka kring va över kommungränser.
          </p>
          <head xml:id="i-QEbUcEFLNcux7bZXn8fBJ7" type="h2">
            Ett aktivt uppströmsarbete
          </head>
          <p xml:id="i-7bKbxFtViEUJhSPgBquain">
            För att säkerställa fungerande och hållbara va-system måste vi
            ta ett helhetsgrepp om hela den hydrologiska kedjan och identifiera
            de åtgärder som behöver göras uppströms. För Centerpartiet är
            det särskilt viktigt att vårt vatten, i såväl kranarna som i naturen,
            är fritt från gifter och skadliga ämnen. Ett allt större problem
            är de läkemedelsrester som cirkulerar i vattnet och va-systemen.
            För oss är det en bärande princip att den som står för en miljöpåverkan
            också ska betala dess kostnader. Det är därför orimligt att det
            idag går att sätta ett läkemedel på marknaden som inte kan renas
            i befintliga reningsverk. Att kommunerna och va-organisationerna
            ska bära ansvaret för att investera i sådan teknik innebär en
            ytterligare kostnad till en redan ansträngd infrastruktur. Istället
            bör ett produ­centansvar på läkemedel införas. På så sätt styrs
            läkemedelsförsäljningen mot mediciner där miljöpåverkan är lägre,
            i de fall utbytbarhet finns. Det är också rimligt att läkemedels­bolagen
            är med och finansierar investeringar i reningsteknik för att rena
            läkemedels­rester på samma sätt som förpackningsindustrin har
            ansvar att ta hand om sitt eget avfall. Genom ett samlat ansvar
            för industrin drivs också innovation och kostnadsreduktion effektivare
            än om varje enskild kommun ska investera och driva frågan. Centerpartiet
            menar att producentansvarssystem bör tas fram nationellt såväl
            som inom EU och vill därför se att Sverige tar initiativ och verkar
            pådrivande för att EU inför ett utvidgat producentansvar (Extended
            Producer Responsibility, EPR) i syfte att stärka arbetet med rening
            av läkemedelsrester och andra mikroföroreningar i unionens gemensamma
            vattendrag.
          </p>
          <p xml:id="i-YMqfhq7cPqBgaTydXc9Ljd">
            Även om producentansvarssystem för olika miljöbelastande produkter
            är en priori­terad uppströmsåtgärd så behöver vattenreningstekniken
            på svenska reningsverk byggas ut och moderniseras. Av kostnadsskäl
            är det osannolikt att landets samtliga reningsverk kommer kunna
            implementera den senaste tekniken men i dagsläget är avancerad
            renings­teknik begränsad till de allra största anläggningarna.
            Centerpartiet vill därför se åtgärder i syfte att införa detta
            på fler reningsverk och att det finns en tydligare strategi för
            hur anläggningar som är proaktiva och implementerar i ett tidigt
            skede ges de bästa förutsätt­ningar att uppfylla framtida lagstiftning.
            Ett närliggande och ofta påtagligt problem är att länsstyrelsernas
            tillsynsuppdrag idag leder till att endast beprövad reningsteknik
            beviljas tillstånd. Detta stänger ute potentiellt lovande framtidsinnovationer
            och för­svårar även för de ofta mindre entreprenörer och gröna
            teknikutvecklare som tar fram nya lösningar. Centerpartiet vill
            därför att länsstyrelsernas tillsynsuppdrag ändras i en riktning
            så att även ny och innovativ teknik ges bättre möjligheter till
            demonstration och implementering, i första hand på mindre vattenreningsverk
            på landsbygden där invester­ingar i ny teknik ofta uteblir i vanliga
            fall.
          </p>
          <p xml:id="i-C58gPiSAJSSB6MkxjPvMUz">
            Även på hushållsnivå kan relativt enkla åtgärder vidtas som bidrar
            till en mer effektiv vattenförbrukning. Centerpartiet vill att
            det sätts högre standarder på utformningen av produkter redan
            i tillverkningsfasen, genom skarpare ekodesignkrav. Genom nationella
            riktlinjer och i förlängningen EU:s ekodesigndirektiv vill vi
            se krav på att bland annat toaletter, duschar och blandare ska
            vara vattensnåla. Toaletter som är snålspolande eller använder
            gråvatten (det vill säga från bad, disk och tvätt) är redan vanligt
            förekommande och studier gör gällande att vattenförbrukningen
            i ett hushåll kan minska med upp till 50 procent med rätt typ
            av åtgärder. En bonus i sammanhanget är att en stor del av bespar­ingen
            sker på varmvatten, vars uppvärmning påverkar effektsituationen
            i elsystemet negativt. Det finns alltså dubbla anledningar till
            att fasa ut de sämsta produkterna. Vi ser därför ett behov av
            att uppdatera rådande byggnormer så att detta blir standard, och
            menar också att det är rimligt att konsumenter betalar för sin
            förbrukning av vatten i högre utsträckning än idag. Ett sätt att
            synliggöra vattenförbrukningen är att i större grad mäta varje
            hushålls förbrukning likt hur elförbrukning mäts idag. På många
            platser sker detta redan och Centerpartiet välkomnar det. Samtidigt
            kan det vara tekniskt komplicerat eller orimligt dyrt att installera
            individuell mätning i redan befintliga byggnader. Därför vill
            vi att individuell mätning ska vara ett krav vid större renoveringar
            samt vid nybygg­nation för de som utnyttjar allmänna vattentjänster.
            Det är också av betydelse att det offentliga föregår med gott
            exempel och själva främjar vattensnål teknik vid renover­ingar
            av sina fastigheter samt i högsta möjliga mån premierar sådan
            teknik där lämpligt inom offentlig upphandling.
          </p>
          <p xml:id="i-3HnXAsKyuBSFkyKW4sLxg7">
            Att rusta upp va-systemen till en modern och robust standard
            och vidta vattenspar­ande åtgärder i hushållen kommer öka i betydelse
            i takt med att klimatförändringarna förvärras och ger kraftigare
            effekter i form av torka, översvämningar och oförutsägbart väder.
            I tider av kris behövs en god och hög beredskap, inte minst i
            jordbruket som är beroende av en säker tillgång till rent vatten.
            Grundvattennivåer, som på senare år har varit mycket låga sommartid,
            måste långsiktigt höjas. Centerpartiet vill därför se att staten
            tar ytterligare initiativ till att kartlägga omfattningen och
            tillgängligheten på underjordiska vattenresurser med hjälp av
            modern karteringsteknik, och stimulerar initiativ och innovationer
            för grundvattenåterskapning. Det är också av stor vikt att bottenkartering
            blir en än viktigare del av arbetet med en fungerande vattenvård
            i Sverige och att den funktionen finns hos tillsynsmyndigheterna.
            Aktuell teknisk kunskap och kompetens är en förutsättning för
            att kunna bedriva detta arbete och vi vill se att åtgärder vidtas
            för att säkerställa detta.
          </p>
          <p xml:id="i-FYQPtPqwZnHzuvnGR4S8Vq">
            Även i landskapet finns stora möjligheter att använda vattnet
            effektivare. Vi ser ett behov av översyn av dagens vattenlagstiftning
            så att den inte bara anpassas till att leda bort vatten utan även
            samla upp vatten. Det kan till exempel handla om att anlägga bevattningsdammar
            och kombidammar. Sådana dammar kan dessutom vara värdefulla platser
            för att öka den biologiska mångfalden. För Centerpartiet är det
            viktigt att den svenska vattenlagstiftningen ses över med ett
            holistiskt synsätt där såväl miljö- och klimatnytta som nationell
            krisberedskap inkluderas.
          </p>
          <head xml:id="i-GrSLtxYZHb5Jk7NHQtna67" type="h2">
            Levande hav utan övergödning och miljögifter
          </head>
          <p xml:id="i-NRbJQoauowsXPWWoMpwocF">
            Våra hav, sjöar och vattendrag lider idag av tidigare generationers
            okunskap och oförsiktighet med utsläpp av giftiga ämnen och dumpning
            av avfall, både till land och havs. Övergödning, skadliga kemiska
            ämnen och spridning av mikroplaster är särskilt framträdande i
            Östersjön, vilket kraftigt påverkar såväl fiskbeståndet i kvalitet
            och kvantitet som själva havets välmående i form av algblomning
            och döda bottnar. Även svenska västkusten står inför omfattande
            problem i form av tusentals kubikmeter skräp som årligen flyter
            i land på våra stränder.
          </p>
          <p xml:id="i-6DcDavgCB1Wytwd2QHcZjU">
            Även om tillförseln av övergödande ämnen såsom fosfor och kväve
            har minskat över tid så cirkulerar det fortfarande stora mängder
            näring i havet som leder till bland annat sommarhalvårets algblomning.
            De åtgärder vi vidtar redan idag kommer ge resultat först om flera
            decennier men vi har inte råd att vänta längre. För att säkerställa
            rena och levande hav för framtida generationer måste det till
            krafttag för att stoppa tillförseln av övergödande och giftiga
            ämnen vid punktkällorna, men också insatser för att få bort de
            föroreningar som redan finns i vattnet.
          </p>
          <p xml:id="i-TUeTTB3jxd4KAn8f7XUNbF">
            För att komma tillrätta med en del av övergödningsproblematiken
            vill Centerpartiet införa ett nationellt etappmål om återföring
            av fosfor och kväve. I dagsläget finns det en stor del av dessa
            näringsämnen i avloppen i våra tätorter som potentiellt skulle
            kunna återföras till livsmedelsproduktionen men som inte blir
            av. Det är inte hållbart eller cirkulärt. För att kunna återföra
            fosfor och kväve till livsmedelsproduktionen på ett hållbart sätt
            måste det först renas på oönskade ämnen, inte minst vissa tungmetaller
            som är skadliga för både människor och naturen. Flera svenska
            företag har idag kommit långt i teknikutvecklingen, vilket möjliggör
            att dessa näringsämnen kan återvinnas direkt från reningsverken
            på ett miljöeffektivt sätt utan spår av giftiga ämnen. På sikt
            kan denna teknik bli en viktig exportvara för Sverige. Det är
            idag många aktörer som väntar på ett besked om vilka målsättningar
            som ska gälla. För att komma vidare menar vi att det är nödvändigt
            med ett etappmål för återföring av fosfor och kväve, med det yttersta
            syftet att sluta kretsloppen och minska övergödningen i våra hav
            och vattendrag.
          </p>
          <p xml:id="i-EEzf6c48JKQ97GGNwA8hZS">
            Ett annat område där reningsverken har stor potential att minska
            sin klimatpåverkan är kvävereningen. Där kan reningsverk både
            minska utsläpp av den klimatskadliga lust­gasen, N2O, och producera
            återvunnen kvävegödsel; gödsel som kan ersätta konven­tionell
            kvävegödsel vilken nästan uteslutande tillverkas med fossil gas.
            Flera delsteg i kvävereningsprocessen släpper ut växthusgasen
            lustgas, N2O, som per kilo ger hela 300 gånger så stor klimateffekt
            som CO2. I genomsnitt blir cirka två procent av kvävet som renas
            bort lustgas, i en del processer blir så mycket som tio procent
            lustgas, vilket kan innebära att lustgasutsläppen från kvävereningen
            kan vara ett reningsverks enskilt största klimatpåverkan. För
            att maximera klimatnyttan av processförändringar i renings­verken
            är det viktigt att utsläppen av lustgas mäts. Centerpartiet vill
            därför utreda ett införande av krav på mätning och begränsning
            av lustgasutsläpp för reningsverk med kväverening.
          </p>
          <p xml:id="i-KnbN3PThQ1KXBv9mYPabXs">
            En ofta påtalad källa till övergödning är enskilda och gamla
            avlopp, inte minst i kust- och sjönära områden. Det är viktigt
            att näringsläckaget från dessa minskar men i dags­läget menar
            Centerpartiet att styrmedlen inte är optimalt utformade för syftet,
            då de leder till orimligt dyra och höga krav på enskilda fastighetsägare.
            Istället för tvångsanslutning­ar till det kommunala va-systemet
            som har varit det dominerande tillvägagångssättet så förespråkar
            Centerpartiet mer kostnadseffektiva och flexibla åtgärder där
            miljönyttan är det vägledande kriteriet. En tänkbar lösning är
            att uppmuntra till samfälligheter där flera fastighetsägare går
            ihop om en lokalt utformad kollektiv lösning. Vattenlagstiftningen
            måste förändras i denna riktning så att hänsyn tas till lokala
            omständigheter och förutsätt­ningar som gynnar både närmiljön
            och den enskilde fastighetsägaren. Vi ser också ett allvarligt
            problem i att väldigt höga och plötsliga miljösanktionsavgifter
            åläggs enskilda medborgare, som också möts av en stelbent och
            orimligt strikt myndighetsaktivism. Mer flexibla insatser måste
            till där fokus ligger på att åtgärda de allra äldsta och sämst
            funger­ande avloppen.
          </p>
          <p xml:id="i-Q4KEkrg7G42WVX9hKtKFXU">
            Svenska intressen måste också tas tillvara bättre i EU när det
            gäller vattenrening och avlopp. En viktig uppgift är att tidigt
            i EU:s arbete öka Sveriges engagemang och infly­tande i EU:s vattenmiljöarbete.
            Ett väl fungerande vattenskydd är avgörande för både Sverige och
            omvärlden och svenska regeringar har under flera år varit för
            overksamma på EU-nivå. Vårt politiska engagemang i EU-frågor på
            vattenområdet behöver därför öka väsentligt. En nyligen publicerad
            rapport visar att Sverige under de senaste åren blivit mer reaktiv,
            byråkratisk och sluten i sitt EU-arbete. Det svenska agerandet
            får tyvärr en del allvarliga konsekvenser för Sverige. Allt oftare
            får kommuner inte tillstånd att bygga ut reningsverk för att skydda
            miljön när deras befolkningar växer. Anledningen är att EU:s ramdirektiv
            för vatten sätter stopp när reningsverket inte kan kompensera
            utsläpp från fler människor med bättre teknik. Som rättsläget
            ser ut är det närmast omöj­ligt för svenska reningsverk med en
            redan mycket hög reningsgrad. Sverige har nu chansen att agera
            i den angelägna och närbesläktade frågan om EU:s avloppsdirektiv.
            EU-kommissionen inledde en revison i frågan 2020 och för att påverka
            är det av stor vikt att Sverige tar en aktiv roll. Det krävs både
            ett proaktivt arbete från regeringen gentemot EU-kommissionen
            och i ministerrådet samt en tät dialog med kommuner – de som oftast
            genomför EU:s lagstiftning i praktiken. Sverige behöver tidigt
            engagera sig i EU:s lagstiftningsprocesser och samla in kunskap
            och synpunkter från myndigheter, kommuner, näringsliv, forskare
            och miljörörelse. I andra länder ser vi exempel på hur olika samhällsaktörer
            tidigt involveras i EU-förhandlingar genom formaliserade bered­ningsgrupper.
            En sådan process påverkar lagstiftningens kvalitet positivt och
            underlättar genomförandet.
          </p>
          <p xml:id="i-V5fSqAYjETNZQVi3sNvFFe">
            För att stärka åtgärdsarbetet på lokal nivå vill Centerpartiet
            se utökade satsningar på våtmarker och vattendammar för att öka
            retentionen av näring i landskapet. Det är posi­tivt att andelen
            våtmarker har stabiliserats i Sverige i den mån att de inte längre
            försvin­ner helt, men deras ekosystemtjänster når ändå inte upp
            till sin tänkta potential och gör för lite för att förebygga övergödningen
            i sjöar och hav. För att dra mesta möjliga nytta av våtmarker
            och dammar krävs det att vi aktivt vårdar och restaurerar de redan
            befint­liga, men också att vi förstärker arbetet med att anlägga
            nya områden. Välmående våt­marker ökar inte bara näringsretentionen,
            utan bidrar starkt till den lokala artrikedomen i form av insekter
            och fåglar. Därför ser Centerpartiet positivt på att använda bidraget
            till lokala vattenvårdsprojekt (LOVA) som ett styrmedel för att
            komma åt detta problem. LOVA-bidraget infördes av den tidigare
            alliansregeringen och har varit en effektiv och långsiktig stödform.
            I framtiden vill vi att LOVA-bidraget fortsätter utvecklas, men
            att det görs utökade satsningar på att koppla utbetalningar till
            tydliga resultat, genom mer uppföljning och utvärdering. Parallellt
            med en utveckling av LOVA-bidraget vill vi också se LEVA-programmet
            (lokalt engagemang för vatten) förstärkas och utvecklas. Under
            de senaste åren har det visat sig vara en mycket framgångsrik
            åtgärdsform som bedöms ha potentialen att en gång för alla åtgärda
            jordbrukets roll i övergödningspro­blematiken. Såväl miljömålsberedningen
            samt utredningen om stärkt lokalt åtgärds­arbete mot övergödning
            (SOU 2020:10) har lyft upp LEVA som en välfungerande arbetsmodell.
            Särskilt viktigt är att säkerställa en långsiktighet då det troligen
            kan ta uppemot 10–15 år innan problemet är helt åtgärdat, men
            samtidigt har programmet levererat resultat som inga andra åtgärder
            mot övergödning har gjort tidigare. Att öka antalet lokala åtgärdssamordnare
            runtom i landet samt skapa en central nationell stöd­funktion
            på Havs- och vattenmyndigheten anser Centerpartiet vara en viktig
            satsning.
          </p>
          <p xml:id="i-S2yTnwDVgcbtXu66Wydz18">
            Det är också viktigt att det kommunala åtgärdsarbetet förstärks
            då de bästa lösning­arna och möjligheterna ofta återfinns på den
            mest lokala nivån, där både myndigheter och medborgare har god
            kännedom om de lokala förutsättningarna. Vi vill se att kommuner
            med högt näringsläckage i sina avrinningsområden tar fram lokala
            åtgärds­planer där ett tydligt fokus ligger på att förbättra vattenkvaliteten
            och förebygga över­gödning. Av särskild vikt är det att hitta
            samverkansformer mellan verksamheter inom kommunen samt mellan
            kommuner som delar avrinningsområden, och ser gärna att myndigheter
            på central nivå bidrar med vägledning i åtgärdsarbetet och möjliggör
            ett kunskapsutbyte mellan kommuner som står inför liknande utmaningar.
          </p>
          <p xml:id="i-BpMhqnXLuVuDkPJ3uSVrtd">
            Problemet med övergödning i Östersjön är förstås inte begränsat
            till Sveriges ut­släpp, samtliga Östersjöländer måste ta ett större
            ansvar och få ner de övergödande utsläppen. Centerpartiet vill
            se ett system för handel med utsläppsrätter som innebär att länderna
            runt Östersjön måste betala för att få släppa ut övergödande ämnen,
            i synnerhet kväve och fosfor. Om ett land släpper ut mindre än
            de nationella målen tillåter, då kan det sälja utsläppsrätterna
            som blir över till andra länder i systemet. På det sättet skapas
            styrmedel som skapar incitament för de inblandade länderna att
            effektivt minska en marknad, där det lönar sig att minska på utsläppen
            av övergödande ämnen. Med andra ord en kappnedrustning mot mindre
            övergödning. Samarbetet bygger på ett marknads­baserat utsläppen.
            Det går redan idag att mäta hur mycket varje land bidrar till
            över­gödningen, varför det finns bra förutsättningar för att få
            ett handelssystem på plats.
          </p>
          <head xml:id="i-QGBA83ZWEG8iNxCCRaMhBv" type="h2">
            Sanering av förorenade hav och vattendrag
          </head>
          <p xml:id="i-UUF69iAQLvo3i9FWmKnXRL">
            I våra hav och kustnära områden finns det dessvärre en stor mängd
            gamla kemikalier och miljögifter i form av gamla tunnor, vrak
            och bottensediment i anslutning till gamla industrier och fabriker.
            Centerpartiet vill se fler punktinsatser för sanering av avgränsade
            områden där insatsen gör nytta direkt och där resultatet är styrande.
            I många fall så är miljögifterna flera årtionden gamla varför
            ansvarsfrågan och ägandeskapet måste tydlig­göras juridiskt, vilket
            i förlängningen avgör hur insatserna ska finansieras. Vi ser gärna
            att lämplig myndighet på central nivå fortsätter kartlägga var
            de värsta föroreningarna finns och upprätthåller en prioriteringslista
            över var insatser ska ske. Ett särskilt pro­blem att undersöka
            och kartlägga är gammalt krigsmateriel som historiskt har dumpats
            i olika vattendrag och som riskerar att läcka ut gifter som är
            skadliga för både naturen och människor. När det rör sig om dricksvattentäkter
            som försörjer ett flertal kommuner eller regioner är det särskilt
            viktigt att utreda utsträckningen av dumpat krigsmateriel. Ett
            bra kunskapsunderlag är också en förutsättning för eventuella
            saneringsåtgärder i framtiden. Vi vill därför att lämplig myndighet
            på central nivå ges ett särskilt uppdrag att undersöka spridningen
            av gammal krigsmateriel i hav, sjöar och andra vattendrag.
          </p>
          <p xml:id="i-Errjv3x1zbYiFuToM1p2uR">
            Ett annat betydande problem är att en stor andel av landets marinor
            har kraftigt föro­renad mark till följd av årtionden av läckage
            från skrapad båtbottenfärg samt tvättning av båtskrov. Det rör
            sig om både organiska miljögifter och miljöfarliga tungmetaller.
            Över tid tränger gifterna ner i marken och vid extremt kraftiga
            skyfall är risken omfat­tande att de permanent sprids ut i hav
            och sjöar. Samtidigt finns EU-direktiv som anger att högt satta
            miljökvalitetsnormer för vatten ska vara uppnådda till år 2027,
            med hot om omfattande böter till staten och kommunerna vid ouppnådda
            normer. Tillsynsmyn­digheter har börjat ge förelägganden till
            enskilda marinor om att sanera marken men de höga kostnaderna
            gör att risken för konkurser ökar och att saneringsåtgärder då
            uteblir helt. Många marinor är i huvudsak ägda av enskilda föreningar
            som saknar ekonomiska resurser att själva vidta åtgärder samtidigt
            som de inte kan ta del av statliga sanerings­anslag, vilket endast
            delas ut till kommuner.
          </p>
          <p xml:id="i-B9xFMqda424dVtxUk8AzPT">
            Marinor som har tillräckliga resurser skickar ofta iväg den förorenade
            jorden på deponi, vilket endast skjuter ansvaret vidare och inte
            gör något åt grundproblemet. Svenska miljöinstitutet IVL bedömer
            att merparten av landets redan inventerade marinor är grovt förorenade,
            40 till 50 procent ligger i den högsta riskklassen och 20 till
            30 procent i den näst högsta. Samtidigt har 600 av 1 100 marinor
            ännu inte inventerats färdigt och de högsta riskklasserna förväntas
            öka med flera hundra riskobjekt de närmaste åren. Därutöver saknas
            det ett nationellt register hos de berörda myndigheterna vilket
            gör att en samlad helhetsbild av problemet inte finns, något som
            i förlängningen försvårar en systematisk tillsyn och ett verkningsfullt
            åtgärdsarbete. Centerpartiet vill därför att berörda myndigheter
            ges ett särskilt uppdrag att förstärka och utveckla saner­ingen
            och efterbehandlingen av marinors förorenade mark och att den
            nationella styr­ningen och vägledningen effektiviseras. I dagsläget
            finns det få eller inga möjligheter för svenska återvinningsstationer
            att ta hand om marinors avfall och att sortera ut det på ett säkert
            och hållbart sätt. Centerpartiet vill därför att Naturvårdsverket
            ges i uppdrag att se över hur förutsättningarna att omhänderta
            avfall från marina verksamheter kan ses över.
          </p>
        </div>
        <div type="motSignatures">
          <list>
            <item xml:id="i-G8FoVFBi8cLqoEvTbzBncz">
              Magnus Ek (C)
            </item>
            <item xml:id="i-KQ5NUV3dSJYywWWwEFULvQ">
              Daniel Bäckström (C)
            </item>
            <item xml:id="i-5VqfAjUgtQXxusTL4dGVYU">
              Ulrika Heie (C)
            </item>
            <item xml:id="i-TkmEueVtNPyTjRmgCRoHeV">
              Peter Helander (C)
            </item>
            <item xml:id="i-R3eZAU6rCrYtXPiLmvzBC">
              Ola Johansson (C)
            </item>
            <item xml:id="i-VRFJWYHq66zvdHCjV1Q59o">
              Mikael Larsson (C)
            </item>
            <item xml:id="i-88yiw8PiwQUnPNNjGMXWpZ">
              Rickard Nordin (C)
            </item>
            <item xml:id="i-NoN7o15bccyxWk96wQMW8K">
              Anne-Li Sjölund (C)
            </item>
            <item xml:id="i-7cNQ2wSk6dFxYLLMigdyK8">
              Kristina Yngwe (C)
            </item>
            <item xml:id="i-4NgcXyhKwYxjTP3kU4uHo2">
              Anders Åkesson (C)
            </item>
          </list>
        </div>
      </div>
    </body>
  </text>
</TEI>
