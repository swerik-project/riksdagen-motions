<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FiU-04707">
  <teiHeader>
    <fileDesc>
      <titleStmt>
        <title>med anledning av prop. 2021/22:100 2022 års ekonomiska vårproposition</title>
        <author corresp="i-8voj19hLWTGJHkxNP79tRb">av Nooshi Dadgostar m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4707 av Nooshi Dadgostar m.fl. (V)</title>
          <idno type="rdwebb">H9024707</idno>
          <rs type="number">4707</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H9024707/text</ref>
          <ref type="dokument_url_html">http://data.riksdagen.se/dokument/H9024707</ref>
          <ref type="dokumentstatus_url_xml">http://data.riksdagen.se/dokumentstatus/H9024707</ref>
          <ref type="docx">http://data.riksdagen.se/fil/8601A41C-CBCB-45D6-A54E-A4B3CECE2678</ref>
          <ref type="pdf">http://data.riksdagen.se/fil/77EAA7CA-11E0-4585-A6B7-DDFE935A63E4</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4cBa4xNRuYMPVB2rD4NSzr" type="basedOn"/>
        <correspContext corresp="i-4cBa4xNRuYMPVB2rD4NSzr">
          <ref>Proposition 2021/22:100</ref>
        </correspContext>
        <correspAction xml:id="i-ChDLNQMJrwMviRHDG5b4r4" type="signed"/>
        <correspContext corresp="i-ChDLNQMJrwMviRHDG5b4r4">
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-3YXCipudYA4N8ZNFk2PrxQ"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction xml:id="i-QbfEPh5cwfxC2tMjiapZEn" type="submitted">
          <date when="2022-05-03"/>
          <time when="15:12:32"/>
        </correspAction>
        <correspAction xml:id="i-WZKmdiUvuRLTSyE3jNk3H2" type="reviewed">
          <date when="2022-05-06"/>
          <time when="14:50:00"/>
        </correspAction>
        <correspAction xml:id="i-GTnY1Nwe63odd5JUKKhb61" type="dismissed">
          <date when="2022-05-10"/>
        </correspAction>
        <correspAction xml:id="i-TPNhLkYn9MshPauRcEgmtc" type="referred">
          <date when="2022-05-11"/>
        </correspAction>
        <correspAction xml:id="i-EgvFpFgW5FxU9Vhv5uX3gQ" type="assigned">
          <date when="2022-10-12"/>
          <time when="11:38:40"/>
        </correspAction>
        <correspContext corresp="i-EgvFpFgW5FxU9Vhv5uX3gQ">
          <ref type="assignedTo">Finansutskottet</ref>
        </correspContext>
        <correspAction xml:id="i-FPfUENpA8wEuUfsdFQEWQw" type="behandlas_i"/>
        <correspContext corresp="i-FPfUENpA8wEuUfsdFQEWQw">
          <ref type="uppgift">2021/22:FiU20</ref>
          <ref type="ref_dok_id">H901FiU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-V5z3UbQ6gcHZrEqhaN73qq" type="motHeader">
        <div xml:id="i-BMYn4LKQTPCoavcqbU5F5C" type="motTitle">
          Motion till riksdagen 2021/22:4707 av Nooshi Dadgostar m.fl.
          (V) med anledning av prop. 2021/22:100 2022 års ekonomiska vårproposition
        </div>
      </div>
      <div xml:id="i-X9V6GBrf4hFDZCkHhiai6b" type="motBody">
        <div xml:id="i-NRtMwAwcfqXgruFyF5G5Yt" type="motSummary">
          <head xml:id="i-QNruhCCCwqaZDQpJPE2i1Z">
            1 Sammanfattning
          </head>
          <p xml:id="i-7DFow53huHQ2twPK8iHWwx">
            De senaste årens många prövningar har lärt oss att vi behöver
            ett starkt samhälle för att klara svåra utmaningar. Vänsterpartiet
            värnar det välfärdssamhälle som tidigare generationer har byggt
            och eftersträvar en samhällsutveckling som drar lärdom av de vinningarna.
          </p>
          <p xml:id="i-3pZQ1mHdVABLV4EdGxQZfc">
            Rysslands invasion av Ukraina orsakar enormt mänskligt lidande.
            Grova övergrepp har begåtts, miljontals människor har tvingats
            på flykt och städer har ödelagts. Kriget bidrar också till stor
            osäkerhet i den globala ekonomin, med inbyggda risker för redan
            utsatta länder. Kriget får även återverkningar i Sverige. En tydlig
            effekt är den snabba ökningen av energi-, drivmedels- och livsmedelspriser.
            Vänsterpartiet värnar de svenska hushållens ekonomi. Vi har därför
            under våren föreslagit att hushållen ska skyddas mot prischocker
            på energi, bensin och diesel. Vi har dessutom tidigare förhandlat
            fram att pensionerna ska höjas för de pensionärer som har det
            sämst ställt.
          </p>
          <p xml:id="i-FZ9KJJWxxhEkCaxAjJiz8b">
            Den svenska arbetsmarknaden har utvecklats förhållandevis starkt
            under det senaste året. Den fortsatt höga arbetslösheten är dock
            ett stort problem. Särskilt allvarligt är att långtidsarbetslösheten
            biter sig fast på höga nivåer. Även om antalet som är arbetslösa
            längre än ett år sjunkit något de senaste månaderna ligger långtidsarbetslösheten
            kvar på historiskt höga nivåer. Den ökade långtidsarbetslösheten
            innebär dock inte att det saknas kvalificerad arbetskraft bland
            de arbetslösa. Därför kan en kraftfull ekonomisk politik göra
            stor skillnad.
          </p>
          <p xml:id="i-EQQwuSApMBD35CxZ35XJyU">
            Välfärdssektorn har under lång tid varit underfinansierad. Antalet
            anställda inom välfärden har minskat i relation till befolkningsutvecklingen
            sedan 2016 och fallet har varit särskilt starkt sedan 2019. Samhället
            behöver förnya sitt åtagande att säkerställa en god arbetsmiljö
            och goda arbetsvillkor för de som söker sig till förskolan, sjukvården,
            skolan och äldreomsorgen och för de som redan arbetar där. Vänsterpartiet
            driver ökade statsbidrag till kommuner och regioner som en prioriterad
            fråga i det kommande budgetarbetet. För Vänsterpartiet är det
            vidare en självklarhet att resurserna som är avsatta för att finansiera
            den gemensamma välfärden ska gå till människor som behöver stöd
            och hjälp och inte till kommersiella bolag som etablerat sig i
            sektorn.
          </p>
          <p xml:id="i-3m2fW4aLX4oXJGm2kiJWGe">
            Ojämlikheten i Sverige har ökat sedan mitten av 1980-talet. En
            viktig orsak till de ökade klyftorna är hur det svenska skattesystemet
            utvecklats. Skattekvoten har sänkts från 49,8 procent 1990 till
            42,1 procent 2022, vilket motsvarar ca 440 miljarder kronor i
            mindre skatteinkomster varje år. Vänsterpartiet söker mandat för
            att inleda arbetet med en genomgripande skattereform som ska skapa
            ett enhetligt, rättvist och legitimt skattesystem som kan bidra
            till en långsiktig finansiering av välfärden.
          </p>
          <p xml:id="i-17x8LCQDzSL2Rh7e2YbfZg">
            Det behövs en kraftigt förändrad inriktning av den ekonomiska
            politiken för att pressa tillbaka arbetslösheten, minska inkomstskillnaderna
            och accelerera klimatomställningen.
          </p>
          <p xml:id="i-TMi2V7pfvpbMtyPL71VnJJ">
            Vänsterpartiet menar att den ekonomiska politiken bör styras
            av reala mål om ökad sysselsättning, investeringar och klimatomställning,
            där offentligfinansiella mål och inflationsmål blir verktyg för
            att uppnå de reala målen.
          </p>
          <p xml:id="i-J13em7239SYRUctUF81atL">
            Världen befinner sig i ett klimatnödläge. Det står bortom allt
            tvivel att mer behöver göras såväl globalt som nationellt och
            lokalt. När samhället ställer om ska det ske på ett socialt hållbart
            sätt. Vänsterpartiet menar att priser, subventioner och skatter
            är viktiga verktyg i klimatomställningen, men samhället behöver
            framför allt bygga hållbara alternativ till dagens klimatskadliga
            verksamheter. Vänsterpartiet söker därför mandat för att genomföra
            ett historiskt omfattande investeringspaket för klimatet. Genom
            investeringar på 700 miljarder kronor vill vi de kommande tio
            åren se till att klimat­omställningen accelereras. Vänsterpartiet
            föreslår omfattande utbyggnad av tåginfra­strukturen, investeringar
            i ett robust elnät och en upprustning av miljonprogrammen med
            energieffektiviseringar och bättre boendemiljöer. Vänsterpartiets
            föreslagna investeringsprogram kommer att innebära ökad jämlikhet,
            stärkt produktivitet, minskad arbetslöshet och en modernisering
            av det svenska samhället.
          </p>
          <p xml:id="i-MPX3Gz1WTTjfHCafDDFaWx">
            Pensionerna behöver höjas. Enligt Pensionsmyndigheten uppgår
            kompensations­graden från den inkomstgrundade pensionen till 50
            procent för år 2020 – målet var att den allmänna pensionen skulle
            uppgå till 60 procent. Nära hälften av landets kvinnliga pensionärer
            har så låg inkomstgrundad pension att de har rätt till garantipension.
            Om­kring 300 000 pensionärer i Sverige lever med låg ekonomisk
            standard. Det är den högsta siffran i Norden. Vänsterpartiet presenterar
            här ett förslag som höjer inkomst­pensionerna med omkring 13,4
            procent 2024.
          </p>
          <p xml:id="i-3mWErp2eBqvcbQiuubv37H">
            Socialförsäkringarna är en central pelare i den positiva arbetslinje
            som Vänster­partiet förespråkar – individer kvalificerar sig till
            försäkringar genom arbete, och försäkringarna i sin tur bidrar
            till möjligheten att komma tillbaka i arbete. Den just nu högst
            prioriterade frågan inom sjukförsäkringen är att avskaffa karensavdraget.
          </p>
          <p xml:id="i-7qNycnnbBZrCUwfAmduYZP">
            Sverige har bland de starkaste offentliga finanserna i västvärlden
            och löpande och stora överskott i bytesbalansen. Samtidigt står
            världen inför ett klimatnödläge, där vi har cirka tio år på oss
            att vända utvecklingen. För att finansiera ett omfattande investeringsprogram
            föreslår Vänsterpartiet att ett tioårigt moratorium införs för
            det finanspolitiska ramverket, med start 2023. Vi föreslår att
            dagens överskottsmål ersätts med ett underskottsmål för de offentliga
            finanserna under moratoriet.
          </p>
          <p xml:id="i-LXBVBBApXsQy7QqKueuKr1">
            Den ekonomiska politiken bör styras av reala mål om ökad sysselsättning,
            rättvis fördelning, investeringar och klimatomställning – där
            offentligfinansiella mål och inflationsmål blir verktyg för att
            uppnå de reala målen. Vänsterpartiet föreslår därför att det finanspolitiska
            ramverket kompletteras med mål för arbetsmarknaden om full sysselsättning
            och ett mål för offentliga investeringar i linje med våra klimatåtaganden.
          </p>
          <p xml:id="i-YF6TSNAzF7DDVD61Mnoxsd">
            Den ekonomiska politiken ska inriktas mot full sysselsättning
            och ekonomisk jämlikhet. Arbete utgör basen för välfärd och ekonomiskt
            välstånd och ger möjlighet till delaktighet i samhällslivet. Samtidigt
            måste klimatomställningsarbetet accelereras betydligt för att
            vi ska nå våra klimatmål.
          </p>
        </div>
        <div xml:id="i-8AsLvCLJ4duCWN9xJnB52s" type="TOC">
          <head xml:id="i-MdVnt9enKMU9s94DtrX1uJ">
            2Innehållsförteckning
          </head>
          <list xml:id="i-CXqg4Eqq5bFKJMUAe9amT7">
            <item xml:id="i-8JU2AWpG7pfmVoRfyG8a5L" style="indent-level: 1">
              3Förslag till riksdagsbeslut
            </item>
            <item xml:id="i-JL45ufJyxqsmd6MWcUkjgJ" style="indent-level: 1">
              4Det ekonomiska läget
            </item>
            <item xml:id="i-4SAh4xDkq8zWpGCk3VeTEA" style="indent-level: 2">
              4.1Konjunkturläget
            </item>
            <item xml:id="i-JRgU2YJQtCXmuXR37otiVh" style="indent-level: 2">
              4.2Utvecklingen på arbetsmarknaden
            </item>
            <item xml:id="i-BMDLH2WbS4Ktv4rZw4KAX3" style="indent-level: 2">
              4.3Läget i kommuner och regioner
            </item>
            <item xml:id="i-VDKDFbwDoCgZvGM4GCvMmz" style="indent-level: 2">
              4.4Ökad ojämlikhet
            </item>
            <item xml:id="i-EXtzyYAbJRm5F4aeV6WQR2" style="indent-level: 3">
              Ökade förmögenhetsklyftor
            </item>
            <item xml:id="i-UASBgastdyYCuSPP6M67AE" style="indent-level: 1">
              5Vänsterpartiets riktlinjer för den ekonomiska politiken
            </item>
            <item xml:id="i-SQR1Q6nEJLZHtSiqkM5Yvf" style="indent-level: 2">
              5.1Ekonomisk politik i samhällets tjänst
            </item>
            <item xml:id="i-LAPoQF2QhDaMmr62QNhHHa" style="indent-level: 2">
              5.2Arbetet är grunden
            </item>
            <item xml:id="i-VEsazSfsqEthXZ29wLnvU5" style="indent-level: 2">
              5.3Inkludering och etablering
            </item>
            <item xml:id="i-JbSJjggQEZMUA8MKDmR1F7" style="indent-level: 2">
              5.4Utbildning – en samhällelig nyttighet, inte kommersiell vara
            </item>
            <item xml:id="i-NGvnuqm5LqzxAU2ZVbu13M" style="indent-level: 2">
              5.5Likvärdig och generell välfärd – utan vinstintresse
            </item>
            <item xml:id="i-UePkG1jtk2U9sWBzo6vJKS" style="indent-level: 2">
              5.6Socialförsäkringar för livets olika delar
            </item>
            <item xml:id="i-AZPyVGFbRvuP4sATGT7wjy" style="indent-level: 2">
              5.7Bostäder där jobben finns
            </item>
            <item xml:id="i-DQC3hiLzkrQ8t6xkYYF1Uf" style="indent-level: 2">
              5.8Kultur för alla
            </item>
            <item xml:id="i-Ds7Vp1FttbgyKTTci4FSzh" style="indent-level: 2">
              5.9Skatter för ett hållbart samhälle
            </item>
            <item xml:id="i-Xopowswxf5EwMyNr9qajd3" style="indent-level: 1">
              6Långsiktigt hållbar finanspolitik
            </item>
            <item xml:id="i-P5C3dfyNUokefi4x8nRQtg" style="indent-level: 2">
              6.1Bakgrund
            </item>
            <item xml:id="i-P3KLMwpxV2VGtBfvdGE5BT" style="indent-level: 2">
              6.2Det finanspolitiska ramverket i Sverige
            </item>
            <item xml:id="i-HQTsEVMJ4mvMrXi2bvD19w" style="indent-level: 3">
              6.2.1Budgetpolitiska mål
            </item>
            <item xml:id="i-41EBCm9dyeiu2XaLjRTVuT" style="indent-level: 3">
              6.2.2Den statliga budgetprocessen och extern uppföljning
            </item>
            <item xml:id="i-AkZHnreQtHB9MgzcyAvC1p" style="indent-level: 3">
              6.2.3Det finanspolitiska ramverket är en del av den s.k. normpolitiken
            </item>
            <item xml:id="i-So8DQ8UHVg8bn64dXbhSDD" style="indent-level: 2">
              6.3Överskottsmålet
            </item>
            <item xml:id="i-2dQFTKupyKvR2wBAUghiTZ" style="indent-level: 2">
              6.4Förhållandet mellan överskottsmålet och skuldankaret
            </item>
            <item xml:id="i-FB5QgenTnXNwyDXs6aMuN1" style="indent-level: 2">
              6.5En ny rollfördelning mellan finans- och penningpolitiken växer
              fram
            </item>
            <item xml:id="i-V6J3P5D1kSLjFpMypQnwtQ" style="indent-level: 2">
              6.6För- och nackdelar med olika finanspolitiska mål
            </item>
            <item xml:id="i-D9WNurATuqspGRB4gcH44c" style="indent-level: 3">
              6.6.1Saldomål
            </item>
            <item xml:id="i-2Vzcqae92YZBvoYa2BHVHL" style="indent-level: 3">
              6.6.2Skuldkvoter
            </item>
            <item xml:id="i-WapyRSh5QFjGTy7mWmgJDC" style="indent-level: 3">
              6.6.3Golden Rule
            </item>
            <item xml:id="i-BNa2pv8q3wFWFstF8fLv6v" style="indent-level: 3">
              6.6.4Utgiftsregler
            </item>
            <item xml:id="i-N3A2MUa9sK1iNYEjpmwWYW" style="indent-level: 2">
              6.7Klimatomställningen och behovet av ett reformerat ramverk
            </item>
            <item xml:id="i-CsAhQmxNjvCuhPrz3CLGqE" style="indent-level: 2">
              6.8Ett ramverk för ett rikare Sverige
            </item>
            <item xml:id="i-BiWnt28KRJXPAcZiEc2u2E" style="indent-level: 3">
              6.8.1Medelfristigt mål för det finansiella sparandet
            </item>
            <item xml:id="i-L7n5anfsSr33oR2DQ9bkQd" style="indent-level: 3">
              6.8.2Utgiftstaken
            </item>
            <item xml:id="i-HP7WSGVwgiwwZ5pTz1tcjD" style="indent-level: 3">
              6.8.3Långsiktigt mål för den offentliga skulden
            </item>
            <item xml:id="i-GqVY32bfNqhu71Gmu8kHpR" style="indent-level: 3">
              6.8.4Realekonomiska mål bör komplettera de finansiella målen
            </item>
            <item xml:id="i-GqTShyWdGPj62Qg17JQEmj" style="indent-level: 1">
              7Investeringsplan för klimatet
            </item>
            <item xml:id="i-T7eovCao69oZsz2JxwSKWs" style="indent-level: 2">
              7.1Den gröna omställningen
            </item>
            <item xml:id="i-3nKGcq3Kiz3iT9MvsbJ8rR" style="indent-level: 2">
              7.2Det gröna samhällsbygget
            </item>
            <item xml:id="i-CrcSbymG2i1v3aVDbgPaMY" style="indent-level: 3">
              7.2.1Infrastruktur i hela landet
            </item>
            <item xml:id="i-GpcijQ1e8tEGVzUrYHfLGA" style="indent-level: 3">
              7.2.2Ett robust elnät
            </item>
            <item xml:id="i-YVgryMUBDQLRHRpi73Xb8B" style="indent-level: 3">
              7.2.3Goda boendemiljöer och klimatsmarta fastigheter
            </item>
            <item xml:id="i-FyKajEyLu8KaysdWPJYYk7" style="indent-level: 3">
              7.2.4Från ord till handling
            </item>
            <item xml:id="i-BVh29jMNb4rsYjzrfeyS88" style="indent-level: 1">
              8Pensioner som går att leva på
            </item>
            <item xml:id="i-2peF6ursX8gacei5GwtFRo" style="indent-level: 2">
              8.1Pensionssystemets brister
            </item>
            <item xml:id="i-CtnLdeV2upqq6MyLtsC4pm" style="indent-level: 2">
              8.2Garantitillägget
            </item>
            <item xml:id="i-KgnqLq53jMGYDcJraQcGG9" style="indent-level: 2">
              8.3Höjda inkomstpensioner
            </item>
            <item xml:id="i-UCmTwx6tnRpAEno1WSGjB8" style="indent-level: 3">
              8.3.1Höj inbetalningarna till pensionssystemet
            </item>
            <item xml:id="i-Jxxdu8fTGQKTgwWQYzr3Ky" style="indent-level: 3">
              8.3.2Höj pensionsrätterna för pensionärer och pensionssparare
            </item>
            <item xml:id="i-Jwmy6rLeZ9Hb8zwfyRDqvg" style="indent-level: 3">
              8.3.3Inför en gas i pensionssystemet
            </item>
            <item xml:id="i-son25YKGwCVw7rx2ajk9D" style="indent-level: 3">
              8.3.4Övergångsregler
            </item>
            <item xml:id="i-PZDL8B8Lsw7SBW2tozf46Y" style="indent-level: 3">
              8.3.5Exempel på höjda pensioner
            </item>
            <item xml:id="i-3oS1QK66Rdyy423wMU1bd5" style="indent-level: 3">
              8.3.6Offentligfinansiella effekter
            </item>
            <item xml:id="i-GK5trkcBn6dFrw3CD1nATf" style="indent-level: 3">
              8.3.7Pensionssystemets finanser
            </item>
            <item xml:id="i-SfjrG4T8EVzdqci1RbR6xY" style="indent-level: 3">
              8.3.8Ytterligare ändringar inom pensionssystemet
            </item>
          </list>
        </div>
        <div xml:id="i-KahCentyLPYsTfbAiyPL7X" type="motProposal" subtype="förslag">
          <head xml:id="i-DSgtqLxK1UsEr43MwY5FqG">
            3 Förslag till riksdagsbeslut
          </head>
          <list xml:id="i-GUEaTu86dBfnBqwkE1JWcq">
            <item xml:id="i-QDaYCM52NQJrJ1jLiTgcm6" sortKey="Yrkande 1">
              Riksdagen godkänner förslaget till riktlinjer för den ekonomiska
              politiken och budgetpolitiken (avsnitt 5–8 i motionen).
            </item>
          </list>
        </div>
        <div xml:id="i-kHhQPYLAMQpJhkeVU1DqK" type="motContent">
          <head xml:id="i-QkjmLaAZV1SBzML3Xr9Lyc" type="h1">
            4 Det ekonomiska läget
          </head>
          <head xml:id="i-59tUm1K1TZ5YzcEqDdSzJw" type="h2">
            4.1 Konjunkturläget
          </head>
          <p xml:id="i-MXa7VhBEpRZsvs4VLFoYCc">
            Det ryska anfallskriget är en humanitär katastrof med stort mänskligt
            lidande. Den ryska invasionen medför också negativa effekter på
            den ekonomiska utvecklingen. Före kriget förväntades den globala
            återhämtningen fortsätta under 2022 och 2023, till följd av bl.a.
            ökad global vaccination mot covid och stödjande ekonomisk politik.
            Samtidigt kvarstod en hel del utbudsstörningar i leveranskedjor
            m.m. och inflationen började ta fart rejält under slutet av 2021
            och början av 2022. Kriget har förstärkt dessa förhållanden.
          </p>
          <p xml:id="i-7SF5g3U5TzZJJzuKsUCtZB">
            Samtidigt som Ryssland och Ukraina är relativt små ekonomier
            i ett globalt pers­pektiv är de stora råvaruproducenter. Tillsammans
            står de för ca 30 procent av den globala exporten av vete, 20
            procent av naturgas och 11 procent av oljeexporten.
            <ref xml:id="i-FkC92Zkge2jwwimFVr7BXA" target="i-LcwH7C8Q6kFLqSq95iYLV4">
              [1]
            </ref>
            Till det ska läggas att många globala leveranskedjor är beroende
            av metaller från Ryssland och Ukraina. Ryssland är en viktig exportör
            av palladium som bl.a. används i bilkatalysator­er, och nickel
            som används i stålproduktion och tillverkning av batterier. Priset
            på många av dessa råvaror har stigit brant sedan kriget startade.
            Stora utbrott av covid-19 i Kina håller samtidigt tillbaka produktionen
            där, vilket ytterligare driver upp inflationen. Störningar i handeln
            och produktion av spannmål och gödningsmedel riskerar också att
            leda till en livsmedelskris, främst i Afrika och i Mellanöstern.
          </p>
          <p xml:id="i-EMtcrnUVutSitd1UW9jWvq">
            Den höga inflationen har drivit upp marknadsräntorna och sätter
            många central­banker i en svår sits. Å ena sidan ligger inflationen
            skyhögt över de inflationsmål som centralbankerna baserar sin
            penningpolitik på. Å andra sidan är det tydligt att prisupp­gångarna
            främst kommer från störningar på utbudssidan. Det väcker frågan
            om i vilken utsträckning och med vilka medel centralbanker bör
            bekämpa inflation som handlar om störningar i leveranskedjor och
            prisuppgångar på råvaror och energi. Riksbankschefen Stefan Ingves
            har varit ute och signalerat för inte mindre än tio räntehöjningar
            fram till slutet av 2023.
            <ref xml:id="i-LwULd82E5ijkA81HDTGuGD" target="i-JZSH1V3B9Te5Ff1Q9ADuLm">
              [2]
            </ref>
            En sådan räntebana riskerar att leda till en dubbel åtstramning
            av den ekonomiska aktiviteten. Först verkar den höga inflationen
            åtstramande i och med att den minskar hushållens köpkraft och
            företagens vinster. De höjda räntorna kommer därtill att påverka
            såväl hushållens som företagens räntekostnader, vilket i förlängningen
            leder till högre arbetslöshet.
          </p>
          <p xml:id="i-TNW9YE5hZHzev1f71pjyoG">
            Vänsterpartiet värnar de svenska hushållens ekonomi och delar
            därför mångas oro över de höjda priserna på livsmedel och drivmedel.
            Den svenska ekonomin har en in­byggd motståndskraft mot skenande
            inflationsspiraler med starka och ansvarstagande parter på arbetsmarknaden.
            Löntagarorganisationerna har en historia av betydande återhållsamhet
            i sina löneanspråk; det behöver matchas av arbetsgivarsidans återhåll­samhet
            i vinstanspråk i svårare ekonomiska tider. Inflationens konsekvenser
            kan mildras av att näringslivet inte i onödan undergräver hushållens
            köpkraft.
          </p>
          <p xml:id="i-FoYdWzFJtnWzS8fNhZBSob">
            Kriget påverkar den svenska ekonomin på en rad olika sätt. Lägre
            tillväxt i omvärlden påverkar den svenska exporten negativt. Vidare
            innebär den höga inflationen att hushållens köpkraft urholkas,
            vilket dämpar den privata konsumtionen. Den ökade osäkerheten
            i krigets spår riskerar också att leda till en svagare investeringsutveckling.
            Flyktingströmmarna från Ukraina väntas samtidigt öka den offentliga
            konsumtionen under de närmaste åren.
          </p>
          <head xml:id="i-7skWT9u5HYf5vmHyZhi3m9" type="h2">
            4.2 Utvecklingen på arbetsmarknaden
          </head>
          <p xml:id="i-UnjAXeHGc7uHKvz8S7sdMj">
            Den svenska arbetsmarknaden har utvecklats förhållandevis starkt
            under det senaste året. Sedan början av 2021 har antalet sysselsatta
            ökat med ca 150 000, vilket har resulterat i en ökad sysselsättningsgrad
            med 2 procentenheter och en minskning av arbetslösheten med 1,4
            procentenheter (se figur 1).
          </p>
          <p xml:id="i-74dxNmo3CcTKr5h5efqt5K">
            Figur 1 Arbetslöshet och sysselsättningsgrad, 15–74 år, 2006–2022
            (feb)
          </p>
          <p xml:id="i-HBiNJv3CTYrjhmDfqZ8bWK">
            Månadsdata, säsongsrensade trend, procent av arbetskraften resp.
            befolkningen
          </p>
          <p xml:id="i-BeXj6v9fE1iniUksjggtwL">
            Källa: SCB (AKU).
          </p>
          <p xml:id="i-Sj8c3AtHnqmGfGwQHCRAKB">
            Studerar man dessa mått över en längre tidsperiod kan man se
            att sysselsättningsgraden stigit trendmässigt samtidigt som arbetslösheten
            snarast uppvisat en svagt stigande trend. Förklaringen till denna
            utveckling är att deltagandet i arbetskraften stigit markant under
            de senaste 15 åren. Den fortsatt höga arbetslösheten är dock ett
            stort problem. Särskilt allvarligt är att långtidsarbetslösheten
            biter sig fast på höga nivåer. Även om antalet arbetslösa längre
            än 1 år sjunkit något de senaste månaderna ligger långtids­arbetslösheten
            kvar på historiskt höga nivåer.
            <ref xml:id="i-wetaZju7xJgHXmgRjYmSN" target="i-DMNbGqvtHrjMNsZ1ds58yg">
              [3]
            </ref>
            Vidare har arbetslösheten för dem med de riktigt långa arbetslöshetstiderna,
            över 2 år, inte minskat över huvud taget under det senaste året,
            då arbetsmarknaden i stort utvecklats starkt.
          </p>
          <p xml:id="i-6GXjWczpzDGHNirpjiG4qr">
            Figur 2 Arbetslösa efter inskrivningstid, 2006–2022 (mars)
          </p>
          <p xml:id="i-C573xXeTDcYeWAr39hausK">
            Antal personer
          </p>
          <p xml:id="i-U6jTEd9QCVD8KKjaR1w41">
            Källa: Arbetsförmedlingen.
          </p>
          <p xml:id="i-62uLMWB42XHpu5g9wK8ahP">
            En långsiktig trend på arbetsmarknaden är att en ökande andel
            av de arbetslösa till­hör någon av de grupper som Arbetsförmedlingen
            kallar för ”utsatta” (se figur 3 nedan). Med utsatta grupper avses
            grupper som har en lägre genomsnittlig chans att få arbete.
            <ref xml:id="i-Ri1Gn1Ndc2YG8EYfwLsjzS" target="i-TumLoB7GhnbCr8R2GZfMaT">
              [4]
            </ref>
            När arbetslösheten steg snabbt vid pandemins utbrott sjönk arbetslösheten
            för dessa grupper, mätt som andel av den totala arbetslösheten.
            Den ökade arbetslösheten under pandemin drabbade alltså grupper
            med en förhållandevis stark ställning på arbets­marknaden i relativt
            stor omfattning. När nu arbetsmarknaden stärks går jobben i första
            hand till de som har en ganska stark ställning på arbetsmarknaden,
            vilket leder till att de utsatta gruppernas andel av den totala
            arbetslösheten ökar igen. Detta är ett mönster som också gällde
            under 2008–2011 i samband med finanskrisen.
          </p>
          <p xml:id="i-G81vDQhUQiMuTFCHxBKVxR">
            Den ökade långtidsarbetslösheten innebär inte att det saknas
            kvalificerad arbetskraft bland de arbetslösa. Av de arbetslösa
            som var inskrivna på Arbetsförmedlingen i februari 2022 hade en
            tredjedel minst gymnasial utbildning, en arbetslöshetstid kortare
            än tolv månader och var inte inskrivna i etableringsprogram.
            <ref xml:id="i-9Hqsh8y2oS1dAoW7gVT2SQ" target="i-JNhridZSgHfsA5F8PyEg48">
              [5]
            </ref>
          </p>
          <p xml:id="i-3T7oxFewYi3vHJzHLqAunh">
            Vänsterpartiet kan konstatera att det behövs en helt annan inriktning
            på den ekonomiska politiken för att pressa tillbaka arbetslösheten.
            Finanspolitiken bör vara expansiv under flera år framåt och inriktas
            mot statliga investeringar i syfte att snabba på klimatomställningen.
            Vidare måste den pågående och kaosartade privatiseringen av arbetsmarknadspolitiken
            upphöra. Arbetsförmedlingen måste reformeras och den aktiva arbetsmarknadspolitiken
            återupprättas med fokus på omfattande förmedlingsinsatser tillsammans
            med arbetsmarknadsutbildningar mot bristyrken.
          </p>
          <p xml:id="i-7q9LCKC9K1N4JP1xzuUX2V">
            Figur 3 Inskrivna arbetslösa vid Arbetsförmedlingen, 2003–2022
            (mars)
          </p>
          <p xml:id="i-Eo57KNUekwny6VxRBoYzPN">
            Tusental respektive procent, månadsvärden
          </p>
          <p xml:id="i-8YYBtF1CNGv52xzoWFbJj1">
            Källa: Arbetsförmedlingen.
          </p>
          <head xml:id="i-Rt3t6yi5Dw8SRdiNVHbSq1" type="h2">
            4.3 Läget i kommuner och regioner
          </head>
          <p xml:id="i-HcPY83HbrEgMEZdRa1uTjK">
            Sveriges kommuner och regioner står inför två stora utmaningar.
            Det handlar dels om resursbrist, dels om stora rekryteringsbehov.
            Välfärdssektorn har under lång tid varit underfinansierad. I figuren
            nedan visas hur den kommunfinansierade sysselsättningen utvecklats
            i relation till befolkningen. Som framgår av figuren har antalet
            anställda inom välfärden minskat i relation till befolkningsutvecklingen
            sedan 2016. Fallet har varit särskilt starkt sedan 2019. Vänsterpartiet
            har under hela mandatperioden påtalat att kommunsektorns resurser
            inte matchat de behov som finns i välfärden. Utvecklingen av den
            kommunfinansierade sysselsättningen visar tyvärr att vi fått rätt
            på denna punkt. Detta har resulterat i minskad personaltäthet
            och dålig arbetsmiljö.
          </p>
          <p xml:id="i-BrXkmtGE1zhWg7tCYb794d">
            Figur 4 Anställda i välfärden, 2000–2021
          </p>
          <p xml:id="i-9m8EcyG4XQ9g1PH8raPr3Q">
            Procent av befolkningen
          </p>
          <head xml:id="i-GJXxWGKqjmfK69LgCX4NJq" type="h1">
            Källa: VP22 och SCB. Med anställda i välfärden avses ”Kommunfinansierad
            sysselsättning”.
          </head>
          <p xml:id="i-4MNzck1AqaELbhedxThn5t">
            Coronapandemin har dessutom resulterat i en vårdskuld när operationer
            och behandlingar har skjutits på framtiden och kommuner och regioner
            står inför ett mycket stort rekryteringsbehov.
          </p>
          <p xml:id="i-JFua4MLw6ACpvgK15hxNZC">
            För att kommunsektorn ska lyckas med sin personalförsörjning
            krävs både stora utbildningssatsningar och betydande ansträngningar
            för att öka välfärdssektorns attraktivitet. Centralt i detta sammanhang
            är högre löner, ökad personaltäthet och förbättrad arbetsmiljö.
            Den demografiska utvecklingen, där andelen äldre ökar, innebär
            samtidigt att kommuner och regioner står inför stora resursbehov
            de närmaste åren. Konjunkturinstitutet bedömer i sin senaste konjunkturrapport
            att kommunsektorn behöver tillföras ca 30 miljarder kronor fram
            till 2025 för att kommuner och regioner ska kunna upprätthålla
            ett bibehållet offentligt åtagande.
            <ref xml:id="i-Qn22jNxmZKf7RjMG6WyXjb" target="i-UdfzPaaCKrfSptuWYkFKfC">
              [6]
            </ref>
            Vänsterpartiet kommer i det kommande budgetarbetet att prioritera
            ökade resurser till kommuner och regioner.
          </p>
          <head xml:id="i-RAHyUXcY25By2YDRY2t4cF" type="h2">
            4.4 Ökad ojämlikhet
          </head>
          <p xml:id="i-MJAvoYS2Ua1bRppMXoatGM">
            Den ekonomiska ojämlikheten har ökat i de flesta västländer under
            de senaste 30–40 åren. Sverige är inget undantag, tvärtom. Faktum
            är att Sverige är det OECD-land, jämte Nya Zeeland, där den ekonomiska
            ojämlikheten ökat mest sedan mitten av 1980-talet. En viktig orsak
            till de ökade klyftorna är hur det svenska skattesystemet utvecklats.
            Sverige har gått från att vara ett av de länder vars skattesystem
            omfördelar mest till att ha det minst omfördelande skattesystemet
            inom EU:s kärnländer.
            <ref xml:id="i-PuVDK6bKZmBtfFdfXxyXQe" target="i-R5S9gNtw3AcSEr3GKJhJow">
              [7]
            </ref>
            Sverige är ett av få OECD-länder som varken har en förmögenhetsskatt,
            arvs- och gåvoskatt eller en fastighetsskatt som är kopplad till
            bostadens (fulla) värde. Skattekvoten har sänkts från 49,8 procent
            1990 till 42,1 procent 2022, vilket motsvarar ca 440 miljarder
            kronor i mindre skatteinkomster varje år.
          </p>
          <p xml:id="i-PyRgHoLD4FZ18HqyWEwQqW">
            En annan central faktor bakom den växande ojämlikheten är kapitalinkomsternas
            utveckling och fördelning. Inkomsterna från kapital har ökat markant
            sedan mitten av 1990-talet och uppgick 2020 till drygt 340 miljarder
            kronor. Eftersom fördelningen av kapitalinkomsterna är mycket
            ojämn har det lett till ökade klyftor.
            <ref xml:id="i-HMeSY1kWQKGgXxL4WDVAFf" target="i-A83XmeE8tzwZLpChLyck1j">
              [8]
            </ref>
            I figuren nedan visas kapitalinkomsterna per percentil som andel
            av hushållens totala inkomster av kapital. Som framgår av diagrammet
            är kapitalinkomsterna i Sverige starkt koncentrerade till de delar
            av befolkningen som har de högsta inkomsterna. Av de totala kapitalinkomsterna
            gick drygt 58 procent till den hundradel av befolkningen som hade
            de högsta inkomst­erna. I Konjunkturrådets (SNS) rapport för 2018
            görs bedömningen att ungefär hälften av de ökade klyftorna sedan
            1995 kan härledas till kapitalinkomsterna.
            <ref xml:id="i-8NVsNpRZuMZmiAdEkeGRNJ" target="i-Ct1FwcNiBwHKTL6pCzRL4">
              [9]
            </ref>
            Kapitalin­komsterna är också ojämnt fördelade mellan kvinnor
            och män, där kvinnors andel av de totala kapitalinkomsterna uppgår
            till ca 30 procent.
            <ref xml:id="i-WVN7iY677KhkGNKFftggib" target="i-DCrX63ag2Gp7pYf7yr8G6U">
              [10]
            </ref>
          </p>
          <p xml:id="i-H6TfFukatV6NDQedxe51tk">
            Figur 5 Inkomst av kapital per percentil, 2020
          </p>
          <p xml:id="i-HnhccfgTV8mqqEcvaFmAbe">
            Andel av hushållens totala inkomster från kapital, procent
          </p>
          <p xml:id="i-HnV2t4xr9d3MgHjNfXjdFn">
            Källa: SCB.
          </p>
          <p xml:id="i-5r3amcFJP8653ZUTMffUkb">
            Inkomstutvecklingen i den nedre delen av inkomstfördelningen
            förklarar också en del av den ökade ojämlikheten. I dessa inkomstskikt
            utgör transfereringarna en större andel av inkomsten än i de högre
            inkomstskikten. Tabellen nedan är från Långtidsutredningen 2019
            och visar förändringen av ersättningen i ett urval av transfereringssystem
            mellan 1995 och 2017 i relation till förändringen i dels prisindex
            (KPI), dels inkomstindex. Ett värde på 0,8 i förhållande till
            inkomstindexet visar att ersättningen minskat med 20 procent i
            relation till den allmänna inkomstutvecklingen. Som framgår av
            tabellen har ersättningen i de flesta transfereringssystemen utvecklats
            svagare än inkomstindex. Urholkningen av ersättningssystemen har
            bidragit till de ökade inkomstskillnaderna. Efter 2017 har tak
            och ersättningsnivåer i flera av försäkringarna höjts. Men den
            allmänna bilden består; värdet av de flesta socialförsäkringar
            har urholkats över tid.
          </p>
          <p xml:id="i-Qo8h2RToPeYLZQTMJxHFdT">
            Tabell 1 Förändringen av ersättningen i ett urval av transfereringssystem,
            1995–2017
          </p>
          <p xml:id="i-H7Hvqze3us8LBRNKozH6nY">
            Källa: Långtidsutredningen 2019, SOU 2019:65.
          </p>
          <p xml:id="i-P87urQS1m9ERPEWgLfYkpA">
            De ekonomiska klyftorna är ett stort samhällsproblem. I boken
            Jämlikhetsanden går författarna Wilkinson och Pickett igenom och
            sammanställer 40 års forskning om ojämlikhet, hälsa och sociala
            problem. I boken visar de på en stark koppling mellan ojämlikhet
            och en rad olika sociala och hälsorelaterade indikatorer. När
            ojämlikheten ökar tenderar skolresultat, förväntad livslängd,
            social rörlighet, psykisk ohälsa, droganvändning, tonårsfödslar,
            ohälsosam fetma och kriminalitet att utvecklas negativt. I ojämlika
            samhällen får klass och status ökad betydelse och påverkar hur
            vi människor i ett samhälle ser på varandra.
          </p>
          <p xml:id="i-KXBm9VhfVfjL53wRofJ7Vr">
            På senare tid har också allt fler ekonomer och institutioner
            visat att ökad ojämlikhet påverkar den ekonomiska tillväxten negativt.
            Figuren nedan visar den uppskattade effekten av förändrad ojämlikhet
            under perioden 1985–2005 på den samlade ekonomiska tillväxten
            per capita för perioden 1990–2010. Som framgår av figuren bedöms
            förändringar i ojämlikhet ha minskat tillväxten i de flesta av
            de studerade länderna. Sverige hör till de länder där den ökade
            ojämlikheten påverkat tillväxten förhållandevis mycket. Studien
            mäter, som nämnts ovan, förändringar i ojämlikhet mellan 1985
            och 2005. Därefter har den ekonomiska ojämlikheten i Sverige fortsatt
            att öka, varför det finns skäl att tro att effekterna på tillväxten
            i dag är än större.
          </p>
          <p xml:id="i-UFZdmKUGANPYG3UN4aJB1B">
            Figur 6 Effekt på kumulativa tillväxten, BNP/capita, 1990–2010
            till följd av förändringar i ojämlikhet under perioden 1985–2005
          </p>
          <p xml:id="i-ViLU8sesgcawWmufP4GcY">
            Källa: Cingano, F. (2014), ”Trends in Income Inequality and its
            Impact on Economic Growth”.
          </p>
          <p xml:id="i-YSTQCUL7oLmqb8bMfppFTi">
            Anm: ”Actual” är den faktiska tillväxten. ”Impact on inequality”
            (på tillväxten) är baserat på förändringar i ojämlikhet i OECD-länder
            för perioden 1985–2005. ”Counterfactual” är skillnaden mellan
            de två.
          </p>
          <p xml:id="i-5x1o7dTcBu275prY8Rz6p1">
            Forskningen visar också bl.a. att hög grad av ojämlikhet tydligt
            tenderat att minska uthålligheten i perioder av ekonomisk tillväxt.
            <ref xml:id="i-XimshXwvF7Ca2Vg6nKTmTx" target="i-PMJYtg8pmh1XuE5wRTK9M8">
              [11]
            </ref>
          </p>
          <p xml:id="i-RMkiTKzS7xtdAYQQdizrBN">
            Den ökade ojämlikheten är främst ett resultat av politiska beslut.
            Avregleringen av finansmarknaderna på 1980-talet, den stora skattereformen,
            1990-talskrisen och den därpå följande budgetsaneringen, pensionsreformen,
            slopade eller minskade skatter på förmögenheter, arv, gåvor, fastigheter
            och kapitalinkomster, urholkade och försämrade socialförsäkringssystem,
            liberaliserad arbetsmarknad, försvagade fackförbund och kraftigt
            sänkta inkomstskatter har alla bidragit till ökade klyftor.
          </p>
          <p xml:id="i-9MXqUTyAcW32KERb5h4AY9">
            Den förda penningpolitiken sedan finanskrisen har också bidragit.
            Den expansiva penningpolitiken med låga räntor och s.k. kvantitativa
            lättnader har varit rätt och riktig ur ett stabiliseringspolitiskt
            perspektiv och för att värna inflationsmålet. Men den har också
            bidragit till att blåsa upp tillgångspriser och gjort det lönsamt
            för företag att låna till återköp av aktier i de egna bolagen,
            vilket bl.a. gynnat aktieägarna i bolagsled­ningarna. Under coronakrisen
            har de kvantitativa lättnaderna utökats till att även omfatta
            köp av bostadsobligationer och företagscertifikat. Utöver att
            stärka likviditeten på de finansiella marknaderna syftar Riksbankens
            tillgångsköp till att pressa ned marknadsräntorna. Detta leder
            till lägre finansieringskostnader för företagen, men samtidigt
            till lägre avkastning på det räntebärande pensionskapitalet. Det
            riskerar också att ändra resursallokeringen i ekonomin till fördel
            för finansiella bolag och nackdel för långsiktiga reala investeringar.
          </p>
          <head xml:id="i-7b6CZYFZnqjWFmW5RfpnKw" type="h3">
            Ökade förmögenhetsklyftor
          </head>
          <p xml:id="i-8L9ZACdE98jDhveAV6KYPv">
            De ökande inkomstskillnaderna påverkar naturligtvis också förmögenhetsfördelningen.
            Förmögenheterna är betydligt mer ojämlikt fördelade än inkomsterna.
            I figuren nedan visas en beräkning av förmögenhetsfördelningen
            per decil. Den tiondel av befolkningen med de största förmögenheterna
            beräknas äga 74 procent av den sammanlagda privata förmögenheten
            i Sverige, varav den rikaste procenten äger ca 35 procent.
            <ref xml:id="i-2Pn9RE671TSHmGP1aneFYk" target="i-CuCsxiHXi37yCnsNBK6hZ8">
              [12]
            </ref>
          </p>
          <p xml:id="i-TsR74paJfzanTty22Kyx3A">
            Figur 7 Förmögenhetsfördelningen i Sverige, 2020
          </p>
          <p xml:id="i-PUvr46knUjqop93JRzzGPf">
            Andel av total förmögenhet per förmögenhetsdecil
          </p>
          <p xml:id="i-LS9wCuQpCYYQaqmMEfRt2">
            Källa: Credit Suisse Research Institute (2021), ”Global Wealth
            databook 2021”.
          </p>
          <p xml:id="i-zwLQnnH5siX5SQ3AArL1o">
            Nyare forskning baserad på tillgängliga data över förmögenheter
            pekar på att en stor koncentration av tillgångar hos en liten
            grupp uppvisar en robust negativ påverkan på tillväxttakten.
            <ref xml:id="i-VxTDHwPFsmTtSjK2bztcC3" target="i-D9WEFdkBCJwCf5CFuMadym">
              [13]
            </ref>
            Den svenska förmögenhetsfördelningen hör till de mest ojämlika
            bland jämförbara länder. Den schweiziska storbanken Credit Suisse
            har under flera år tagit fram förmögenhetsstatistik i sin Global
            Wealth databook. Av de studerade länderna är det endast Ryssland
            och Sydafrika som har en mer skev förmögenhetsfördelning än Sverige.
            <ref xml:id="i-Qe8nKRBnUDgnckxYPdgLmo" target="i-NJDhAoM3qsCStJZwimekbz">
              [14]
            </ref>
            USA och Sverige har en liknande förmögenhetsfördelning. I figuren
            nedan visas förmögenhetsandelar för topp 10 och topp 1 procent
            för ett antal jämförbara länder.
          </p>
          <p xml:id="i-4TBsqvRbDwLB4YLXtpK46C">
            Figur 8 Förmögenhetsandelar i olika länder, 2020
          </p>
          <p xml:id="i-KHp1cciNqAwJ33tmEZY62G">
            Topp 10 och topp 1 andelar av total förmögenhet, procent
          </p>
          <p xml:id="i-F5LonppKijd3JGji6aiaAm">
            Källa: Credit Suisse Research Institute (2021), ”Global Wealth
            databook 2021”.
          </p>
          <head xml:id="i-Wb5eb11KuSrWspbBxh3NFe" type="h1">
            5 Vänsterpartiets riktlinjer för den ekonomiska politiken
          </head>
          <head xml:id="i-QoeqLZUQZrkWYk3YKSSvv1" type="h2">
            5.1 Ekonomisk politik i samhällets tjänst
          </head>
          <p xml:id="i-WDX1PgDKVu9MSuGmBQMrMb">
            Den ekonomiska politiken ska inriktas mot full sysselsättning
            och ekonomisk jämlikhet. Arbetet utgör basen för välfärd och ekonomiskt
            välstånd och ger möjlighet till del­aktighet i samhällslivet.
            Egen försörjning är därtill grunden för personlig frihet och självständighet.
            Den ekonomiska politiken bör därför ha som inriktning att pressa
            ned arbetslösheten och stabilisera efterfrågan på en hög nivå.
          </p>
          <p xml:id="i-QLUvKPpHg7JXPNdKQWLUkD">
            Klimatomställningsarbetet behöver accelereras betydligt för att
            vi ska nå våra klimatmål. Vänsterpartiet framhärdar i arbetet
            för att klimatomställningen ska ske skyndsamt, strukturerat och
            genom samhällets gemensamma insatser.
          </p>
          <p xml:id="i-AQBdoRKt35TvYnDkryFKes">
            För att nå de övergripande målen är det viktigt att den samlade
            efterfrågan i ekonomin är hög. En hög och stabil efterfrågan uppnås
            genom kraftfulla finanspolitiska satsningar på investeringar i
            infrastruktur, elförsörjning, bostäder, utbildning, välfärd och
            arbetsmarknadspolitik. Klimatkrisen innebär att staten måste ta
            ansvar för ett stort investeringsprogram.
          </p>
          <p xml:id="i-FvVB4G32gpZfJdpJkWtqGz">
            Den ekonomisk-politiska regim som dominerar i Sverige i dag brukar
            benämnas normpolitik. Normpolitikens idéer växte fram under 1980-talet
            som en reaktion på de svårigheter politikerna hade att hålla inflationen
            och statsfinanserna i schack under tidigare perioder. Detta idépaket
            vilar mer på den neoklassiska teoribildningen än på den keynesianska.
            Det normbaserade budskapet innehåller synen att långsiktig tillväxt
            inte kan skapas genom finans- eller penningpolitisk expansion.
            I stället anses pris­stabilitet och mål för den offentliga budgeten
            vara de viktigaste utgångspunkterna för den ekonomiska politiken.
          </p>
          <p xml:id="i-SsAbAUPhizxH2xSq9vdNZ6">
            De flesta modeller som används för att studera och förutspå långsiktiga
            effekter i svensk ekonomi i dag utgår ifrån synsättet att storleken
            på ekonomin har en potentiell nivå – en nivå i jämvikt. Denna
            nivå antas endast kunna påverkas med strukturella utbudsreformer
            – efterfrågan spelar roll enbart på kort sikt som variationer
            kring trenden. Penning- och finanspolitik kan, enligt detta synsätt,
            endast dämpa sväng­ningarna kring tillväxttrenden och påskynda
            ekonomins anpassning till den potentiella jämviktsnivån.
          </p>
          <p xml:id="i-WNAA8gwQoDXPyhdEveKocA">
            Begreppet jämviktsarbetslöshet har en central betydelse i denna
            analys. Jämvikts­arbetslösheten är den arbetslöshet som anses
            vara förenlig med en stabil inflationstakt (på 2 procent, som
            Riksbanken i dag styr efter) och en ekonomi (kapacitetsutnyttjande)
            i jämvikt. Ett problem med begreppet jämviktsarbetslöshet är att
            nivån inte kan verifieras. Dessutom antas enbart utbudsåtgärder
            sänka arbetslösheten långsiktigt under den beräknade jämviktsnivån.
            Exempelvis är utgångspunkten att anställningsskyddslag­stiftning,
            socialförsäkringar, arbetslöshetsförsäkring och skatter på arbete
            bidrar till högre arbetslöshet. Det antas ske genom att reservationslönerna
            ökar – därigenom stärks löntagarnas förhandlingsposition – vilket
            bidrar till att lönerna ökar.
          </p>
          <p xml:id="i-VQAt2trN337uKgLCwACqBP">
            Enligt denna teoribildning antas högre reallöner leda till lägre
            sysselsättning, efter­som arbetskraften då fördyras. Det leder
            till synsättet att återhållsamma löneökningar ökar sysselsättningen
            och minskar arbetslösheten. Faktisk historisk empiri och ett teoretiskt
            ramverk som är bättre anpassat till denna, pekar dock i en annan
            riktning. Vänsterpartiet menar i stället att högre löneökningar
            tvärtom kan leda till högre tillväxt. Det grundar sig på antagandet
            att löneökningar (och ökningar i socialförsäkrings­inkomster)
            normalt sett i större utsträckning än vinstökningar (kapitalinkomster)
            ger ökad konsumtion och därmed högre efterfrågan i ekonomin. Dessutom
            kan högre löner gynna effektivisering i företagen och därmed leda
            till produktivitetsökning.
          </p>
          <p xml:id="i-HSVHjUTpndQxnbqJBvNoRt">
            Vänsterpartiet har under en lång period på olika sätt ifrågasatt
            den neoklassiska modellen för ekonomisk politik, dess bevekelsegrunder
            och tillhörande antaganden. Det finns betydande teoretiskt och
            empiriskt stöd för synsättet att den långsiktiga produktionen
            i ett samhälle bestäms av den aggregerade efterfrågan på varor
            och tjänster, i kombination med strukturella utbudsfaktorer. Vänsterpartiets
            syn är att penningpolitik och finanspolitik har betydelse såväl
            för att stabilisera ekonomin vid risk för hög- och lågkonjunktur
            som för att hålla uppe en långsiktigt hög nivå på efterfrågan.
            Investeringarna har en nyckelroll i ekonomin, både för konjunkturvariationer
            och den långsiktiga utvecklingen. Det är dock inte företagens
            vinster eller det inhemska sparandet som driver investeringar
            – utan investerares syn på framtiden.
          </p>
          <p xml:id="i-akUQsiYWzyoY6b1azjNeM">
            Det finns ingen naturlig ekonomisk jämvikt att ständigt återvända
            till. En upp­skattning av ekonomins ”potentiella nivå” kan inte
            verifieras. Den riskerar i stället att bli en självuppfyllande
            profetia eftersom beräkningar av potentiellt arbetskraftsutbud
            och potentiell BNP avgör såväl bedömningar av måluppfyllelsen
            i finanspolitiken – och därmed hur stort utrymmet för reformer
            är – som hur penningpolitiken ska utformas. Den ekonomiska politiken
            bör styras av reala mål om ökad sysselsättning, investeringar
            och klimatomställning, där offentligfinansiella mål och inflationsmål
            blir verktyg för att uppnå de reala målen.
          </p>
          <p xml:id="i-J4KXzfc9mWSVqJVuaKYmq1">
            Ökad jämlikhet är också nödvändig för den ekonomiska utvecklingen
            och för ett brett stöd bakom klimatomställningen. Inkomstfördelningen
            spelar även en fram­trädande roll för efterfrågan. Det är stora
            skillnader i spar- och konsumtionsbenägenhet mellan hushåll med
            låga respektive höga inkomster, eller mellan löntagare respektive
            kapitalägare.
          </p>
          <p xml:id="i-FWU4LHVP8r4umcJfQH8Tje">
            Ansvaret för den långsiktiga ekonomiska utvecklingen bör ligga
            på finanspolitiken eftersom den kan hantera såväl kortsiktiga
            svängningar, strukturella utmaningar som att upprätthålla långsiktigt
            högt efterfrågetryck och en rättvis inkomstfördelning. En finanspolitik
            som syftar till att upprätthålla en aggregerad efterfrågan på
            den nivå som är förenlig med full sysselsättning, både på kort
            och lång sikt, kan inte kombineras med dagens finanspolitiska
            ramverk. En rimlig utgångspunkt blir att anpassa de offentliga
            utgifterna till vad som krävs för dagens investeringsbehov med
            full sysselsättning som ett centralt mål.
          </p>
          <head xml:id="i-ajU8ifxDj2ENXGxP4tLDo" type="h2">
            5.2 Arbetet är grunden
          </head>
          <p xml:id="i-U66aCFTZXuiEUd5T3cHmzF">
            Vänsterpartiets politik strävar mot full sysselsättning. Med
            full sysselsättning menar vi att alla som vill och kan arbeta
            ska ha ett arbete, och det ska räcka med ett arbete som det går
            att försörja sig på. Ingen ska behöva gå arbetslös annat än under
            korta perioder och sysselsättningsgraden ska vara tillräckligt
            hög för att finansiera en generös offentlig välfärd. En sådan
            politik kräver stora offentliga investeringar kombinerat med robusta
            trygghetssystem för individer när de inte kan eller får arbeta.
          </p>
          <p xml:id="i-VcsPUWebYTo2KTcWJnKT2c">
            Grunden för den svenska arbetsmarknadsmodellen är starka parter.
            Det innebär fackföreningar och arbetsgivare som kan sluta överenskommelser
            med bred eller närmast heltäckande verkan och som är anpassade
            till branschvisa villkor. Maktför­hållandena på arbetsmarknaden
            är i grunden till fördel för arbetsgivarparten visavi den enskilde
            löntagaren. Genom kollektiv organisering kan denna grundläggande
            obalans omvandlas till en mer balanserad och samhällsekonomiskt
            produktiv relation. Lön­tagarnas ställning på arbetsmarknaden
            avgörs primärt av fem centrala områden: läget på arbetsmarknaden
            – dvs. sysselsättningsgraden och arbetslösheten i ekonomin – arbets­marknadspolitiken,
            trygghetssystemen, arbetsrätten och anställningsskyddet och sist
            men inte minst kollektivavtalstäckningen.
          </p>
          <p xml:id="i-PcvUsQi1h4DvKstMx3mCym">
            Ett politiskt mål om full sysselsättning är helt centralt eftersom
            först när det är balans mellan utbud och efterfrågan på arbetsmarknaden
            försvinner risken att arbetslösa ställs mot arbetande. En stark
            arbetsmarknad innebär möjlighet för arbetskraften att kräva sin
            del av löneutrymmet, både i termer av löner, villkor och möjligheter
            att fort­bilda sig i arbetet.
          </p>
          <p xml:id="i-GtJs896hZ4KijETyscpjcf">
            En aktiv arbetsmarknadspolitik skyddar, stöder och rustar arbetslösa
            individer för att komma tillbaka i goda och utvecklande arbeten.
            Med rätt utbildning blir färre personer arbetslösa och vi får
            en bättre matchning mellan arbetssökande och de arbeten som växer
            fram. Arbetslöshetsförsäkringen förhindrar att en arbetslös tvingas
            ta arbete till lägre lön eller sämre villkor.
          </p>
          <p xml:id="i-Qz5ovoojxMo7C85SjmX3oD">
            Ett starkt anställningsskydd reglerar hur en arbetsgivare får
            säga upp en anställning. Vid arbetsbrist gäller turordning – sist
            in först ut – och lagen ger rätt till återanställning. Detta hindrar
            att arbetsgivaren byter ut en anställd mot en arbetslös. Rikstäckande
            kollektivavtal gäller alla som säljer samma sorts arbete. Avtalen
            är bindande för arbetsgivarna, vilket innebär att de inte kan
            hota en anställd med lägre lön eller sämre villkor.
          </p>
          <p xml:id="i-CgpNJggRZqx54uv46mXe2w">
            Trygga löntagare är starka löntagare som kan stå upp för sina
            rättigheter, kräva rättmätiga löner och bidra till ett produktivt,
            rättvist och konkurrenskraftigt samhälle.
          </p>
          <head xml:id="i-PwEnbXHx9z9hk9A3Ee3vKg" type="h2">
            5.3 Inkludering och etablering
          </head>
          <p xml:id="i-V5obNi6UCtRdebthWBmGTk">
            Vänsterpartiet vill ha ett samhälle för alla, inte bara för några
            få. Det kräver en politik som ger alla, oavsett bakgrund, samma
            möjligheter och samma rätt till god utbildning, arbete och bostad.
            Vi vill föra en politik för inkludering – en politik som motverkar
            segregation och underlättar etablering i samhället. En politik
            som lägger grunden för ett mer jämlikt och jämställt samhälle.
          </p>
          <p xml:id="i-DXd894oTbWE5hAxaBU4xcK">
            Ett välfungerande flyktingmottagande är en viktig del i en inkluderande
            politik. Mottagandet av människor på flykt ska – från asylprocessen
            till boendesituationen och etableringen i samhället – präglas
            av att den enskilda människans rättigheter står i centrum. Permanenta
            uppehållstillstånd och möjlighet att leva tillsammans med sin
            familj förbättrar förutsättningarna för att etablera sig i samhället.
            Den generella välfärden är central för att upprätthålla de rättigheter
            som det är vår skyldighet att värna. Välfärdssamhället har historiskt
            visat sig vara den viktigaste och effektivaste integrationsmotorn,
            även i internationell jämförelse.
          </p>
          <head xml:id="i-RkVCBVMuZDTzESWSYB15SG" type="h2">
            5.4 Utbildning – en samhällelig nyttighet, inte kommersiell vara
          </head>
          <p xml:id="i-6L2R6R88vzKM4KYRGnwKRL">
            En stark utbildningssektor är en förutsättning för en fungerande
            arbetsmarknad och kompetensutveckling genom hela livet, men också
            för att alla ska få samma möjlighet att medverka i det demokratiska
            samtalet. En skola för ett modernt och demokratiskt samhälle handlar
            om att utbilda för arbetslivet såväl som om allas rätt till kunskap.
          </p>
          <p xml:id="i-6mgmkaWib6j6PfLQaGQs1g">
            Nedskärningarna i den offentliga sektorn i början av 1990-talet
            bidrog dock till att dränera den allmänna skolans resurser. Det
            stora hotet mot den jämlika svenska skolan är i dagsläget den
            nästan obegränsade rätten att inrätta fristående skolor. Den fria
            etableringsrätten, kombinerat med samma skolpeng till alla skolor
            och möjlighet att använda kötid som urval har skapat en olikvärdig
            skola som dräneras på resurser. Hur mycket elever lär sig beror
            alltmer på vilken skola de hamnar i och vilka föräldrar de har.
            Så behöver det inte vara. Vänsterpartiet vill återupprätta den
            jämlika och sammanhållna skolan.
          </p>
          <p xml:id="i-UL8gArrNqF58kMbH26KJgc">
            Digitalisering och klimatomställning gör att vissa jobb försvinner
            och att andra jobb tillkommer. Utvecklingen ställer höga krav
            på utbildning och ofta krävs minst gymnasieutbildning för att
            få ett arbete. Det är även nödvändigt för att kunna studera vid
            en yrkeshögskola eller ett universitet. För många människor har
            vuxenutbildningen inneburit en andra chans när tidigare skolformer
            har misslyckats. För andra har den inneburit en chans till vidareutbildning
            och yrkesväxling. I dagsläget är särskilda insatser inom både
            vuxenutbildningen och arbetsmarknadspolitiken nödvändiga för att
            förbättra möjligheten till utbildning och för att underlätta den
            framtida kompetens­försörjningen inom många samhällsviktiga sektorer.
          </p>
          <head xml:id="i-2aaF8sJoSn6xed954VG4qe" type="h2">
            5.5 Likvärdig och generell välfärd – utan vinstintresse
          </head>
          <p xml:id="i-NFuvHJ7Xv4Htz9toPomzVk">
            Den svenska arbetsmarknadsmodellen kompletteras och stärks upp
            av en stark och generell välfärd. Generell välfärd ska omfatta
            alla som är i behov av den. Den generella välfärden innebär en
            solidarisk omfördelning av ekonomiska resurser mellan kvinnor
            och män, mellan lågavlönade och högavlönade, mellan olika perioder
            i våra liv och mellan friska och sjuka.
          </p>
          <p xml:id="i-HWZCsU9CZDfo18fGrs1kT">
            Barn- och äldreomsorgen skapar likvärdiga villkor för våra barn
            och äldre och är samtidigt nödvändig för ett högt arbetskraftsdeltagande.
            Genom en offentligt finansierad omsorg får vi också en ökad professionalisering
            och högre kvalitet inom sektorn.
          </p>
          <p xml:id="i-JmMAJRep3Xo8xkpPyz1VdV">
            En välfungerande sjuk- och hälsovård är grundläggande för att
            vi ska kunna arbeta och leva långa och hälsosamma liv. Den grundläggande
            principen är att vården ska ges utifrån människors behov, oberoende
            av om man har en privat försäkring eller inte. Det ska gå att
            lita på sjukvården oavsett vem man är och var man bor. I dag finns
            det stora skillnader i Sverige, både i hälsa och i tillgång till
            vård. Vi har en orättvis vård. Därför är frågan om jämlik hälsa
            och vård så viktig för Vänsterpartiet.
          </p>
          <p xml:id="i-Ph1hu2MDnKMs5hvB6RsXMf">
            Personalen är välfärdens viktigaste resurs. Som vi visar i figur
            4 (avsnitt 4.3) har antalet anställda i välfärden minskat som
            andel av befolkningen. Samhället behöver förnya sitt åtagande
            att säkerställa en god arbetsmiljö och goda arbetsvillkor för
            de som söker sig till förskolan, sjukvården, skolan och äldreomsorgen
            och för de som redan arbetar där. Vänsterpartiet kommer därför
            att driva ökade statsbidrag till kommuner och regioner som en
            prioriterad fråga i det kommande budgetarbetet.
          </p>
          <p xml:id="i-ULsjQhnNXvkFisbDMAD2gJ">
            Vinstintresset förvrider välfärdens sätt att fungera. För Vänsterpartiet
            är det en självklarhet att resurserna som är avsatta för att finansiera
            den gemensamma välfärden ska gå till människor som behöver stöd
            och hjälp och inte till kommersiella bolag som etablerat sig i
            sektorn.
          </p>
          <head xml:id="i-VM7dSb3maP8GNZT1vUmtiR" type="h2">
            5.6 Socialförsäkringar för livets olika delar
          </head>
          <p xml:id="i-KGnBALCzkQxffeSkEUJTMT">
            Socialförsäkringarna är en central pelare i den positiva arbetslinje
            som Vänsterpartiet förespråkar – individer kvalificerar sig till
            försäkringar genom arbete och försäkringarna i sin tur bidrar
            till möjligheten att komma tillbaka i arbete. De ger ett skydd
            mot stora inkomstbortfall vid tillfälliga perioder av arbetslöshet,
            sjukdom, föräldraledighet samt pension när arbetslivet är slut.
          </p>
          <p xml:id="i-CCGFSE2Bd1c28gwEx6yHM2">
            Det finns även viktiga samhällsekonomiska aspekter av försäkringarna.
            Arbets­löshetsförsäkringen ger en stabilisering av ekonomin som
            helhet vid större konjunktur­nedgångar. Sjukförsäkringen fick
            stor betydelse i covidkrisen, för människors möjlig­heter att
            stanna hemma vid sjukdom och minska smittspridningen.
          </p>
          <p xml:id="i-78snWgysLcWzzUs61ZCdNT">
            Sjukförsäkringen säkerställer att sjukdom inte leder till förlorat
            arbete och möjliggör rehabilitering tillbaka till arbetet. Föräldraförsäkringen
            och den medföljande rätten till föräldraledighet tryggar rätten
            till arbete för den som skaffar barn. Pensionssystemet gör så
            att vi kan sluta arbeta när vi inte längre orkar, utan det blir
            den enskilda individens ansvar att spara och planera för det inkomstbortfall
            det innebär. Robusta och generella trygghetssystem minskar också
            framväxten av privata lösningar vilka i sin tur leder till ökad
            ojämlikhet.
          </p>
          <p xml:id="i-Va16mnncdGDb6pTYsNNoXs">
            Den politik som de borgerliga regeringarna bedrev under perioden
            2006–2014 innebar dock att socialförsäkringarna urholkades kraftigt.
            Förebilden var den amerikanska ”arbetslinjen”, som utgår ifrån
            att individer styrs av ekonomiska incitament. Denna negativa arbetslinje
            handlar om att försvaga försäkringarna i syfte att skapa starkare
            drivkrafter till arbete. En sådan politik grundar sig på den centrala
            missuppfattningen att arbetslöshet eller sjukdom beror på individens
            fria val.
          </p>
          <p xml:id="i-J167xZNtQ46YweFcLsiEyT">
            Vänsterpartiets mål är att alla ska känna sig trygga, oavsett
            risk för sjukdom, arbetslöshet eller förmåga att arbeta hela vägen
            till pension. Det har dock skett försämringar av såväl pensionerna,
            arbetslöshetsförsäkringen och sjukförsäkringen, inkluderat arbetsskadeförsäkringen,
            som de ersättningar och bidrag som tillhör familjepolitiken.
          </p>
          <p xml:id="i-QBnmUHhbkYx2ybke86nLDb">
            Den ekonomiska familjepolitikens
            <ref xml:id="i-6TMgjSbuniu43Y38PKwVLC" target="i-NVp8GptYt8Vta6c1k9vsu4">
              [15]
            </ref>
            förmåga att minska den ekonomiska utsattheten har försämrats
            markant under 2000-talet. År 2000 bidrog förmånerna i den ekonomiska
            familjepolitiken till att hålla ned andelen barnhushåll med låg
            relativ ekonomisk standard med två tredjedelar – från 24 procent
            till 8 procent. År 2020 bidrog förmånerna bara med en tredjedel
            (från 27 till 18 procent). Det är framför allt de behovsprövade
            bidragen som har mist sin förmåga att minska andelen ekonomiskt
            utsatta hushåll.
          </p>
          <p xml:id="i-DanWE7cs1ZfQ6x68EG9jTw">
            Sjukförsäkringsavgiften är en del av arbetsgivaravgiften. Storleken
            på sjukför­säkringsavgiften avgörs av de förväntade kostnaderna
            för sjukförsäkringen. Sedan 2003 har sjukförsäkringsavgiften,
            räknat som andel av lönesumman, minskat från 11,8 procent till
            3,55 procent 2022, till följd av låga ersättningsnivåer, stränga
            regelverk och en strikt tillämpningen av dem. Därmed väntas de
            samlade statliga inkomsterna från sjukför­säkringsavgiften under
            2022 uppgå till drygt 70 miljarder kronor. Om avgiften legat kvar
            på samma nivå som 2003 hade inkomsterna från socialförsäkringsavgiften
            uppgått till omkring 232 miljarder kronor 2022.
          </p>
          <p xml:id="i-BZjcPYWEzAhp71Ua4wFFgK">
            Vänsterpartiet har drivit igenom flera viktiga förbättringar
            av sjukförsäkringen under de senaste åren. Trots det kvarstår
            flera brister. Den just nu högst prioriterade frågan inom sjukförsäkringen
            är att avskaffa karensavdraget. Coronakrisen har visat hur skadligt
            det kan vara med sjuknärvaro, dvs. att arbetstagare känner sig
            tvingade att gå till jobbet trots att de inte är friska. Något
            vi egentligen vetat sedan länge. Sverige är i dag det enda landet
            i Norden som har karensavdrag. Vänsterpartiet anser att karens­avdraget
            bör avskaffas. Det kan ske på olika sätt, där huvudfrågan är hur
            kostnaden ska fördelas mellan stat och arbetsgivare samt vad det
            kan få för eventuella konsekvenser för löntagarna. Det centrala
            för Vänsterpartiet är att karensavdraget avskaffas, eftersom det
            leder till skadlig sjuknärvaro, ökad smittspridning och inkomstbortfall
            som framför allt drabbar låginkomsttagare.
          </p>
          <p xml:id="i-5k2JmHwBz7Xoa2TtUQWdJk">
            Att avskaffa karensavdraget utan någon kompensation från staten
            beräknas innebära ökade kostnader för arbetsgivarna på omkring
            9 miljarder kronor per år. Vänsterpartiet föreslog i budgetmotionen
            för 2022 (motion 2021/22:3278) att karensavdraget skulle slopas
            och att arbetsgivarna skulle stå för kostnaden, samtidigt som
            sjuklöneansvaret för mindre företag minskas. Företag har skyldighet
            att stå för sjuklönen de första 14 dagarna av sjukperioden. Vårt
            förslag innebär att staten tar över det ansvaret för företag med
            upp till 10 anställda för att sedan ta delar av summan i nedtrappning
            upp till 15 anställda. Förslaget kostar staten omkring 3,7 miljarder
            kronor per år.
          </p>
          <p xml:id="i-KAWA4fgdCW7K1wf2LQ74gU">
            Om staten står för hela kostnaden för att avskaffa karensavdraget,
            utan att företagen kompenseras på något annat sätt för nuvarande
            sjuklöneansvar uppgår kostnaderna för staten till omkring 5,4
            miljarder kronor per år. Den lägre kostnaden beror av att skatte­inkomsterna
            ökar samtidigt.
            <ref xml:id="i-T8FAafvzo1MBtqbWGLHvv2" target="i-PxMnmw5qtmCzZkmtWLrZHq">
              [16]
            </ref>
          </p>
          <p xml:id="i-L4vYs9witimqoEtNv4SsxJ">
            Statens kostnader för den tillfälliga ersättning för karensavdraget
            som infördes under pandemin uppgick till drygt 3,2 miljarder kronor
            2021.
            <ref xml:id="i-57iYdxoijLPMFh4J8nobjz" target="i-3XPaegfWNDnmFYnAfSm71y">
              [17]
            </ref>
            Denna ersättning är slopad från och med den 1 april 2022. Karensersättningen
            hade ett tak och kompenserade därmed inte karensavdraget fullt
            ut. För att få ersättningen krävdes en ansökan, vilket innebär
            att alla inte fick ersättningen och ledde till onödiga administrationskostnader.
            Regeringen tillsatte i mars 2022 en utredning som ska se över
            karensavdraget och sjuklönen (dir. 2022:23). Utredningen ska presentera
            sina slutsatser den 29 september 2023. Vänster­partiet anser att
            hela karensavdraget bör avskaffas snarast möjligt, men vi är också
            beredda att förlänga den karensersättning som gällt under pandemin
            fram till att ut­redningens förslag genomförs.
          </p>
          <p xml:id="i-9KRyZiMF1u4Hw7HRGcndV8">
            Tabell 2 Olika alternativ för avskaffande av karensavdraget
          </p>
          <table xml:id="i-C72t4q4jV3r8DH76cQBFEq">
            <row xml:id="i-Cha9f4Xq4sa5RiSoBy1rfc" style="label">
              <cell>
                Förslag
              </cell>
              <cell>
                kostnad (mdkr)
              </cell>
            </row>
            <row xml:id="i-ADnWWd1VknZcz9SJSuQhCe">
              <cell>
                Arbetsgivarna tar kostnaden, kompensation mindre företag
              </cell>
              <cell>
                3,7
              </cell>
            </row>
            <row xml:id="i-W4eBfov6xvcBCYPT5wgvPQ">
              <cell>
                Staten tar hela kostnaden
              </cell>
              <cell>
                5,4
              </cell>
            </row>
            <row xml:id="i-ACjMN3hhdA3sjTMsZiBRiq">
              <cell>
                Karensersättning
              </cell>
              <cell>
                3,2
              </cell>
            </row>
          </table>
          <head xml:id="i-UESyvyxo2yih3CveTKB3YD" type="h2">
            5.7 Bostäder där jobben finns
          </head>
          <p xml:id="i-WPmL9TBTDQ3cMybvA963yR">
            Bostadsförsörjningen och bostadspolitiken är en viktig förutsättning
            för hushållens möjlighet att bosätta sig och skapa sina liv på
            platser där arbete erbjuds. Bristen på bostäder bidrar också till
            högre arbetslöshet eftersom den hindrar människor från att söka
            sig till regioner där jobben finns. I en kommun som Danderyd arbetar
            mångdubbelt fler vårdbiträden och städare än vad som bor där.
            Samma mönster, om än i mindre skala, finns i flera andra kommuner.
            De människor som bor i dessa kommuner är beroende av att det pendlar
            in personer från andra kommuner för att utföra grund­läggande
            jobb, men det är inte alltid intresset finns för att bygga bostäder
            som personer med dessa yrken har råd att efterfråga.
          </p>
          <p xml:id="i-QkCV7EnycLxd9cWYChwAQS">
            Bostadsbristen slår hårdast mot de grupper i samhället som har
            lägst inkomster: unga, nyanlända, arbetslösa och sjukskrivna.
            Många är hänvisade till osäkra andra- och tredjehandskontrakt
            eller att bo kvar hemma hos föräldrarna. Det saknas framför allt
            hyresrätter med rimliga hyror, något marknaden inte klarar av
            att bygga på egen hand. För de grupper som har råd att efterfråga
            en bostad på marknadens villkor råder ingen bostadsbrist. Situationen
            på svensk bostadsmarknad kan därför beskrivas i termer av bostadsojämlikhet
            – en ojämlikhet nära länkad till de inkomst- och förmögenhetsklyftor
            som ökat i Sverige de senaste decennierna.
          </p>
          <p xml:id="i-JiJpHU77jnx6QQdz4ihiRN">
            Sverige behöver en bostadspolitik som tar ansvar för att bygga
            bort bostadsbristen, bryta bostadssegregationen och minska bostadssektorns
            klimatpåverkan. För det krävs att staten tar ett större ansvar
            för finansieringen och att kommunerna lever upp till sitt bostadsförsörjningsansvar.
          </p>
          <head xml:id="i-QdU62jvhje5mEw6CmLWFte" type="h2">
            5.8 Kultur för alla
          </head>
          <p xml:id="i-DgvgaCwCS36od4LY1BPz8n">
            Kulturen kan både spegla och forma sin samtid. Vänsterpartiet
            söker stöd för att stärka kulturens ställning över hela landet.
            Vi vill att det ska vara lätt att såväl utöva som betrakta kultur.
            Det är samtidigt hög tid att samhället erkänner kulturens plats
            och dess vikt i vårt demokratiska samhälle. I både normalläge
            och kris utgör kulturen såväl ett forum för att förstå tillvaron
            som en möjlighet att fly den. Kulturutövarna bär kulturlivet och
            behöver kompenseras och erkännas för det. Barns och ungas rätt
            till kultur av hög kvalitet måste säkras. Kulturskolan spelar
            en avgörande roll i det arbetet och på sikt bör avgifterna i kulturskolan
            helt slopas.
          </p>
          <p xml:id="i-EdeydSXG6wCXpz6NT3PcWV">
            De senaste årens pandemi har slagit hårt mot kulturen. När samhället
            nu genom gemensamma ansträngningar ska stärka totalförsvaret bör
            kulturens betydelse mycket tydligt framgå. Detsamma gäller för
            idrotten och friluftslivet – två fundament i den svenska folkrörelsetraditionen
            som utgör viktiga delar i många människor vardag.
          </p>
          <head xml:id="i-UFnE4v3kQp5YrtrGwWzrLT" type="h2">
            5.9 Skatter för ett hållbart samhälle
          </head>
          <p xml:id="i-9ndLWXsMBkvVKnB5ExmQ94">
            Det svenska skattesystemet var en gång i tiden ett av världens
            mest genomtänkta. Det gav oss under delar av efterkrigstiden skatteintäkter
            som var de högsta i världen relativt BNP. Det fanns en stark tilltro
            till möjligheten att göra skillnad tillsammans och en självklarhet
            att samhällsinvesteringar skulle finansieras gemensamt. Diskussionen
            om skatter var då hur de skulle tas ut samhällsekonomiskt effektivt,
            rättvist och med en bibehållen legitimitet för skattesystemet.
            I dag lever diskussionen om legitima skatter en tynande tillvaro.
            Snarare är utgångspunkten för debatten att skatter är skadliga
            och ständigt behöver slopas eller minimeras. På lite drygt 20
            år har skattekvoten sänkts från 49 procent till ca 42 procent
            i Sverige. Motiven har skiftat men övervägande karakteriserats
            av att slopandet/sänkningen ska lösa det ena eller det andra samhällsproblemet.
          </p>
          <p xml:id="i-Aicfw1fEKMW8usJfFU2zEs">
            Det finns inget stöd för att skatter gör mer skada än nytta.
            En stark tes är att skatt på arbete hämmar viljan att arbeta.
            Sverige har förhållandevis höga marginal- och deltagandeskatter
            på arbete. Samtidigt har vi EU:s högsta sysselsättningsgrad: 80,7
            procent 2021 (20–64 år) – för individer med eftergymnasial utbildning
            är syssel­sättningsgraden 90 procent. Samma förhållande gäller
            även i andra nordiska länder som Norge och Danmark. Samtidigt
            har ett land som USA en lägre skatt men också betydligt lägre
            sysselsättningsgrad.
          </p>
          <p xml:id="i-YBS2DtVHGNxZqNsSAGLwGT">
            Forskningen har inget entydigt svar på hur starkt det eventuella
            sambandet mellan skatter och sysselsättning är i Sverige. Det
            enda som är helt säkert är att skattesänk­ningar leder till minskade
            skatteintäkter. Flertalet skattesänkningar har också tydligt bidragit
            till ökade inkomstskillnader.
          </p>
          <p xml:id="i-KQf2Mu8gyZRBiiERJ9jFqM">
            En politik för hållbar tillväxt, ökad jämlikhet och full sysselsättning
            behöver understödjas av en hög kvalitet i välfärdstjänster och
            effektiva försäkringssystem. Skatterna fyller i detta hänseende
            flera viktiga funktioner. De ska vara en stabil finansiering av
            offentliga investeringar, utbildning och en aktiv arbetsmarknads-
            och näringspolitik. På marginalen ska de dessutom jämna ut konsumtion
            och sparande mellan olika inkomstgrupper.
          </p>
          <p xml:id="i-XDz1hJ3AYcRtV7c6i2CNeZ">
            Principen om att förorenaren betalar för sin miljöpåverkan har
            länge varit och bör fortsatt vara ett riktmärke i den svenska
            miljö- och klimatpolitiken. Utsläppspriset ger en tydlig styrande
            signal till alla aktörer och gör det mer lönsamt att investera
            i åtgärder som minskar utsläppen. Skatter är därför även fortsättningsvis
            ett centralt styrmedel i klimatpolitiken. Vänsterpartiet söker
            mandat för att inleda arbetet med en genom­gripande skattereform
            som ska skapa ett enhetligt, rättvist och legitimt skattesystem
            som kan bidra till en långsiktig finansiering av välfärden.
          </p>
          <head xml:id="i-UmUCATZAwD56fj4EnetFNZ" type="h1">
            6 Långsiktigt hållbar finanspolitik
          </head>
          <head xml:id="i-5sZnnvFRzXQwDAv38PfDyV" type="h2">
            6.1 Bakgrund
          </head>
          <p xml:id="i-F7AUBAZvhwFNsPZcxaEAoi">
            Från mitten av 1970-talet fram till mitten av 1990-talet ökade
            den offentliga skuld­sättningen i de flesta OECD-länder. Detta
            ledde fram till att många länder införde olika typer av finanspolitiska
            ramverk. Centrala inslag i dessa var tydliga medelfristiga mål
            för de offentliga finanserna. För Sveriges del blev de offentliga
            finanserna en akut fråga i samband med den djupa ekonomiska krisen
            i början av 1990-talet. Den ekonomiska krisen resulterade i massarbetslöshet
            och kraftigt försvagade offentliga finanser. Underskottet i de
            offentliga finanserna toppade 1993 på ca 11 procent av BNP och
            den offentliga bruttoskulden ökade från 40 procent till ca 70
            procent av BNP på bara några år.
            <ref xml:id="i-LGhcWcbbvh3sWVQoNR46bX" target="i-FXi4r5FExzdaqLiXTpWEYg">
              [18]
            </ref>
            Utvecklingen skakade om de finansiella marknaderna och sände
            chockvågor genom det politiska Sverige.
          </p>
          <p xml:id="i-TVo7WVpYXJueTRyRvvYn7d">
            Som ett led i att sanera statsfinanserna fattade riksdagen ett
            antal beslut om mål för de offentliga finansernas utveckling.
            Det första målet gick ut på att statsskulden skulle stabiliseras
            senast 1998. I kompletteringspropositionen våren 1995 höjdes ambitionerna
            till att de offentliga finanserna skulle vara i balans 1998 och
            att statsskulden som andel av BNP skulle stabiliseras redan 1996.
            <ref xml:id="i-9aay8U367cMfYZgjmrjqy9" target="i-2r9G5mREEYiwPssRsjNkMN">
              [19]
            </ref>
          </p>
          <p xml:id="i-3u1KvY5QzyF7wRAeHDga2o">
            Ett långsiktigt överskottsmål presenterades i 1997 års ekonomiska
            vårproposition. Genom en gradvis infasning skulle de offentliga
            finanserna över en konjunkturcykel gå med 2 procents överskott,
            med start från år 2000.
            <ref xml:id="i-W5638tRMB4unaFkaYM1y95" target="i-DKJggRffYRBcuv9ciHQ5WU">
              [20]
            </ref>
            Överskottsmålet sänktes sedan till 1 procent efter ett beslut
            av EU:s statistikmyndighet om att sparandet inom ramen för premiepensionen
            inte längre fick inräknas i den offentliga sektorns finansiella
            sparande.
            <ref xml:id="i-YSXtcheMzArANzfPynQ3Zc" target="i-NAuBMde73M6bNfHTJ4RYcE">
              [21]
            </ref>
          </p>
          <p xml:id="i-U6sndCy3pzRQ9xr37H9LmX">
            Ett system med tak för statsbudgetens utgifter infördes 1997
            och för kommunsektorn skärptes budgetdisciplinen genom ett lagstadgat
            krav på budgetbalans från och med år 2000.
            <ref xml:id="i-DYAqCV8QGE3ZqxCwSD6j6T" target="i-Jab5jcewTAGM9JqNjdjah9">
              [22]
            </ref>
          </p>
          <p xml:id="i-9ZxZQRkLvuRg9zj8aczdnF">
            Redan innan det finanspolitiska ramverket formellt börjat gälla
            hade de offentliga finanserna stärkts i betydande utsträckning.
            I figuren nedan visas utvecklingen av den offentliga sektorns
            finansiella bruttoskuld (Maastrichtskulden). Som framgår av figuren
            hade bruttoskulden vid tidpunkten för överskottsmålets införande
            2000 redan sjunkit till ca 50 procent av BNP.
          </p>
          <p xml:id="i-4PDLHCR8k9kHsnLrFPsw9d">
            Figur 9 Den offentliga sektorns finansiella bruttoskuld, 1995–2023
          </p>
          <p xml:id="i-M9XVQvE19wVWEczRm9C7Ad">
            Procent av BNP
          </p>
          <p xml:id="i-Jj5wWCNtYv6PBuGSJampYR">
            Källa: Konjunkturinstitutet.
          </p>
          <p xml:id="i-6YhW97MHjc8JqCHB4hr6rC">
            År 2016 slöts en överenskommelse om det finanspolitiska ramverket
            mellan samtliga riksdagspartier, förutom Sverigedemokraterna.
            De viktigaste delarna i överens­kommelsen var att nivån på överskottsmålet
            för de offentliga finanserna sänktes från 1 procent till 0,33
            procent över en konjunkturcykel och att ett skuldankare för den
            offentliga skulden infördes. Dessa regler trädde i kraft 2019.
            En annan central komponent i överenskommelsen var att man skrev
            in att det finanspolitiska ramverket skulle ses över i slutet
            av varannan mandatperiod så att eventuella reviderade mål skulle
            kunna träda i kraft första året efter ett ordinarie val. I utredningen
            som föregick det nya överskottsmålet skissade man på en beslutsordning
            där en översyn görs 2025 och där beslut fattas i samband med behandlingen
            av budgetpropositionen för 2026.
            <ref xml:id="i-TPbDhXNVukTLMego87Bbfd" target="i-56m9KfiM87DxPKsLg6bMAG">
              [23]
            </ref>
            De nya reglerna skulle då kunna börja gälla från och med 2027.
          </p>
          <p xml:id="i-cThxLcA5uhRv2D5WDDUjj">
            Vänsterpartiet har länge drivit frågan om att tidigarelägga denna
            översyn. Det vi framför allt lyft fram är att nivån på överskottsmålet
            och det nya skuldankaret inte är konsistenta med varandra samt
            att ett överskottsmål hamnar i konflikt med de stora statliga
            investeringar som måste till för att möjliggöra och snabba på
            klimatom­ställningen. Den gröna omställningen kan inte vänta till
            2027, den måste ske omedel­bart.
          </p>
          <head xml:id="i-YXk1YUas4KYah7Yr9uQVgn" type="h2">
            6.2 Det finanspolitiska ramverket i Sverige
          </head>
          <p xml:id="i-LEsvoEntMXgYjB3cWPVKz9">
            Det finanspolitiska ramverket i Sverige består bl.a. av fyra
            budgetpolitiska mål. Till ramverket brukar också den statliga
            budgetprocessen och den externa uppföljningen räknas.
          </p>
          <head xml:id="i-Ap2amTrzCBbjq5iesFvcXg" type="h3">
            6.2.1 Budgetpolitiska mål
          </head>
          <p xml:id="i-WdErzv2WpQSWUS1HD3EppB">
            (i) Överskottsmålet. Det viktigaste målet i det finanspolitiska
            ramverket är överskotts­målet för de offentliga finanserna. Överskottsmålet
            innebär att den offentliga sektorns finansiella sparande i genomsnitt
            ska uppgå till en tredjedels procent av BNP över en konjunkturcykel.
            Regeringen använder sig av flera olika indikatorer för att stämma
            av huruvida det finansiella sparandet ligger i linje med överskottsmålet.
            Den mest centrala indikatorn är det s.k. strukturella sparandet.
            Det strukturella sparandet fås genom att rensa det finansiella
            sparandet från dels konjunkturläget, dels engångseffekter. Detta
            innebär att i normalläget bör det strukturella sparandet ligga
            nära 0,33 procent för att överskottsmålet ska anses vara uppfyllt.
            Vid större ekonomiska kriser kan man dock låta det strukturella
            sparandet avvika kraftigt från målnivån, eller låta återgången
            blir mer utdragen än normalt.
            <ref xml:id="i-JXNE5YhLYLkYuNqhAgztVu" target="i-XFLSfqwnkkV1W9xbzm1Bv3">
              [24]
            </ref>
            Motiven bakom överskottsmålet m.m. utvecklas i följande avsnitt.
          </p>
          <p xml:id="i-RxeATrQY2syjbWMwi6UYCi">
            (ii) Utgiftstak i statsbudgeten. Utgiftstaken i statsbudgeten
            sätts i nominella termer och sätts för tre år framåt. Vilka utgifter
            i statsbudgeten som omfattas av utgiftstaken regleras inte i lag.
            Den praxis som har etablerats innebär att de takbegränsade utgifterna
            utgörs av budgetens utgiftsområden 1–25 och 27 samt utgifterna
            i ålderspensions­systemet vid sidan om statens budget. Det finns
            inga formella hinder för riksdagen att besluta om att ändra en
            tidigare fastställd nivå på utgiftstaket. Utan en sådan ordning
            skulle en ny regerings möjligheter att vidta förändringar i finanspolitiken
            kraftigt begränsas och finanspolitiken skulle inte heller kunna
            anpassas till nya, helt ändrade yttre förutsättningar.
            <ref xml:id="i-5gvZh4zFcHkjkfjCeBTbJT" target="i-BaUCxdwnRhCywbapEJVcYo">
              [25]
            </ref>
            Detta blev tydligt under covidkrisen, då regeringen kraftigt
            höjde utgiftstaket under 2020.
          </p>
          <p xml:id="i-TG3iFjZV4vu6Y8UQyD3w1">
            (iii) Balanskravet för kommunsektorn. Balanskravet gäller för
            alla Sveriges kommuner och regioner. Balanskravet innebär att
            kommuner och regioner ska budgetera för balans eller överskott,
            om inte synnerliga skäl föreligger. Om det visar sig att en kommun
            eller en region går med underskott ska avvikelsen som huvudregel
            återställas inom tre år. Balanskravet för kommunsektorn kan ses
            som ett minimikrav. Kommunerna och regionerna ska enligt kommunallagen
            även ha en god ekonomisk hushållning i sin verksamhet. Exakt vad
            detta betyder definieras inte i kommunallagen, men viss vägledning
            ges av förarbetena.
            <ref xml:id="i-HJBihdryhcjau8PnnLVDC7" target="i-XeJxTHmNKQLcZAtstcTAge">
              [26]
            </ref>
            Resultaten ska bl.a. ta höjd för investerings­behov och pensionsåtaganden.
            En vanlig tolkning har varit att resultatet ska motsvara ett överskott
            på 2 procent av skatteintäkter och generella statsbidrag.
          </p>
          <p xml:id="i-8Jitc6AxcuVt9MPYVHahnB">
            Kommunsektorns skatteintäkter, och till viss del även dess kostnader,
            påverkas mycket av konjunkturläget. Det finns därför en risk att
            kravet på budgetbalans och god ekonomisk hushållning förstärker
            konjunktursvängningarna. En utredning tillsattes därför 2010 i
            syfte att föreslå ändringar i regelverket så att inte balanskravet
            leder till procykliska variationer i kommunernas och landstingens
            verksamheter. Som ett resultat av utredningen infördes 2013 möjligheten
            för kommuner och regioner att under vissa förutsättningar reservera
            en del av överskottet i goda tider och bygga upp lokala s.k. resultatutjämningsreserver.
            Dessa överskott kan sedan tas i anspråk för att täcka underskott
            som uppstår till följd av en lågkonjunktur.
          </p>
          <p xml:id="i-5UAr2m2DGXKBMkXUzmc66B">
            (iv) Skuldankaret. Som nämndes ovan var införandet av det s.k.
            skuldankaret en del av den finanspolitiska uppgörelsen från 2016.
            Skuldankaret ska fungera som ett rikt­märke för den offentliga
            sektorns finansiella bruttoskuld på medellång sikt. Nivån på skuldankaret
            är satt till 35 procent av BNP. Skuldankaret är inte tänkt att
            fungera som en operationell styråra i budgetpolitiken på samma
            sätt som överskottsmålet och utgiftstaken. I den ekonomiska vårpropositionen
            ska regeringen årligen redogöra för bruttoskuldens utveckling.
            Om skulden avviker, eller beräknas avvika, med mer än 5 procentenheter
            från skuldankarets riktmärke ska regeringen lämna en skrivelse
            till riksdagen i samband med den ekonomiska vårpropositionen.
            <ref xml:id="i-CYFVwRZNbWnAR6kge7ocHt" target="i-EB4zE8oGeQC3uacLBSV5sS">
              [27]
            </ref>
            I denna skrivelse ska regeringen förklara orsakerna till avvikelsen
            samt hur regeringen avser att hantera den.
          </p>
          <head xml:id="i-XRhXNULrzM7CjnzoYrcFPT" type="h3">
            6.2.2 Den statliga budgetprocessen och extern uppföljning
          </head>
          <p xml:id="i-MFFkAKuwDbDtXxAE6oaWKP">
            I mitten av 1990-talet reformerades den statliga budgetprocessen.
            Statsbudgeten blev medelfristig och budgetprocessen fick ett tydligt
            uppifrån och ned-perspektiv. Det medelfristiga perspektivet kommer
            bl.a. till uttryck genom de treåriga utgiftstaken i statsbudgeten.
            Den statliga budgetprocessen styrs också av den s.k. fullständighets­principen.
            Denna innebär att regeringens förslag till budget ska omfatta
            alla inkomster och utgifter samt andra betalningar som påverkar
            statens lånebehov.
          </p>
          <p xml:id="i-5iYdNbFvEXwfRBHebaMfum">
            Riksdagens budgetarbete styrs av den s.k. rambeslutsprocessen.
            Denna innebär att riksdagen i ett första beslut fastställer det
            samlade budgetutrymmet. Detta omfattar utgiftsramarna och beräkningen
            av statsbudgetens inkomster. I det andra steget beslutas för vart
            och ett av de 27 utgiftsområdena de enskilda anslagen inom respektive
            utgifts­område. I detta steg får ramen för respektive utgiftsområde
            inte överskridas. Däremot får omdisponeringar inom ramen göras.
          </p>
          <p xml:id="i-Rj6qys5CEww5iVTwR2vYjb">
            Ett bärande inslag i många länders finanspolitiska ramverk är
            att det ska vara kost­samt för politiker att bryta mot de budgetpolitiska
            målen. Ett led i detta är att låta externa aktörer utvärdera finanspolitiken
            och efterlevnaden av de budgetpolitiska målen. Det finanspolitiska
            rådet, som är en statlig myndighet under Finansdepartementet,
            skapades just i detta syfte.
            <ref xml:id="i-FuMyExUmS91tA4Tky31buk" target="i-9MpzX8LWyr1tnDKwTMqUWv">
              [28]
            </ref>
            I samband med den finanspolitiska uppgörelsen 2016 stärktes det
            finanspolitiska rådets roll i fråga om uppföljning av överskottsmålet.
            Rådet ska årligen bedöma om det föreligger en avvikelse från överskottsmålet.
            Rådet ska även bedöma om en avvikelse är motiverad, och i vilken
            takt som en återgång bör ske.
            <ref xml:id="i-BjvFo5M7wyxymbTN8idUPj" target="i-Xn6CDQugkeGnf7eQMQCMva">
              [29]
            </ref>
          </p>
          <head xml:id="i-iB2T7im2cYSCkUpKNt5nV" type="h3">
            6.2.3 Det finanspolitiska ramverket är en del av den s.k. normpolitiken
          </head>
          <p xml:id="i-B1kDs8mRx8syX5gvZayyEA">
            Som beskrivits ovan ska det finanspolitiska ramverket ses i ljuset
            av de problem som många länder gick igenom från mitten av 1970-talet
            fram till mitten av 1990-talet med försvagade offentliga finanser,
            upprepade devalveringar och hög inflation. Detta ledde fram till
            en uppfattning om att problemen bottnade i att politiker inte
            klarade av att fatta impopulära beslut. Därför skulle regeringarnas
            handlingsfrihet begränsas genom att den ekonomiska politiken skulle
            hållas inom på förhand bestämda ramar. Penningpolitiken skulle
            fokusera på ett inflationsmål och ansvaret för detta överlämnades
            till oberoende centralbanker. I fråga om finanspolitiken skulle
            politikerna ”surras vid masten” med hjälp av olika budgetpolitiska
            mål.
          </p>
          <p xml:id="i-WqAL5KVxgitynctMu83w5L">
            Den här politiken kallades för normpolitik och sammanföll med
            och var en del av en nyliberal våg som sköljde över den ekonomiska
            politiken i många länder och som i praktiken kraftigt kringskar
            demokratiskt inflytande och bred samhällelig debatt runt centrala
            ekonomiskpolitiska frågor. För Sveriges del uppnåddes målen med
            norm­politiken snabbt. Inflationen sjönk ned till Riksbankens
            mål om 2 procent vid mitten av 1990-talet och de offentliga finansernas
            stärktes i snabb takt under andra halvan av 1990-talet. Samtidigt
            har normpolitiken, tillsammans med de nyliberala tankegångarna,
            bidragit till att skattesänkningar har premierats före satsningar
            på välfärdsreformer och investeringar. Mellan 1990 och 2022 har
            skattekvotens sänkts från 49,8 procent till 42,1 procent 2022,
            vilket motsvarar ca 440 miljarder kronor i minskade skatteinkomster
            varje år.
            <ref xml:id="i-ARxJX2TfxzBBdiJxVqv9BN" target="i-LhVs6afyr26RUVz82F5mSe">
              [30]
            </ref>
            Skattesänkningar, privatiseringar och urholkade sociala försäkringar
            har sammantaget gjort samhället sårbart. Detta har tydligt visat
            sig i de olika kriser som många västerländska ekonomier gått igenom
            efter att normpolitiken införts: finanskrisen 2008–09, Eurokrisen,
            coronapandemin och klimatkrisen. Dessa kriser visar att den ekonomiska
            politiken inte kan begränsas till att uppfylla ett antal budgetpolitiska
            mål.
          </p>
          <p xml:id="i-JpGo7ESn8VB8h5rNseHUXP">
            I en ekonomi som den svenska, där offentlig sektor står för personalintensiva
            välfärdstjänster, har skattesänkningarna inneburit en stark och
            långvarig press på dem som utför arbetet. Då kvaliteten i dessa
            tjänster är starkt beroende av personalintensitet, bäddar detta
            också för en klyfta mellan de krav som befolkningen rätteligen
            ställer på tjänster, och det som kan levereras – trots att välståndsnivån
            i ekonomin samlat sett har stigit kontinuerligt.
          </p>
          <p xml:id="i-9Wycp2Y9hEXp3cMeh5qtUV">
            Normpolitiken är tätt förknippad med en neoklassisk syn på arbetsmarknaden.
            Enligt detta synsätt kan finans- och penningpolitiken inte varaktigt
            påverka sysselsättning och arbetslöshet. Fokus i den neoklassiska
            modellen ligger på arbetsmarknadens funktions­sätt. I denna modell
            ses starka fackföreningar, bra a-kassa och robusta socialför­säkringar
            som något som höjer den strukturella arbetslösheten eftersom detta
            driver upp lägstalönerna på arbetsmarknaden. Den ekonomiska politiken
            ska enligt denna uppfattning begränsas av olika budgetmål (”normer”)
            och i stället fokusera på s.k. strukturreformer av arbetsmarknaden.
            Detta synsätt präglade starkt alliansregeringens ekonomiska politik
            2006–2014. De olika jobbskatteavdragen och försämringarna av a‑kassan
            och sjukförsäkringen syftade alla till att sätta press på lägstalönerna.
            Det empiriska stödet för den neoklassiska synen på arbetsmarknaden
            är dock svagt. I figuren nedan visas utvecklingen av arbetslösheten
            och Konjunkturinstitutets syn på den s.k. jämviktsarbetslösheten
            1980–2022. Som framgår av figuren var såväl den faktiska arbetslösheten
            som bedömningen av jämviktsarbetslösheten betydligt lägre i Sverige
            på 1980-talet jämfört med decennierna därefter. Det är ett förhållande
            som rimmar illa med den neoklassiska synen på arbetsmarknaden.
            Under 1980-talet var ersättningsgraderna i a-kassan och sjukförsäkringen
            högre, den fackliga anslutningsgraden likaså, och några jobbskatteavdrag
            hade ännu inte införts. Enligt den neoklassiska teoribildningen
            talar samtliga av dessa faktorer för att jämviktsarbetslösheten
            under 1980-talet borde ha varit högre jämfört med dagens (jämvikts)arbetslöshet.
            Men enligt Konjunkturinstitutets beräkningar är alltså förhållandet
            det omvända.
          </p>
          <p xml:id="i-MbNXsany73bSXFyjFDG99N">
            Figur 10 Arbetslöshet och jämviktsarbetslöshet, 1980–2021
          </p>
          <p xml:id="i-4mg7bKSC85W7YhC6HubeFM">
            Procent av arbetskraften, säsongsrensade kvartalsvärden
          </p>
          <p xml:id="i-Q8ELybvZnKYKyT3wPqHVcx">
            Källa: Konjunkturinstitutet, diagramunderlag Lönebildningsrapport
            2021.
          </p>
          <head xml:id="i-9a38FcbNddQpsyWngSSLF5" type="h2">
            6.3 Överskottsmålet
          </head>
          <p xml:id="i-S1hgtsBQZydjoUSL9fdRQo">
            Det viktigaste målet i det finanspolitiska ramverket är överskottsmålet
            för de offentliga finanserna. När överskottsmålet infördes motiverade
            regeringen detta på följande sätt:
          </p>
          <p xml:id="i-VA5AeUzTHFXtJebtup3nck">
            En bit in på nästa sekel kommer med stor sannolikhet de offentliga
            åtagandena att utsättas för en större belastning genom ett växande
            antal äldre. Den offentliga sektorn måste då stå finansiellt rustad
            att möta denna utveckling för att kunna värna välfärdssystemen.
            Mot denna bakgrund är det önskvärt att under det närmaste decenniet
            amortera av den offentliga nettoskulden.
            <ref xml:id="i-7ufZ3AvL8DDdb4RvXW6KQZ" target="i-2KrffkoLXttHrZe6WksMfA">
              [31]
            </ref>
          </p>
          <p xml:id="i-B2sVrUhuBg3CmjfKkcPjXj">
            Det grundläggande skälet handlade alltså om att stärka de offentliga
            finanserna inför kommande demografiska förändringar. I Finansdepartementets
            långtidsprognoser över det finansiella sparandet under senare
            delen av 1990-talet och början av 00-talet beräknades det finansiella
            sparandet gå med löpande överskott fram till omkring 2015, för
            att därefter sjunka och förbytas i löpande underskott när andelen
            äldre ökade.
            <ref xml:id="i-HEUN6vgjvfxbr6H4JW1VjJ" target="i-XpZhHbAJ4XZfQTEtxNJNcY">
              [32]
            </ref>
            Det fanns således en implicit tanke om att de offentliga finanserna
            skulle gå med överskott ”nu” för att kunna gå med underskott ”sedan”.
            Målet om att amortera av den offentliga nettoskulden nåddes redan
            omkring 2005 då nettoskulden hade förbytts till en nettoförmögenhet.
            I dag uppgår nettoförmögenheten till 30,4 procent av BNP.
          </p>
          <p xml:id="i-8GfC9DFkaKsMKwB84wcVhG">
            Den demografiska utveckling som man förutsåg i slutet av 1990-talet
            är sedan ett antal år en realitet. De demografiskt betingade kostnaderna
            har under de senaste 4–5 åren ökat med ca 1 procent per år i kommunsektorn,
            vilket kan jämföras med perioden 1980–2005 då kostnaderna ”bara”
            ökade med ca 0,4–0,5 procent per år. Denna utveck­ling har satt
            kommuner och regioner under stark press. För att undvika nedskärningar
            och/eller kommunala skattehöjningar behöver staten skjuta till
            betydande belopp i form av generella statsbidrag under de kommande
            åren.
          </p>
          <head xml:id="i-ENqFhZJTGpJxV6nRd89vMW" type="h2">
            6.4 Förhållandet mellan överskottsmålet och skuldankaret
          </head>
          <p xml:id="i-Cs5gQEusrM97VwbDvV9iPZ">
            I samband med att den nuvarande nivån på överskottsmålet på 0,33
            procent började gälla beslutade riksdagen också om att införa
            det s.k. skuldankaret, som innebär att den offentliga bruttoskulden
            ska hållas nära 35 procent av BNP. Relativt omgående visade sig
            emellertid de två målen vara oförenliga. Trots att de offentliga
            finanserna har gått med underskott under pandemin beräknas den
            offentliga bruttoskulden sjunka ned till 33,5 procent för innevarande
            år.
            <ref xml:id="i-SgSc6vjvD2acSN2uugqCP1" target="i-N2EbS4d4TvujqrPhqcLshm">
              [33]
            </ref>
          </p>
          <p xml:id="i-66AuKqdU3q5vbfJsw7VCQY">
            Förklaringen till denna inkonsistens är att statsskuldsräntorna
            var och har varit betydligt lägre än vad som antogs när det nya
            överskottsmålet och skuldankaret formulerades.
            <ref xml:id="i-PwxsHDmybw4NwQHgzVr9sP" target="i-Rvi9mjZiZvqcdBD8B69LQ7">
              [34]
            </ref>
            Mer precist handlar det om förhållandet mellan nominella räntor
            och den nominella tillväxten (den s.k. ränte-tillväxt-differensen).
            Överskottsmålskommittén baserade sina beräkningar på antagandet
            om en nominell ränta på 4,5 procent och en nominell BNP-tillväxt
            på 4,4 procent (dvs. en positiv ränte-tillväxt-differens på 0,1
            procent).
            <ref xml:id="i-9PBriw6EaUnRCp71EBNVYd" target="i-38AFYH4p9cozkASztn7Fnh">
              [35]
            </ref>
            Den faktiska utvecklingen har dock varit en annan. Räntorna har
            legat kring noll samtidigt som nominell BNP i grova drag vuxit
            i linje med kommitténs antaganden, vilket har resulterat i en
            ränte-tillväxt-differens på ca –4 procent. I sin senaste rapport
            analyserar Finanspolitiska rådet vilka implikationer en låg ränta
            har på den offentliga skuldsättningen. Finanspolitiska rådet visar
            med ett räkneexempel på hur en offentlig skuld på 40 procent faller
            med 1,6 procentenheter under det första året där det finansiella
            sparandet är i balans och där ränte-tillväxt-differensen ligger
            på ca –4 procent.
            <ref xml:id="i-TAZfv4Ai9Q4DqSQJcZf6Uc" target="i-GKSdwKfdxQ8FErHpc7aZTc">
              [36]
            </ref>
            Räkneexemplet visar att det är möjligt att förena en stabil utveckling
            av den offentliga skulden med löpande underskott i de offentliga
            finanserna när räntorna är låga.
          </p>
          <head xml:id="i-FBtbURiwFBf36Tuy5xpcaE" type="h2">
            6.5 En ny rollfördelning mellan finans- och penningpolitiken
            växer fram
          </head>
          <p xml:id="i-3TbU565hF49fDy69FPR4BB">
            Under decennierna före finanskrisen 2008–09 växte det fram ett
            ekonomiskpolitiskt paradigm beträffande ansvarsfördelningen mellan
            finans- och penningpolitiken. I huvudsak gick den ut på att penningpolitiken
            hade huvudansvaret för stabiliserings­politiken medan finanspolitiken
            skulle vara mer passiv och vägledas av en på förhand bestämd uppsättning
            normer, som beskrivits ovan.
          </p>
          <p xml:id="i-U7mJAwTfBozninzE5HdPsy">
            Finanskrisen och den makroekonomiska utvecklingen sedan dess
            har ruckat på detta paradigm. Det låga ränteläget har inneburit
            att många ekonomer och andra aktörer ser att finanspolitiken bör
            spela en större roll.
            <ref xml:id="i-VZCUUaSytjHfnMMdbdEMXx" target="i-HCmigZYvhDEGBYkiDaBAiR">
              [37]
            </ref>
            För det första finns det en nedre gräns för penningpolitiken.
            Om räntorna redan innan en konjunkturavmattning ligger nära noll
            är utrymmet för penningpolitisk stimulans via sänkta räntor begränsat.
            När penning­politiken inte är begränsad av ”noll-restriktionen”
            finns risken att en finanspolitisk stimulans motverkas av en penningpolitisk
            åtstramning (för att hålla nere inflationen). Men när räntorna
            ligger nära noll är det mindre troligt att centralbankerna agerar
            på detta vis eftersom nollräntorna tyder på ett mycket lågt inflationstryck.
            Finanspolitiken blir därmed mer effektiv vid frånvaron av en penningpolitisk
            motreaktion från centralbankerna.
            <ref xml:id="i-2zSDtcDeFYDv5ihvkFMoeQ" target="i-YG9HEbJeXm6kTCS639kg4U">
              [38]
            </ref>
          </p>
          <p xml:id="i-KjQ8cojQY3gA32MSCc3BzN">
            En annan effekt av de låga räntorna är att kostnaderna för underskottsfinansiering
            minskar. I detta sammanhang brukar man tala om den s.k. skuldtjänstbördan,
            vilken definieras som den genomsnittliga statsobligationsräntan
            multiplicerat med skuldnivån. Som exempel kan nämnas USA. Där
            har den offentliga skulden ökat med över 60 procentenheter mellan
            2005 och 2020 – trots detta har deras skuldtjänstbörda fallit
            något.
            <ref xml:id="i-8H5Gf7HLm18dJYS2d5d4Kb" target="i-jE6NZ9baGLYfU6nRdcCqk">
              [39]
            </ref>
          </p>
          <p xml:id="i-SweP1We2xCqCNF6ASb7a4f">
            En ökad roll för finanspolitiken minskar också behovet för centralbankerna
            att vidta diverse oortodoxa åtgärder i syfte att stimulera ekonomin.
            Dessa åtgärder brukar kallas för kvantitativa lättnader och innebär
            att centralbankerna köper olika räntebärande papper. Utöver köp
            av statsobligationer har många centralbanker, inklusive Riksbanken,
            under pandemin även gått in och köpt bostads- och företagsobligationer.
            Den expansiva penningpolitiken och de kvantitativa lättnaderna
            har varit motiverade ur ett stabiliserings­politiskt perspektiv
            och för att säkra likviditeten på de finansiella marknaderna under
            pandemin. Men de har också bidragit till att blåsa upp tillgångspriserna
            och sänka avkastningen på det räntebärande pensionskapitalet.
            Detta har sammantaget bidragit till att öka de ekonomiska klyftorna
            i Sverige. En ökad roll för finanspolitiken minskar behovet av
            att föra en extremt expansiv penningpolitik, vilket bör vara gynnsamt
            för den ekonomiska jämlikheten.
          </p>
          <p xml:id="i-43xNnsYTe9y8V2rcfLYP1x">
            Det finns också en växande konsensus bland ekonomer att finans-
            och penning­politiken har långsiktiga effekter på produktion och
            sysselsättning. Stora uppgångar i arbetslösheten tenderar att
            få långsiktiga effekter. Personer med långa arbetslöshetstider
            löper stor risk att fastna i långtidsarbetslöshet eller helt slås
            ut från arbetsmarknaden. När konjunkturen vänder begränsas uppgången
            i både produktion och sysselsättning i och med att matchningen
            på arbetsmarknaden försämras. Långvariga arbetslöshetstider försämrar
            med andra ord arbetsmarknadens funktionssätt och höjer den strukturella
            arbetslösheten. Finans- och penningpolitiken bör därför användas
            för att mildra konjunktursvängningarna.
          </p>
          <head xml:id="i-WSH4B9kj5LqdjSgKwUEkgH" type="h2">
            6.6 För- och nackdelar med olika finanspolitiska mål
          </head>
          <p xml:id="i-Fq1hAjmXPgMwYCBuG42eF3">
            Diskussioner om lämpliga finanspolitiska mål brukar ta sin utgångspunkt
            i en uppsats av Kopits och Symansky från 1998.
            <ref xml:id="i-BdrJQpPbtWKkYrFe7kyiqZ" target="i-92EAUimKxrshhQyTqXq7YC">
              [40]
            </ref>
            Finanspolitiska mål bör präglas av sex önskvärda egenskaper enligt
            Kopits och Symansky.
          </p>
          <list xml:id="i-4xTyDz7ecgRwakmCKphsFi" style="ul">
            <item xml:id="i-XcKzhbGnbUUvU3b8CWKmyy">
              Hållbarhet. Det finanspolitiska målet ska leda till långsiktigt
              hållbara offentliga finanser.
            </item>
            <item xml:id="i-ALyvo7XP3Qsyq77GdoRdfD">
              Stabilitet. Finanspolitiska mål ska inte förstärka konjunktursvängningarna.
              De ska tvärtom vara förenliga med att de automatiska stabilisatorerna
              tillåts verka fullt ut och/eller medge s.k. diskretionär finanspolitik.
            </item>
            <item xml:id="i-SiX7zL7h5dfbhmhUgwfh84">
              Enkelhet. Finanspolitiska mål ska vara enkla att förstå av politiker
              och allmänhet.
            </item>
            <item xml:id="i-EC6o9i2krxScUiBTdeUgLn">
              Operationellt. Det ska vara möjligt att använda det finanspolitiska
              målet som styråra i den årliga budgetprocessen. Målet ska vara
              något som politikerna har möjlighet att styra över.
            </item>
            <item xml:id="i-JkKTkX1xoKYaQkQngoFsh6">
              Långsiktighet/motståndskraft. Ett mål bör gälla över en längre
              tidsperiod för att skapa förtroende.
            </item>
            <item xml:id="i-AfwrC8hFttZ3oYxi4AGr1o">
              Det ska vara lätt att övervaka och utvärdera.
            </item>
          </list>
          <p xml:id="i-CgapKaV4iyay635xcVKc7W">
            Av dessa kriterier brukar det förstnämnda anses vara överordnat.
            Målet om långsiktigt hållbara offentliga finanser kan ses som
            det grundläggande syftet med ett finanspolitiskt ramverk. Det
            är också svårt att formulera ett finanspolitiskt mål som uppfyller
            samtliga dessa kriterier samtidigt. Det finns en ”trade-off” mellan
            flera av kriterierna. Det är också vanligt att länder har flera
            olika budgetpolitiska mål, som är fallet i Sverige. IMF har i
            en rapport gett rekommendationer om hur länder kan tänka om de
            planerar att ha flera olika finanspolitiska mål.
            <ref xml:id="i-JbpLWNq4q9Sas45QxXgkyf" target="i-WfXbuguzcHhpjmwAFBznxk">
              [41]
            </ref>
          </p>
          <p xml:id="i-RiX6YGjUYj2Qd3i1VKhfCA">
            (i) Finanspolitiska mål ersätter inte bra politik. Finanspolitiska
            mål kan inte utgöra grunden för optimal finanspolitik i varje
            givet ögonblick.
          </p>
          <p xml:id="i-PV4KqohmnnUsa3Zd3frG1f">
            (ii) Det finanspolitiska ramverket bör inte vara för begränsande.
            Ett finanspolitiskt ramverk som är för begränsande kan försvåra
            en regeringens möjligheter att nå dess övergripande mål för den
            ekonomiska politiken. För många mål kan också leda till att dessa
            är oförenliga till varandra (jmf det svenska överskottsmålet och
            skuldankaret).
          </p>
          <p xml:id="i-Rn3Lkufc3sJnHABMM8ifqH">
            (iii) Minimera överlappande finanspolitiska mål. IMF menar att
            överlappande och motstridiga mål leder till att regeringar tvingas
            välja att följa det mål som anses vara överordnat, vilket kan
            leda till en icke-optimal utformning av finanspolitiken.
          </p>
          <p xml:id="i-CnUtVWhCvSL1gBuTsoyre7">
            (iv) Det finanspolitiska ramverket bör vara lätt kommunicerat.
            Denna princip talar för att en regering bör fokusera på en eller
            två operationella budgetregler.
          </p>
          <p xml:id="i-Q21Prh4Tzc514XKq37o76V">
            Helt centralt i sammanhanget är också att det finanspolitiska
            ramverket understöder – eller i vart fall inte motverkar – de
            övergripande målen för den ekonomiska politiken som kan handla
            om sysselsättning, tillväxt, jämlikhet, klimatomställning osv.
            Nedan tittar vi närmare på för- och nackdelar med några finanspolitiska
            mål.
          </p>
          <head xml:id="i-7DEY3jhCz3a7BeSVrL8BYb" type="h3">
            6.6.1 Saldomål
          </head>
          <p xml:id="i-UUAUnXZBXHJkTQ1k3XBpna">
            Ett saldomål – som det svenska överskottsmålet är – tar vanligtvis
            fasta på den offent­liga sektorns saldo, dvs. inkomster minus
            utgifter. För att ett saldomål inte ska bli procykliskt, dvs.
            förstärka konjunktursvängningarna, brukar målet avse det konjunktur­justerade
            saldot, eller att målet definieras som över en konjunkturcykel.
          </p>
          <p xml:id="i-Gk2zWApLeZqvn6SpEGVySK">
            Ett saldomål som gäller över en konjunkturcykel har flera fördelar.
            Det möjliggör att man låter de offentliga finanserna gå med underskott
            i en lågkonjunktur för att hålla uppe efterfrågan och stimulera
            ekonomin. Det är också ett förhållandevis enkelt och operationellt
            mål, och vars måluppfyllnad en regering kan styra över. En nackdel
            med ett konjunkturjusterat saldomål är svårigheterna med att beräkna
            själva konjunktur­justeringen. Den största nackdelen med ett saldomål
            är dock att det inte har en direkt koppling till frågan om långsiktigt
            hållbara offentliga finanser. Vad som är långsiktigt hållbara
            offentliga finanser grundar sig rimligtvis på en uppfattning om
            vad som är en hållbar offentlig skuld, och den offentliga skulden
            påverkas inte bara av budgetsaldot. Som vi sett i tidigare avsnitt
            påverkas den bl.a. också av hur räntan och tillväxten utvecklas
            (den s.k. ränte-tillväxt-differensen).
          </p>
          <head xml:id="i-VnCzK2hAKYKxUX7EMUHRUE" type="h3">
            6.6.2 Skuldkvoter
          </head>
          <p xml:id="i-2JTcZba5ENFTmmsX4nv9qc">
            Det vanligaste finanspolitiska måttet på den offentliga skulden
            är den s.k. Maastricht­skulden. Den mäter den offentliga sektorns
            finansiella bruttoskuld i förhållande till BNP. EU använder detta
            mått inom stabilitets- och tillväxtpakten och gränsvärdet är satt
            till 60 procent av BNP. Det svenska skuldankaret på 35 procent
            baseras också på den offentliga bruttoskulden. Den offentliga
            bruttoskulden är ett vanligt mått i finans­politiska långsiktsanalyser,
            se t.ex. Konjunkturinstitutets hållbarhetsanalyser. En brist med
            Maastrichtskulden är att den bara mäter skuldsidan. Därför brukar
            hållbarhets­analyser också innehålla ett mått som inkluderar den
            offentliga sektorns tillgångar. Detta mått kallas för den offentliga
            sektorns finansiella nettoställning.
          </p>
          <p xml:id="i-AQ8SpXTVKib7Xbt71aBxX">
            Den finansiella nettoställningen påverkas dock mycket av värdeförändringar
            på den offentliga sektorns olika finansiella tillgångar. Merparten
            av den förstärkning av nettoställningen som skett mellan 2000
            och 2015 beror på värdeökningar av statens tillgångar, och inte
            på överskott i det finansiella sparandet. Internationellt är det
            vanligare med mål för bruttoskulden än för den finansiella nettoställningen.
            Det beror bl.a. på att det finns en närmare koppling mellan det
            primära sparandet
            <ref xml:id="i-VbhZVZ5pwZRQExwXRWXkzn" target="i-Q5FD9wt96uB1DMpU8EoSQd">
              [42]
            </ref>
            – vilket är det som ska finansiera skuldkostnaderna – och förändringar
            av bruttoskulden än netto­ställningen.
            <ref xml:id="i-TdyZ5YD99q7neyiqbrdM62" target="i-KeMhhsZxn7kxcWHHGPnpAr">
              [43]
            </ref>
            Den offentliga sektorns tillgångssida är i allmänhet knuten till
            speciella ändamål och inget som direkt kan användas för att finansiera
            olika reformer. Detta talar sammantaget för att bruttoskulden
            – även om det är ett mindre heltäckande mått – är att föredra
            som långsiktigt mål för de offentliga finanserna.
          </p>
          <head xml:id="i-ATsktBwMxnHtauLjfcbEcL" type="h3">
            6.6.3 Golden Rule
          </head>
          <p xml:id="i-Qup66kdHz4uxVbk7yWmd3A">
            Såväl saldomål som mått på den offentliga skulden och nettoförmögenheten
            brukar formuleras i finansiella termer. Måtten innefattar därmed
            enbart skulder i termer av finansiella lån (i huvudsak statsobligationer
            och statsskuldväxlar) och tillgångar i form av finansiella fordringar
            och aktier. Reala tillgångar, i termer av offentligt ägda fastigheter
            eller infrastruktur ingår inte i måtten.
          </p>
          <p xml:id="i-BBQd1vR8yPYX9U4jw3ZJ98">
            Så som det finansiella sparandet är definierat i nationalräkenskaperna
            bokförs utgifter för investeringar i sin helhet det år investeringen
            görs. Detta skiljer sig från en kostnadsmässig redovisning där
            det inte är den nominella investeringen som bokförs utan avskrivningar
            och räntekostnader. Detta innebär att långsiktigt lönsamma investeringar
            betraktas som rena utgifter i förhållande till dessa mål. Det
            faktum att en investering, som ger avkastning även på lång sikt,
            måste finansieras helt på kort sikt, dvs. skrivas av direkt, innebär
            en risk för att långsiktiga satsningar väljs bort till förmån
            för omedelbara behov i form av offentlig konsumtion, vilket riskerar
            att leda till för låga investeringar. Detta förhållande låg bakom
            att Storbritannien, 1998–2009, hade en s.k. Golden Rule i finanspolitiken.
            Den gyllene regeln i Storbritannien innebär, i stort, att låna
            enbart till investeringar över konjunkturcykeln, inte för att
            finansiera löpande utgifter. Den bakomliggande tanken är att staten
            kan låna till investeringar som kommer framtida generationer till
            godo, medan löpande offentliga utgifter som konsumeras här och
            nu bör finansieras med skatter och avgifter. Investeringar som
            fullt ut skatte­finansieras innebär att nuvarande generationer
            får stå för hela kostnaden för investering­arna samtidigt som
            de bara får en del av avkastningen.
          </p>
          <p xml:id="i-GdKXL8TrLSpBNKfyQM7Tmw">
            En variant på Golden Rule är att formulera ett saldomål som tar
            fasta på den offentliga sektorns totala sparande, dvs. ett mål
            som också inkluderar nettoinvesteringar i realkapital. Så som
            det finansiella sparandet är definierat i nationalräkenskaperna
            bokförs utgifter för investeringar i sin helhet det år investeringen
            görs; detta innebär att det är totala utgifter och inte årliga
            kostnader som begränsas. En kostnadsmässig redovisning skulle
            innebära att enbart avskrivningar och räntekostnader bokförs i
            stället för den nominella utgiften.
          </p>
          <p xml:id="i-2zpDnYAf1m2cBc47aF6iow">
            Saldomål som endast formuleras i finansiella termer ökar risken
            för att en regering väljer bort mer långsiktiga investeringar
            till förmån för utgifter som konsumeras här och nu. Ett finansiellt
            saldomål blir också problematiskt i kombination med det nuvarande
            systemet med treåriga utgiftstak. Det kan uppstå situationer där
            det finns ett betydande budgetutrymme för investeringar utifrån
            saldomålet, men där snålt tilltagna utgiftstak inte rymmer investeringar
            där hela utgiften bokförs direkt.
          </p>
          <p xml:id="i-BmCSbtG5g7VRWyjy7HqrFv">
            Det finns dock betydande utmaningar med att formulera ett saldomål
            baserat på en mer kostnadsbaserad redovisning. Det mest uppenbara
            är att en sådan redovisning inte är förenlig med nationalräkenskaperna.
            Dessa bestäms i sin tur av ett regelverk på EU-nivå.
          </p>
          <head xml:id="i-UTcF4fLMJFR3TZkatg98JD" type="h3">
            6.6.4 Utgiftsregler
          </head>
          <p xml:id="i-3qmVBpiZVyQDTyud3MJ44U">
            Utgiftsregler kan formuleras på olika sätt. De kan formuleras
            i nominella termer, som det svenska systemet med treåriga utgiftstak.
            Utgiftsregler kan också uttryckas i termer av ökningstakt, och
            ett sådant exempel är utgiftsreglerna inom EU:s stabilitets- och
            tillväxttakt.
          </p>
          <p xml:id="i-CA5oZKx4CD9r3pDstG128L">
            Fördelarna med utgiftsregler är att de är lätta att förstå och
            att de är lätta att använda i det löpande budgetarbetet. Det finns
            dock betydande brister med utgiftsregler. En generell brist är
            att det inte finns någon direkt koppling till finansiell hållbarhet
            eftersom utgiftsregler, per definition, bara omfattar utgiftssidan.
          </p>
          <p xml:id="i-QGCK4cgT4cwFCSj1nyt6Cx">
            Utgiftsregler leder också till en bias när de kombineras med
            saldomål. Ett exempel är att när det uppstår ett utrymme i förhållande
            till saldomålet så kan fortfarande utgiftstaket vara bindande
            för nya utgifter – men det finns inget motsvarande regelverk som
            hindrar skattesänkningar. Det innebär att det finns en bias för
            att använda budget­utrymme till att minska storleken på offentlig
            sektor.
          </p>
          <head xml:id="i-Qcx2tg5we4uWRT3jKxu2NV" type="h2">
            6.7 Klimatomställningen och behovet av ett reformerat ramverk
          </head>
          <p xml:id="i-KAM6QSGU4RaP8GrWUVXKBd">
            Klimatomställningen kommer att innebära att omfattande investeringar
            behöver göras i en rad samhällsviktiga verksamheter. Det rör sig
            om investeringar i transportinfra­struktur, elöverföring och -produktion
            och en upprustning samt klimatanpassning av bostadsbeståndet.
            Investeringarnas storlek är beroende av en rad faktorer och tidsaspekten
            är en viktigt sådan. Ju längre världens stater avstår från att
            vidta åtgärder och genomföra omfattande investeringar desto högre
            kommer kostnaden att bli för att hantera effekterna av klimatförändringarna.
            Att återställa, förhindra och reparera skador i efterhand är en
            betydligt dyrare väg att gå än att i möjligaste mån förebygga
            klimat­förändringarnas negativa inverkan på samhället. Dessutom
            förutsätter en offensiv klimatomställningspolitik som är lika
            eller mer ambitiös än de konventionsbundna åtaganden som Sverige
            förbundit sig att följa att investeringarna behöver genomföras
            i relativ närtid och i betydande summor.
          </p>
          <p xml:id="i-DZALbk3byBrNhUnMoqVUQd">
            En rad aktörer, såväl svenska som internationella, är inne på
            att finanspolitiken sannolikt behöver bli mer expansiv för att
            möta investeringsbehoven. Vice riksbanks­chefen Per Jansson lyfte
            bl.a. denna fråga i ett tal nyligen.
            <ref xml:id="i-2AGvc9XoD74sZuxDjDEhHa" target="i-CsrVgjdDmQzZquATskmrgG">
              [44]
            </ref>
            Jansson pekade på det låga ränteläget och menade att det skapar
            ett bra tillfälle att genomföra statliga investeringar som förr
            eller senare ändå behöver göras. Jansson anförde vidare:
          </p>
          <p xml:id="i-RTuqcwxdNUdDVgqiWyKQHN">
            En tanke skulle kunna vara att finanspolitiska beslutsfattare
            aviserar att de kommer att låta politiken vara expansiv under
            en viss tid enligt en på förhand angiven bana eller tills ett
            visst mål är uppnått. Finanspolitiska rådet skulle sedan kunna
            få uppgiften att under den tiden utvärdera politiken och dess
            effekter.
            <ref xml:id="i-Y5c57J4iEJSKM6TPLj1XZM" target="i-AVxy57oLVsGrT5n2T222AJ">
              [45]
            </ref>
          </p>
          <p xml:id="i-TXe2co8Rq6wAhvbnFo4Utw">
            Vidare har bl.a. IMF förespråkat en tidigarelagd klimatinvesteringsplan
            för att denna generation ska underlätta investeringsbördan för
            kommande generationer.
            <ref xml:id="i-EzykooVswVyCUQeCczNqZN" target="i-7TjK14sFqvXWYVgz1MwZ3v">
              [46]
            </ref>
            Klimatpolitiska rådet är inne på samma tankegångar och föreslår
            också att den planerade översynen av det finanspolitiska ramverket
            tidigareläggs.
            <ref xml:id="i-N38pPD38ES4v5RAg9ssHm7" target="i-RxWchc6Uppi7wU1d4wfWhw">
              [47]
            </ref>
            Även professor emeritus Lars Calmfors har lyft frågan om nya
            mål för finanspolitiken.
            <ref xml:id="i-P1wPDLRn3hsihQjNxBbJsz" target="i-T6uk1iE9im95YbVwWd8fMF">
              [48]
            </ref>
          </p>
          <head xml:id="i-2V6QoMS7kJthzGoKyzKFfb" type="h2">
            6.8 Ett ramverk för ett rikare Sverige
          </head>
          <head xml:id="i-RMq62xPUpCtgSGw3BwhQTC" type="h3">
            6.8.1 Medelfristigt mål för det finansiella sparandet
          </head>
          <p xml:id="i-LDprg3qpmBztkGWw5KbFEm">
            De ursprungliga skälen bakom överskottsmålet är sedan länge uppfyllda
            och/eller överspelade. Sverige har bland de starkaste offentliga
            finanserna i västvärlden och löpande och stora överskott i bytesbalansen.
            I Konjunkturinstitutets senaste hållbar­hetsrapport beräknas den
            offentliga bruttoskulden sjunka till 29,1 procent av BNP 2023,
            vilket är mycket lågt i ett internationellt perspektiv (se figur
            11 nedan).
            <ref xml:id="i-VkcUDhm2djzEXzJFMmDxkN" target="i-MqYgZAfAqK9WxCL5FhAExt">
              [49]
            </ref>
            Samtidigt står världen inför ett klimatnödläge, där vi har cirka
            tio år på oss att vända utvecklingen. De tillfälliga utsläppsminskningar
            som skett under pandemin har endast haft en marginell betydelse
            på den globala uppvärmningen och våra möjligheter att nå de nationella
            klimatmålen. Klimatkrisen innebär att staten måste ta ansvar för
            ett stort investerings­program. Rätt hanterat kan detta investeringsprogram
            bli en katalysator för ökad produktivitet, minskad arbetslöshet
            och en modernisering av det svenska samhället.
          </p>
          <p xml:id="i-NPZt1eHfF4UZfkSqNmXpbp">
            För att finansiera detta investeringsprogram föreslår Vänsterpartiet
            att ett tioårigt moratorium införs för det finanspolitiska ramverket,
            med start år 2023. Vänsterpartiet föreslår att dagens överskottsmål
            ersätts med ett underskottsmål för de offentliga finanserna under
            moratoriet. Vi föreslår att saldomålet för de offentliga finanserna
            sätts till –1 procent av BNP över en konjunkturcykel. Vänsterpartiet
            har bett riksdagens utredningstjänst att räkna på hur den offentliga
            skulden skulle utvecklas med ett sådant underskottsmål. Analysen
            visar att den offentliga bruttoskulden beräknas landa på 38,7
            procent av BNP år 2032. Om Sverige skulle haft en bruttoskuld
            på den nivån i dag, skulle vi fortfarande ha bland de starkaste
            offentliga finanserna inom EU och bland andra jämförbara länder,
            se figur 11 nedan.
          </p>
          <p xml:id="i-WsWXqeiBEGhCYVcJrve6Ph">
            Figur 11 Den offentliga sektorns bruttoskuld i utvalda länder,
            2022
          </p>
          <p xml:id="i-7cNvHe6pQLDAVH8nVaR4R2">
            Procent av BNP
          </p>
          <p xml:id="i-KAJEapzW1pgduZ3sG78hwe">
            Källa: IMF, KI och RUT 2022:33.
          </p>
          <p xml:id="i-3Fx8B3TMe9EDfXFTda4652">
            Anm (i) Stapeln SWE 2032 visar Sveriges bruttoskuld 2032 med
            ett underskottsmål på –1 %.
          </p>
          <p xml:id="i-Jj5Yn9VcbnFnXDVwjWYPtq">
            Anm (ii) Värdet på SWE är prognos för 2023, detta för att på
            ett korrekt sätt åskådliggöra effekterna av Vänsterpartiets underskottsmål
            som föreslås börja gälla 2023.
          </p>
          <p xml:id="i-2u8rG6hA7Q8rSYXy9xwaYr">
            Ett underskottsmål på –1 procent frigör ett budgetpolitiskt utrymme
            på ca 800 miljarder kronor under en tioårsperiod jämfört med dagens
            överskottsmål.
            <ref xml:id="i-9o1gMdZaHMN3WpQtp7pdqK" target="i-Dg4jAVrkBYNwCqq6giY6y8">
              [50]
            </ref>
            I relation till ett balansmål för de offentliga finanserna skapar
            underskottsmålet ett ekonomiskt utrymme på ca 600 miljarder kronor.
            Vänsterpartiet föreslår att underskottsmålet används för att finansiera
            ett stort statligt investeringsprogram för att snabba på och möjliggöra
            klimatomställningen. Det utrymme som skapas ska inte användas
            för löpande statliga utgifter utan ska öronmärkas till investeringar
            som behövs för att ställa om ekonomin i en för miljön hållbar
            utveckling.
          </p>
          <p xml:id="i-7VobEGGdYYgVsuihuuBHsL">
            Moratoriets finansieringsmöjligheter innebär att medel frigörs
            för att säkerställa en långsiktigt hållbar klimatomställning.
            På så sätt kan staten säkerställa att nödvändig infrastruktur
            bidrar till att Sverige även framgent har en innovativ industrisektor,
            att klimatomställningen kan äga rum i hela landet samt att den
            betydande exportsektorn i Sverige ges förutsättningar att konkurrera
            med en världsmarknad som sannolikt kommer att se betydande klimatinvesteringar
            de närmaste åren. Moratoriet skulle innebära en omfattande kapitalisering
            av klimatomställningen med offentliga medel, något som är en förutsättning
            för att inte privata kapitalintressen ska föregå det offentliga
            och förvärva viktig infrastruktur eller andra delar som är nödvändig
            i klimatomställningen. Klimatomställningen som helhet behöver
            säkerställas genom en lång rad reformer på i stort sett alla politikområden,
            men ett moratorium för det finanspolitiska ramverket möjliggör
            ett svar på frågan hur några av de största investeringsbehoven
            ska finansieras.
          </p>
          <head xml:id="i-3pyfjytQvNTpnjeimEYEhK" type="h3">
            6.8.2 Utgiftstaken
          </head>
          <p xml:id="i-SsdgnDDtDmxYgSEp13mznR">
            Vänsterpartiet föreslår också att systemet med utgiftstak slopas.
            Utgiftstaken är över­flödiga i kombination med ett saldomål för
            de offentliga finanserna. Detta eftersom ett saldomål beaktar
            såväl den offentliga sektorns utgifter som inkomster. Det finns
            därför ingen anledning att ha en separat begränsning för statens
            utgifter eftersom dessa på­verkar det offentliga saldot. Som nämnts
            ovan rekommenderar IMF att den typen av ”överlappande” kombinationer
            av budgetregler undviks.
            <ref xml:id="i-HSmgCPMkDvebxXAVXEG5ph" target="i-WmCXrzttVQRWmrBEwrYTpL">
              [51]
            </ref>
          </p>
          <p xml:id="i-MQQiJzjE7oVARzjU5gTHL5">
            Utgiftstaken är också asymmetriska i och med att det finanspolitiska
            ramverket inte innehåller något motsvarande golv för statens inkomster.
            Detta har premierat skatte­sänkningar framför välfärdsreformer.
            Systemet med treåriga utgiftstak är särskilt olyckligt i kombination
            med hur investeringar bokförs i statsbudgeten och i nationalräkenskaperna.
            Till skillnad mot vad som är fallet i kommuner, regioner och näringslivet
            skrivs statliga investeringar inte av under investeringens livslängd,
            utan hela utgiften bokförs direkt när den uppstår. Detta innebär
            att investeringar får konkurrera om utrymmet under utgiftstaken
            med löpande utgifter som sjukpenning, barnbidrag m.m. Det riskerar
            att leda till att viktiga samhällsinvesteringar inte kommer till
            stånd eller skjuts på framtiden.
          </p>
          <head xml:id="i-4XtM38rZT7PvLoSgHTqgSq" type="h3">
            6.8.3 Långsiktigt mål för den offentliga skulden
          </head>
          <p xml:id="i-7q3v1YiTn61HBjNSv25Voo">
            Ett långsiktigt mål för de offentliga finanserna bör ta fasta
            på den offentliga skulden. Det är nivån och utvecklingen av denna
            som visar på de offentliga finansernas lång­siktiga hållbarhet.
            Det heltäckande måttet på den offentliga sektorns finansiella
            ställning är den finansiella nettoställningen. Som beskrivits
            ovan är emellertid detta ett mått vars utveckling i väsentliga
            delar ligger utanför en regerings inflytande. Därför är ett mål
            för den offentliga sektorns finansiella bruttoskuld (Maastrichtskulden)
            mer lämpligt.
          </p>
          <p xml:id="i-WQAPaiH6qq4bQ5qiEKsLyJ">
            Nästa steg blir då att försöka bestämma vilken nivå på bruttoskulden
            som är lämplig eller vilken en nivå på bruttoskulden som inte
            bör överskridas. I rapporten Statsskuldens roll i ekonomin av
            Riksgälden görs en gedigen litteraturgenomgång på området.
            <ref xml:id="i-HfNduaPPvnQiAAQGzSs5di" target="i-XKjWwWv6UYFarzHS8QfZqj">
              [52]
            </ref>
            Det finns en relativt omfattande forskning på sambandet mellan
            offentlig skuldsättning och ekonomisk tillväxt. Den samlade bilden
            av dessa studier är att sambandet är osäkert; det finns inte ens
            någon konsensus om åt vilket håll sambandet går. Det finns dock
            en viss tyngdpunkt i forskningen att det kan finnas ett tröskelvärde
            för den offentliga skulden när denna blir negativ för den ekonomiska
            tillväxten. Detta tröskelvärde tycks ligga mellan 80 och 100 procent
            av BNP.
            <ref xml:id="i-GqP6uPLHd9kG6rBbAT6QZh" target="i-PyKWH525BdqrD6T6m6gZeB">
              [53]
            </ref>
          </p>
          <p xml:id="i-A3GohjVHuRJHXJiiWXCMef">
            Vänsterpartiets förslag på ett medelfristigt saldomål på –1 procent
            av BNP beräknas leda till en skuldnivå på 38,7 procent vid moratoriets
            slutår 2032.
            <ref xml:id="i-DNSU8cPX5MGeocUAobWCrg" target="i-QRk3m87WcZMTMGve9S8wPe">
              [54]
            </ref>
            Vänsterpartiet föreslår att ett långsiktigt mål för den offentliga
            skulden sätts till 50 procent av BNP. Målet ska ses som ett tak,
            som den offentliga skulden inte bör överstiga. En skuld på den
            nivån skapar långsiktigt hållbara offentliga finanser och god
            marginal till EU:s gränsvärde på 60 procent. Det är också en låg
            skuldkvot i ett internationellt perspektiv. Ett långsiktigt skuldmål
            kan också behöva kompletteras med ett medelfristigt saldomål,
            som är mer användbart i den löpande budgetpolitiken. Vänsterpartiets
            förslag till medelfristigt saldomål fram till 2032 är, som tidigare
            nämnts, –1 procent av BNP över en konjunkturcykel. Ett medelfristigt
            saldomål efter detta datum bör då naturligtvis vara konsistent
            med en skuldutveckling som understiger 50 procent av BNP.
          </p>
          <head xml:id="i-Nfz5k7fZT3iEYoK6PDbeqS" type="h3">
            6.8.4 Realekonomiska mål bör komplettera de finansiella målen
          </head>
          <p xml:id="i-PeAmqtMxtNvpny7udwdhfY">
            Syftet med det finanspolitiska ramverket är att säkerställa att
            de offentliga finanserna inte äventyras på lång sikt – att inte
            de offentliga underskotten blir för stora eller att skulden ökar
            snabbt under en längre tidsperiod. Ramverket i sig är inte målet
            med den ekonomiska politiken. Dock har det periodvis fungerat
            begränsande för möjligheten att öka resurser till välfärden i
            takt med behoven, eller för att öka de offentliga satsningarna
            för att pressa ned arbetslösheten.
          </p>
          <p xml:id="i-JT536aZ3X5rcbHPodquh9b">
            Den ekonomiska politiken bör styras av reala mål om ökad sysselsättning,
            rättvis fördelning, investeringar och klimatomställning – där
            offentligfinansiella mål och inflationsmål blir verktyg för att
            uppnå de reala målen. Vänsterpartiet föreslår därför att det finanspolitiska
            ramverket kompletteras med mål för arbetsmarknaden om full sysselsättning
            och ett mål för offentliga investeringar i linje med våra klimatåtaganden.
          </p>
          <head xml:id="i-Y6gyWLgQzaawnEjbngdZMW" type="h1">
            7 Investeringsplan för klimatet
          </head>
          <head xml:id="i-Vjdec2YfFifpi1hKY7bSUx" type="h2">
            7.1 Den gröna omställningen
          </head>
          <p xml:id="i-5DR6VEqyd2S6uJqRjM35WB">
            Världen befinner sig i ett klimatnödläge. Hittills har världssamfundets
            gemensamma ansträngningar inte varit tillräckliga för att åstadkomma
            nödvändiga utsläpps­minskningar. Det står bortom allt tvivel att
            mer behöver göras såväl globalt som nationellt och lokalt.
          </p>
          <p xml:id="i-UmvZQ55ex7Mp89XdtMP6da">
            Klimatpolitiska rådet konstaterar i sin rapport 2022 att omställningsarbetet
            behöver accelereras betydligt för att vi ska nå våra klimatmål.
            Vänsterpartiet framhärdar i arbetet för att klimatomställningen
            ska ske skyndsamt, strukturerat och genom samhällets gemensamma
            insatser. Omställningen till ett klimatneutralt samhälle låter
            inte vänta på sig.
          </p>
          <p xml:id="i-8KqHvs2AiYmAmxcVPULZsP">
            I klarspråk handlar det om att det finns ett givet miljöutrymme
            för oss människor att röra oss inom. De samlade svenska utsläppen,
            inklusive vår konsumtion, överstiger det utrymmet med råge. Såväl
            globalt som nationellt är det emellertid så att alla inte bär
            ett lika tungt ansvar för utsläppen. Världens rika människor har
            i all väsentlighet orsakat klimatförändringen och har fortfarande
            störst påverkan på klimatet. Enligt den globala hjälporganisationen
            Oxfam står de rikaste 10 procenten av världens befolkning för
            cirka hälften av alla koldioxidutsläpp globalt och samtidigt står
            de fattigaste 50 procenten för mindre än 10 procent av utsläppen.
            Den rikaste procenten släpper ut dubbelt så mycket som den fattigaste
            hälften av världens befolkning.
          </p>
          <p xml:id="i-SLoPneghDW45mtyUhngCeT">
            Även i Sverige finns det stora skillnader i vilka som påverkar
            klimatet mest. Oxfam har i rapporten Svensk klimatojämlikhet (2020)
            analyserat skillnaderna mellan 1990 och 2015. Oxfam konstaterar
            i rapporten att de utsläppsminskningar som skett i Sverige under
            den tiden har åstadkommits av låg- och medelinkomsttagare. De
            rikaste svensk­arna har knappt bidragit till klimatomställningen.
          </p>
          <p xml:id="i-GkXMCpWWeYQwPHkjTdX5ke">
            Även om vi alla försöker minska vår klimatpåverkan är inte våra
            individuella val tillräckliga för att åstadkomma nödvändiga förändringar.
            I dag står hundra företag i världen för 70 procent av koldioxidutsläppen.
            I Sverige är det framför allt en handfull industrier som sticker
            ut avseende utsläppsvolymer. Politiken kan och måste ställa krav
            på att dessa industrier och näringar ställer om. Den moderna,
            progressiva och hållbara omställningspolitiken kombinerar hårda
            krav med en gedigen utbyggnad av alternativen.
          </p>
          <p xml:id="i-2aSYKHZVjKzZ2VDHtPGSw8">
            Figur 12 Totala utsläpp (miljarder ton CO2) per svensk inkomstgrupp
            under 1990 och 2015
          </p>
          <p xml:id="i-DXT39cn278QpkyzfJkpdHw">
            Källa: Svensk klimatojämlikhet, Oxfam 2020.
          </p>
          <p xml:id="i-Nwyh9FvAn2VoBVV8YwBWPJ">
            Figur 13 Utsläpp per capita (tCO2/år) per svensk inkomstgrupp
            under 1990 och 2015
          </p>
          <p xml:id="i-WnyVMgFTq79jYjqdC98PuN">
            Källa: Svensk klimatojämlikhet, Oxfam 2020.
          </p>
          <p xml:id="i-TAgFaeakD73amGU6bxstCX">
            När samhället ställer om ska det ske på ett socialt hållbart
            sätt. Vänsterpartiet vill skydda låg- och medelinkomsttagare från
            en skadlig prischockspolitik. Den svenska borgerligheten har antingen
            anammat en vetenskapsföraktande och högerpopulistisk ståndpunkt
            av förnekelse, eller anslutit sig till vad som kommit att kallas
            ”Wall street climate consensus”, alltså den skola som förespråkar
            höjda priser på koldioxid och en stark tilltro till marknadens
            förmåga att hantera omställningen. Prischockspolitiken har tyvärr
            också präglat alltför mycket av de rödgröna regeringarnas klimatpolitik.
            Vänster­partiet menar att priser, subventioner och skatter är
            viktiga verktyg i klimatom­ställningen, men samhället behöver
            framför allt bygga hållbara alternativ till dagens klimatskadliga
            verksamheter.
          </p>
          <p xml:id="i-PTXfq58om6bjZSW7xLHMv">
            Vi konstaterar att en ambitiös och ändamålsenlig klimatomställning
            är oförenlig med en nyliberal förståelse av marknader och ekonomisk
            politik och kortsiktig kommersiell vinstmaximering som dominerande
            faktor i samhällsekonomin. Vänsterpartiet söker stöd för att samhället
            i stället ska välja en annan, hållbar väg där vi genom omfattande
            investeringar styr bort från det fossila.
          </p>
          <p xml:id="i-PqTMnVxUAiHgYuwVeGNRxF">
            För att klimatomställningen ska bli verkningsfull måste hela
            samhället och alla delar av ekonomin ställas om. En utmaning av
            denna dignitet förutsätter gemensam hand­lingskraft och ett starkt
            samhälle.
          </p>
          <p xml:id="i-HZkQnhF5VTYTv2zWVMTrQ6">
            Figur 14 Utsläpp per capita i Sveriges inkomstgrupper i 2015
            jämfört med 2030-målet
          </p>
          <p xml:id="i-WtXvPtRp6gNUWLpNWwX2fn">
            Källa: Svensk klimatojämlikhet, Oxfam 2020.
          </p>
          <head xml:id="i-XZhoVJ53KGyqmJrrTNxenP" type="h2">
            7.2 Det gröna samhällsbygget
          </head>
          <p xml:id="i-EZcm2bNmK4R8njeoP9Ev5V">
            Vänsterpartiet söker mandat för att genomföra ett historiskt
            omfattande investerings­paket för klimatet. Genom investeringar
            på 700 miljarder kronor vill vi de kommande tio åren se till att
            klimatomställningen accelereras på det sätt som efterfrågas av
            bl.a. Klimatpolitiska rådet. Med Vänsterpartiets föreslagna investeringar
            skulle Sverige ta reella steg mot att bli världens första fossilfria
            välfärdsland. Vi går från ord till handling och presenterar en
            politik som tar utmaningen på allvar och visar att samhällets
            svar på klimatkrisen måste vara i paritet med riskerna.
          </p>
          <p xml:id="i-FATgick32fDpjq76aM5bUo">
            Vårt omfattande investeringsprogram kommer på en rad punkter
            att förbättra tillvaron i Sverige. Det kommer att bli lättare
            att resa med tåg i hela landet, boende­miljöerna kommer förbättras
            för miljontals hyresgäster runtom i vårt land och när fordonsparken
            elektrifieras förbättras stadsmiljöerna avsevärt. Renare industrier
            och tusentals nya arbetstillfällen till följd av investeringarna
            kommer att förbättra arbets­livet. Klimatpolitik från vänster
            stärker jämlikheten och bygger samtidigt ett robustare och mer
            pålitligt samhälle. Klimatomställningsfrågorna går hand i hand
            med välfärds­frågor och andra helt avgörande frågor för vårt land.
            Det är trygga löntagare och invånare, med ett stabilt välfärdssystem
            i ryggen, som kommer att genomföra klimat­omställningen.
          </p>
          <p xml:id="i-DQMXiSaA7TmgEgBWbhLRXp">
            Genom gemensamma ansträngningar kan klimatomställningen bli en
            katalysator för förbättrade levnadsvillkor i hela vårt land. Vänsterpartiet
            föreslår investeringar inom ramen för tre specifika områden, alla
            med stor påverkan på våra territoriella utsläpp. Utöver dessa
            områden krävs omfattande åtgärder även på andra håll.
          </p>
          <head xml:id="i-5c6txPoPUHDaRGfwgdzGWR" type="h3">
            7.2.1 Infrastruktur i hela landet
          </head>
          <p xml:id="i-2oUFWqAGVW9PTY96KPguXa">
            Inrikestransporter utgör den enskilt största delen av de territoriella
            utsläppen i Sverige. Hur befolkningen transporterar sig är beroende
            av de möjligheter som finns. Vänster­partiet driver en politik
            som utgår från att det ska bli lättare, billigare och pålitligare
            att välja klimatfördelaktiga transportmedel. Av störst vikt är
            att bilresandet och inrikesflyget minskar i omfattning och att
            gods i betydligt högre utsträckning kan trans­porteras på järnväg
            och sjöfart.
          </p>
          <p xml:id="i-RdRnwgN36zJBmuXusjZAqF">
            Det är samhällets ansvar att möjliggöra en omställning av fordonsflottan
            och tillse behovet av laddinfrastruktur på fler platser i landet.
            Utbyggd fjärr- och regionaltågs­förbindelse och en skärpning av
            kraven på inrikesflyget är viktiga komponenter i Vänsterpartiets
            omställningspolitik. Dessutom, genom att flytta över godstransporter
            till tåg och sjö minskar vi såväl utsläppen som slitaget på landets
            vägar, och vi skapar bättre stadsmiljöer och säkrare trafikmiljöer
            i hela landet.
          </p>
          <p xml:id="i-VH6KwYZU9Cxwt5yFajPmrP">
            För att nå våra klimatmål behöver samhället bli mer transporteffektivt
            och en ökad andel av persontransporterna behöver ske med gång,
            cykel och kollektivtrafik. Kollektivtrafiken har goda förutsättningar
            att skapa tillgänglighet för stora grupper i samhället för att
            ta sig till arbetsplatser, utbildning, fritidsaktiviteter och
            service. Kollektivtrafikens nytta för samhället beräknas uppgå
            till över 14 miljarder kronor netto varje år. Enligt Svensk Kollektivtrafik
            släpper en person som tar bilen till jobbet ut 45 000 gånger mer
            koldioxid än den som tar tunnelbana, spårvagn eller tåg. Mer än
            90 procent av resorna i kollektivtrafiken sker med förnybara drivmedel
            eller el.
          </p>
          <p xml:id="i-CnhAF9qwbDQKaFA1dctvzL">
            Vänsterpartiet framhärdar därför i att kollektivtrafiken behöver
            bli billigare för den enskilde samtidigt som den också byggs ut.
            Det ska vara lätt och kostnadseffektivt att välja kollektivtrafiken
            närhelst och varhelst det är möjligt.
          </p>
          <p xml:id="i-C28QLUHbmxtZJKgyAfmB75">
            Vänsterpartiet föreslår investeringar på transportinfrastrukturområdet
            om totalt 460 miljarder kronor. Investeringarna ska gå till att
            stärka befintlig tåginfrastruktur, tillskapa nya strategiska bansträckningar
            samt till den senaste teknikens utbyggnad av hög­hastighetsbana
            mellan våra storstadsområden. Vänsterpartiet bedriver en omfattande
            politik för en helhetlig och robust infrastruktur. I det arbetet
            ingår även att rusta upp befintligt vägnät där det på sina ställen
            är mycket uttjänt.
          </p>
          <head xml:id="i-MqUsmyXdxtNrsWehxoycAq" type="h3">
            7.2.2 Ett robust elnät
          </head>
          <p xml:id="i-1RtPdHn9mNpKkQ1CHvHAW">
            En annan avgörande del för klimatomställningen är vår möjlighet
            att producera och transportera förnybar el. Lågt räknat behöver
            Sverige en ökad elproduktion och över­föringskapacitet i absolut
            närtid som överskrider någon annan utbyggnad av förmågan i modern
            tid. För att industrisektorn och transportsektorn ska kunna elektrifieras
            krävs det omfattande investeringar i såväl produktion som distribution
            i hela vårt land.
          </p>
          <p xml:id="i-H9spRzrRiwXjMzZGaCQQvW">
            Genom elektrifieringen av industrisektorn kan Sverige bli världsledande
            i produktionen av varor med stor klimatnytta. Fossilfritt producerad
            tågräls är bara en sådan produkt. När Sverige tar kliv in i den
            nyindustriella eran, där klimatkraven är överordnade kortsiktig
            vinstmaximering, krävs det att samhället tar ett större ansvar
            för utbyggnaden av hållbara alternativ.
          </p>
          <p xml:id="i-4YtgU4cJSZJsRoEpZWALKS">
            Vänsterpartiet vill att samhället ska främja den här utvecklingen
            genom att investera i transmissionsnäten. Det är i högsta grad
            i samhällets intresse att infrastrukturen för el är väl utbyggd
            och tillförlitlig. Underhållet och utbyggnaden av transmissionsnäten
            är eftersatt och det krävs omfattande investeringar under de kommande
            decennierna för att Sverige ska kunna möta framtidens behov av
            el. Vänsterpartiet föreslår en satsning på 50 miljarder kronor
            på stamnäten för att undvika att hushåll och företag får bära
            kostnaden via höjda avgifter.
          </p>
          <p xml:id="i-4aU1aJeZTDeFsj8nctHGty">
            Vindkraften är den energikälla som är kostnadseffektiv nog och
            i tillräcklig omfattning kan byggas ut på kort tid. Vänsterpartiet,
            tillsammans med en rad andra aktörer, ser stor potential i den
            havsbaserade vindkraften. Även den landbaserade vindkraften kommer
            emellertid att behöva byggas ut för att möta behoven av el i alla
            delar av landet. Det är av stor vikt att vindkraften där den byggs
            ut också förenas med lokal nytta. På så sätt ges vindkraftsutbyggnaden
            legitimitet och långsiktighet i planeringen. Därför vill Vänsterpartiet
            att kommuner som upplåter mark för vindkraft ska kompenseras och
            avsätter 50 miljarder kronor för detta ändamål.
          </p>
          <p xml:id="i-EeFVNcdqnUiZzfQ8ngJrx8">
            Den förnybara energin tjänar på en stärkt förutsägbarhet. För
            att uppnå det krävs energilagring genom vätgas. Vänsterpartiet
            vill genomföra en större satsning på vätgas än vad som genomförs
            i dag. Framför allt handlar det om att skala upp produktionen
            och stödja den forskning som bedrivs på området.
          </p>
          <head xml:id="i-36unG5Lazi24SZDiLRuBQR" type="h3">
            7.2.3 Goda boendemiljöer och klimatsmarta fastigheter
          </head>
          <p xml:id="i-6XkVvyZc5MQmWNHFdYADWM">
            Slutligen, det gröna samhällsbygget förutsätter trygga, bra och
            klimateffektiva bostäder. Det svenska miljonprogrammet har givit
            oss välbyggda och välplanerade flerfamiljshus i hela landet. Dessutom
            finns det mycket som tyder på att de robusta miljonprograms­husen
            lämpar sig väl för omfattande klimatanpassningar. Kostnaderna
            för klimatåt­gärderna kan inte enbart hamna på hyresgästerna genom
            höjda hyror. Det gagnar hela samhället att såväl det befintliga
            som nya bostadsbestånd klimatanpassas.
          </p>
          <p xml:id="i-3q8h89qmXxKXwrruP11aEV">
            Cirka 140 000 bostäder i miljonprogrammet är i akut behov av
            renovering och nästan lika många är i behov av renovering inom
            kort. Vänsterpartiet söker stöd för att de renoveringar som görs
            också ska bidra till klimatomställningen. Det handlar om allt
            från nya materialval till energieffektiviseringsåtgärder, solpaneler
            på taket och system för en lokal cirkulär ekonomi. Vänsterpartiet
            vill därför investera 100 miljarder kronor för att åstadkomma
            en effektiv och ändamålsenlig klimatanpassning av det befintliga
            bostadsbeståndet utan att det tynger hyresgästerna i för hög utsträckning.
          </p>
          <p xml:id="i-AQ9NHuJGFStSMmVPzoCiNZ">
            För att vi ska kunna genomföra en effektiv klimatomställning
            förutsätts också att nybyggnationen av bostäder kraftigt minskar
            sin klimatpåverkan. Därför vill vi rikta investeringar mot en
            förbättrad nybyggnation genom ökad träbyggnation och nybygg­nation
            i klimatreducerad betong. I nybyggda områden måste klimatperspektivet
            inkluderas i alla delar. På så sätt åstadkommer vi en bättre boendemiljö
            och ett starkt klimatåtagande för lång tid framöver. Vänsterpartiet
            föreslår därmed 30 miljarder kronor för investeringar i hållbar
            nyproduktion.
          </p>
          <head xml:id="i-FoMeEEBoswt1Lu7wiNbHeS" type="h3">
            7.2.4 Från ord till handling
          </head>
          <p xml:id="i-Nzx9iHizGM9NYfJfiyggGi">
            Det gröna samhällsbygget är inget abstrakt önsketänkande utan
            en möjlig väg framåt för att bygga ett hållbart, jämlikt och rättvist
            Sverige. Omställningen har tvingats fram av tidigare generationers
            agerande och görs för kommande generationers välfärd, vilket gör
            det rimligt att kostnaderna sprids över flera generationer. Investeringsprogrammet
            kommer att bli en katalysator för jämlikhet, ökad produktivitet,
            minskad arbetslöshet och en modernisering av det svenska samhället.
            Klimatomställningen ska gå hand i hand med att medborgarna upplever
            ökad livskvalitet. Så går vi från ord till handling.
          </p>
          <p xml:id="i-RQ8D3mAEbW5Yjg6Jrds2Aj">
            Tabell 3 Klimatinvesteringar, 2023–2032
          </p>
          <p xml:id="i-GuZ5cQuMsRRsPmJeyjWpt7">
            Miljarder kronor
          </p>
          <table xml:id="i-2fkkrowDRxjZeC3yBFQ9st">
            <row xml:id="i-BLH3T1oqWjgue3EEof1i1N">
              <cell>
                Befintlig transportinfrastruktur, inkl. nya sträckningar
              </cell>
              <cell>
                170
              </cell>
            </row>
            <row xml:id="i-KNxRgcbV4MLTKkNSBPQQCM">
              <cell>
                Höghastighetsbana
              </cell>
              <cell>
                290
              </cell>
            </row>
            <row xml:id="i-WdM1q7x6DkRjBYeaMgC14K">
              <cell>
                Stärkt elöverföringskapacitet
              </cell>
              <cell>
                50
              </cell>
            </row>
            <row xml:id="i-NVa2ygWnkbh5FX2NTM76va">
              <cell>
                Stöd till kommuner för upplåtelse av vindkraftspark
              </cell>
              <cell>
                50
              </cell>
            </row>
            <row xml:id="i-FVbUN974W4wbkBapuJVmCA">
              <cell>
                Klimatanpassningar befintligt bostadsbestånd
              </cell>
              <cell>
                100
              </cell>
            </row>
            <row xml:id="i-RjwyUSSRHuxmMwf8aqWC9a">
              <cell>
                Klimatanpassningar nytt bostadsbestånd
              </cell>
              <cell>
                30
              </cell>
            </row>
            <row xml:id="i-4zYirTPHV5ELVSivd6fKCq">
              <cell>
                Totalt
              </cell>
              <cell>
                690
              </cell>
            </row>
          </table>
          <head xml:id="i-XhEU31ERRjnr1mCMwvs42D" type="h1">
            8 Pensioner som går att leva på
          </head>
          <p xml:id="i-BV59nKgsYuFbid7gPCzPDz">
            Vi tjänar in vår pension medan vi arbetar. Pension kan därför
            beskrivas som uppskjuten lön. Samtidigt finansieras dagens pensioner
            med avgifter på nuvarande löneinkomster. Därför är pensionssystemets
            utformning och hur den avstådda lönen används, av stor samhällsekonomisk
            betydelse. Vänsterpartiet vill att pensionssystemet ska ge verklig
            ekonomisk trygghet vid arbetslivets slut. Det allmänna pensionssystemet
            bör garantera pensioner motsvarande ca 65 procent av slutlönen
            för låg- och medelinkomsttagare. Med tjänstepensionen inkluderad
            blir kompensationsgraden givetvis högre. Pensions­systemet bör
            dessutom innehålla ett grundskydd som gör att ingen pensionär
            tvingas leva i fattigdom. Systemet ska också ge möjlighet att
            avsluta yrkeslivet i förtid med en rimlig pension för den som
            slitit ut sig under ett långt och tungt arbetsliv.
          </p>
          <p xml:id="i-UVEkWVchdm9bSqvzdohtvq">
            Vänsterpartiet vill ha en öppen och demokratisk process kring
            pensionerna i stället för den nuvarande icke-transparenta pensionsgruppen.
            Tills vi har ett nytt pensions­system kommer Vänsterpartiet att
            verka för att förbättra det befintliga systemet.
          </p>
          <head xml:id="i-F9E62JkX3uj1LPaQdQGKrZ" type="h2">
            8.1 Pensionssystemets brister
          </head>
          <p xml:id="i-PRSQUKDdYqprdKeQcHiDX4">
            Pensionerna behöver höjas. Den genomsnittliga allmänna pensionen
            för årskull 1954 uppgick 2020 till 13 672 kronor per månad, före
            skatt. För kvinnor uppgick den till 12 689 kronor per månad och
            för män till 14 764 kronor per månad, före skatt. Nära hälften
            av landets kvinnliga pensionärer har så låg inkomstgrundad pension
            att de har rätt till garantipension.
            <ref xml:id="i-MGAT7GJXD1qGwJcfjd9RBE" target="i-6pWPXUAxjYSRPuLyQFY3Gm">
              [55]
            </ref>
            Omkring 300 000 pensionärer i Sverige lever med låg ekonomisk
            standard.
            <ref xml:id="i-Y8z2WdjbYV66ATTunPafBk" target="i-J2EpmPc3zD7Qbr39HKvFCn">
              [56]
            </ref>
            Det är den högsta siffran i Norden.
          </p>
          <p xml:id="i-Ax9egq1rGULXZKd69rM6Y">
            När det nuvarande pensionssystemet infördes var målet att kompensationsgraden
            (pensionen som andel av slutlönen) i den allmänna pensionen skulle
            uppgå till 60 procent. Kompensationsgraden kan mätas på olika
            sätt. Enligt Pensionsmyndighetens standardtypfall uppgår kompensationsgraden
            från den inkomstgrundade pensionen till 50 procent för år 2020.
            <ref xml:id="i-6rCjMrpj9sCHFmR3rodW7o" target="i-NckNF4mAM9hvDRMJEx3Wv1">
              [57]
            </ref>
            Den siffran inkluderar inte grundskyddet i pensionssystemet och
            beräknas i relation till inkomster under inkomsttaket. Därmed
            beskriver detta mått på ett tydligt sätt vad den inkomstgrundade
            pensionen ger i kompensation. I standard­typfallet tar Pensionsmyndigheten
            inte heller hänsyn till att det är vanligt att gå ned i arbetstid
            och därmed i lön under de sista arbetande åren. Därmed är standardtypfallets
            kompensationsgrad något lägre än den faktiska kompensationsgrad
            som myndigheten också redovisar, men mer rättvisande i beskrivningen
            av hur pensionen förhåller sig till inkomstnivån under arbetslivet.
          </p>
          <p xml:id="i-JKUA8PUW59Z1pAro7rrbtF">
            Fackförbundet Forena beräknar kompensationsgraden för de som
            föddes 1954 till 45 procent. Den årskullen har hela sin pension
            enligt det nuvarande pensionssystemet. För den som arbetar längre,
            fram till riktåldern
            <ref xml:id="i-5qk8UjxAtx57PB9T96bTYn" target="i-M3c3fLExyvq2E9fFMJgRUh">
              [58]
            </ref>
            , kan kompensationsgraden komma att uppgå till drygt 50 procent
            på sikt.
            <ref xml:id="i-BbnD4nW4uJVwruVJdLeu57" target="i-XTQc3kuDNKk7oBjrgqD9e5">
              [59]
            </ref>
            Att höja pensionsåldern räcker alltså inte till för att åtgärda
            bristerna i systemet. Det går inte att dra någon annan slutsats
            av detta än att pensionssystemet har misslyckats med att leva
            upp till sitt löfte och att de åtgärder som pensionsgruppen vidtagit
            är otillräckliga.
          </p>
          <p xml:id="i-JuiiENrnJmmB1RJme4h5jV">
            När andra inkomster och tillgångar – från exempelvis arbete,
            tjänstepension, privat pensionssparande och kapitaltillgångar
            – också inkluderas i beräkningarna blir pensionärernas ekonomiska
            situation som genomsnitt betydlig bättre. Det har fått vissa debattörer
            att påstå att pensionerna inte behöver höjas. Dessa inkomster
            och tillgångar är dock mycket ojämnt fördelade inom gruppen pensionärer,
            där höginkomsttagare har betydligt högre inkomster och tillgångar
            än låginkomsttagare. Vänsterpartiet anser att den allmänna pensionen
            bör vara så pass bra att man ska kunna leva på den utan andra
            tillgångar och inkomster.
          </p>
          <p xml:id="i-5JocyUHiZLEGk2yi9V1f89">
            En jämförelse för 2019 visar att den femtedel män med högst inkomster
            i ålders­gruppen 66 till 70 år hade en individuell disponibel
            inkomst över 33 100 kronor per månad, vilket motsvarar 144 procent
            av medianinkomsten bland befolkningen mellan 20 och 64 år. Samtidigt
            hade den femtedel kvinnor äldre än 80 år med lägst inkomster en
            disponibel inkomst under 12 000 kronor per månad, vilket motsvarar
            52 procent av medianinkomsten i åldern 20 till 64 år.
            <ref xml:id="i-KpJW4NpyEVi7yweAwGdwAx" target="i-7ZwhERqo1Q7CbuaEkkKhGN">
              [60]
            </ref>
          </p>
          <head xml:id="i-FEqcg2mMACxhoN8BDgjn7V" type="h2">
            8.2 Garantitillägget
          </head>
          <p xml:id="i-XGz15SkShdgZAbDXVKKCsx">
            Behovet av höjda pensioner är större för låginkomsttagare. Vänsterpartiet
            har under lång tid drivit på för att höja garantipensionen. Garantipensionen
            är en del av den allmänna pensionen och garanterar pension på
            en viss nivå. Den nivån räknas upp med prisindex, varför garantipensionen
            halkat efter den övriga befolkningen. Från det att garanti­pensionen
            infördes 2003 fram till 2019 hade pensionärer med garantipension
            i genom­snitt en real inkomstökning på 15,7 procent i jämförelse
            med 44,6 procent för förvärvs­arbetare.
            <ref xml:id="i-DBa84UAMKYbmZFHBtc1ziP" target="i-MLRc3eM3Ygz3iu7DTDRdpi">
              [61]
            </ref>
            Det är en central anledning bakom att pensionerna för vissa grupper
            är för låga i dag.
          </p>
          <p xml:id="i-JpJkuso9TBcq8sQuqLKkbJ">
            Vänsterpartiet har kommit överens med Socialdemokraterna och
            Miljöpartiet om att inkomsterna för de sämst ställda pensionärerna
            bör höjas. Höjningen föreslås genom ett garantitillägg om 1 000
            kronor per månad, skattefritt, för närmare en halv miljon pensionärer
            med inkomstpension upp till 11 846 kronor per månad. Tillägget
            är konstruerat för att likna garantipensionen så långt som möjligt
            och fasas ut för de med inkomstgrundad pension mellan 11 846 och
            14 346 kronor per månad. Förslaget innehåller också en höjning
            av fribeloppet i bostadstillägget, vilket leder till höjt bostadstillägg
            för omkring 200 000 pensionärer. Knappt 100 000 av de som får
            höjt bostadstillägg omfattas inte av garantitillägget. Det beror
            på att den övre gränsen, vid maximal bostadskostnad, för att kunna
            få bostadstillägg höjs från 21 900 till 22 900 kronor i månaden.
            I de inkomsterna räknas även tjänstepension, privat pensions­sparande,
            garantipension, garantitillägg och vissa kapitaltillgångar in.
            Sammantaget får strax över en miljon pensionärer ökad inkomst
            till följd av förslaget, i genomsnitt med 750 kronor per månad,
            skattefritt.
          </p>
          <p xml:id="i-Lzenx4Et8MQaKMjTXupD5E">
            För att pensionssystemet ska ha allmänhetens förtroende måste
            det fungera för alla som omfattas av det. Vänsterpartiet menar
            att det offentliga bör ta ett större ansvar för vår gemensamma
            välfärd och inkomsttrygghet. Sveriges pensionssparare och pensionärer
            ska inte vara beroende av privata lösningar för ekonomisk trygghet
            vid arbetslivets slut. Det ska inte vara ett personligt ansvar
            att trygga sin pension; det ansvaret ska vara politikens.
          </p>
          <p xml:id="i-6aTWXiJ1VNNs5du2RuYGWg">
            Vänsterpartiet har länge kämpat för höjda inkomstpensioner. När
            de sämst ställda pensionärerna får ökade inkomster skapas också
            ett tryck på förbättringar för övriga pensionärer. Nästa steg
            i att förbättra pensionärernas ekonomi är därför höjda inkomst­pensioner.
          </p>
          <head xml:id="i-5BSzMPk1dvxXr5gfTnhwzf" type="h2">
            8.3 Höjda inkomstpensioner
          </head>
          <p xml:id="i-G7f9ErL2ZG5gsE7sQtQnwx">
            Inkomstpensionerna behöver höjas. Kompensationsgraderna i pensionssystemet
            är i dag långt ifrån de mål som sattes upp när politikerna beslutade
            om det nya systemet. Det är ett misslyckande. Vänsterpartiet presenterar
            här ett förslag som höjer inkomst­pensionerna med omkring 13,4
            procent 2024.
          </p>
          <head xml:id="i-8PmRamoTVJrMkJostP7o4C" type="h3">
            8.3.1 Höj inbetalningarna till pensionssystemet
          </head>
          <p xml:id="i-NfjwwWWeKdthArG6DT4T1w">
            Vänsterpartiet vill höja inbetalningarna till pensionssystemet
            från dagens 17,21 procent till 18,5 procent av bruttoinkomsten
            upp till intjänandetaket, vilket var tanken när det nuvarande
            pensionssystemet togs fram.
            <ref xml:id="i-MATTUzKCoJ2g7pbDzGxmC1" target="i-GyaHLNU9EU9YgwV3dQMbXr">
              [62]
            </ref>
            Höjningen föreslås göras genom att den allmänna pensionsavgiften
            (som uppgår till 7 procent) växlas mot en höjning av ålderspensionsavgiften.
            Ålderspensionsavgiften, som är en del av socialförsäkrings­avgiften,
            höjs från 10,21 procent till 18,5 procent. Höjningen kompenseras
            genom motsvarande minskning av den allmänna löneavgiften från
            11,62 till 3,33 procent. Det skatteavdrag som kompenserar för
            den allmänna pensionsavgiften kan samtidigt slopas. Därmed står
            staten för kostnaden för de höjda inbetalningarna till pensionssystemet.
            <ref xml:id="i-MY6Br7WZ7BXX3Ni8t2V9PY" target="i-Qk9yE9bpcE6UyfX9Sx6uys">
              [63]
            </ref>
          </p>
          <p xml:id="i-NWzwakiNN98gEx4xgPVUwH">
            Avskaffandet av den allmänna pensionsavgiften leder till en ökning
            av inkomstindex med 6,6 procent året efter det att avdraget avskaffas.
            <ref xml:id="i-8d46BtjCtkLoHuuzju65VM" target="i-Rz1AEstb2oYzmStEqJidji">
              [64]
            </ref>
            Därmed höjs pensionerna för dagens pensionärer med 5,9 procent.
            <ref xml:id="i-5BDxSn5kzPAwvMPLhJMmo9" target="i-MuVjvS9HLQ1cPcDLnX3e8z">
              [65]
            </ref>
          </p>
          <p xml:id="i-SHkeqpFwtecGJH2vFRyvd6">
            En höjning av inkomstindex leder också till höjd maxtaxa för
            barnomsorg och höjt takbelopp för fastighetsavgiften. Avskaffandet
            av det skatteavdrag som kompenserar för den allmänna pensionsavgiften
            ökar utrymmet för andra skatteavdrag för personer med låga inkomster.
            Det leder därmed till att fler personer med låga inkomster omfattas
            av jobbskatteavdragen. Arbetsgivare som anställer vissa grupper,
            exempelvis unga, äldre och personer med som jobbar med forskning
            och utveckling betalar lägre arbetsgivar­avgifter. Till följd
            av att ålderspensionsavgiften ökar med vårt förslag minskar utrymmet
            för riktade sänkningar av arbetsgivaravgiften. Samtliga dessa
            följdeffekter för dessa övriga system som påverkas av inkomstindex
            måste samtidigt ses över.
          </p>
          <p xml:id="i-YQDvAdLXeRKG5Z5MzHFEDZ">
            Det allmänna pensionssystemet ger pensionsrätter upp till ett
            tak på 7,5 inkomst­basbelopp (44 375 kronor i månaden) av den
            pensionsgrundande inkomsten. Den pensionsgrundande inkomsten är
            lika med bruttoinkomsten efter att den allmänna pensionsavgiften
            om 7 procent har betalats in. Taket motsvarar därmed en bruttolön
            på 8,07 inkomstbasbelopp (47 747 kronor i månaden). Tjänstepensionen
            har en gräns på 7,5 inkomstbasbelopp av bruttoinkomsten. Inkomster
            över den gränsen ger betydligt högre pensionsrätter. Därmed ger
            inkomster mellan 7,5 och 8,07 inkomstbasbelopp extra pensionsrätter.
            Den föreslagna förändringen tar bort detta intervall med extra
            pensions­rätter.
          </p>
          <p xml:id="i-UrUra9jzPx2JmjykRPLhLa">
            Höjningen av inkomstindex höjer också den faktiska lönenivån
            på taken i pensions­systemen med 6,6 procent, eftersom de sätts
            i inkomstbasbelopp. Taken hamnar därmed nästan på en nivå som
            i dag motsvarar 8,07 inkomstbasbelopp (47 304 kronor i månaden).
            Vänsterpartiets pensionsreform innebär ändrade förutsättningar
            för tjänstepensions­systemen. Tjänstepensionens utformning är
            dock en fråga för arbetsmarknadens parter.
          </p>
          <p xml:id="i-QQ9jYBZjGoLVNwi26jn1Yb">
            De föreslagna förändringarna gör pensionssystemet mer överskådligt
            och begripligt genom att hela inbetalningen för lönearbetare görs
            via arbetsgivaravgiften och att den pensionsgrundande inkomsten
            sammanfaller med bruttoinkomsten.
          </p>
          <head xml:id="i-FEEXSKXNBd2XngVypePoPM" type="h3">
            8.3.2 Höj pensionsrätterna för pensionärer och pensionssparare
          </head>
          <p xml:id="i-K9u1k9g2SAYfqwh5hKCMVr">
            Inbetald pensionsavgift ger pensionsrätter i motsvarande storlek.
            Den föreslagna höjningen av inbetalningarna till pensionssystemet
            görs som en del av arbetsgivar­avgiften. Staten står för kostnaden
            – vi bär den alltså gemensamt. Därmed bör den leda till högre
            pensioner för oss alla. Vänsterpartiet anser att pensionsrätterna
            för såväl pensionärer som pensionssparare bör höjas i samma omfattning
            som inbetalningarna till pensionssystemet. Det innebär en höjning
            av pensionerna, för nuvarande och framtida pensionärer med ca
            7,5 procent. Tekniskt görs förändringen genom att pensionsrätter
            som tjänats in innan de ökade inbetalningarna börjar gälla räknas
            upp med 7,5 procent.
            <ref xml:id="i-4j1xHAkATv8ZFAjajWQPc7" target="i-JaWgWt5YycfcZtLKyy4fxu">
              [66]
            </ref>
          </p>
          <head xml:id="i-3RCxBBQHQZKpxPGQrT4y7f" type="h3">
            8.3.3 Inför en gas i pensionssystemet
          </head>
          <p xml:id="i-QN7aqvqtZDVyx8h4NXMbWH">
            Vänsterpartiet anser att det bör införas en gas i pensionssystemet,
            dels för att skapa symmetri i systemet gentemot den broms som
            redan finns, dels för att pensionerna ska höjas när det systemet
            har stora överskott. Tanken att systemet skulle innehålla en gas
            fanns redan när det infördes, men något beslut om att faktiskt
            införa den har ännu inte tagits.
            <ref xml:id="i-3pj7LGH2HrGzhGLptroNKH" target="i-Xy32B1Juj2CKNYoYaTBzBH">
              [67]
            </ref>
          </p>
          <p xml:id="i-WTCdVmAT5YmgbEfivnNxS9">
            Ett pensionssystem som innehåller både gas och broms beräknas
            över tid leda till att pensionerna ökar. Detta beror i huvudsak
            på att de fonderade tillgångarna och den arbetande befolkningen
            väntas öka, samtidigt som pensionssystemet kompenserar för den
            högre medellivslängden. Exakt hur gasen ska konstrueras kan med
            fördel utredas ytterligare då de utredningar som genomförts är
            några år gamla. Pensionssystemet har nu varit i drift ett antal
            år och lärdomarna från den tiden bör kunna bidra till att utveckla
            de befintliga förslagen om en gas.
          </p>
          <p xml:id="i-Fkz4nRZWP4PdkafLGcAoDG">
            Vänsterpartiet anser att det bör krävas ett riksdagsbeslut för
            att gasen ska aktiveras, i det fall en sådan införs, på samma
            sätt som vi anser att bromsen endast bör kunna aktiveras efter
            ett riksdagsbeslut. När bromsen aktiverades i början av 2010-talet
            kompenserade riksdagen pensionärerna genom skattesänkningar. Det
            hade varit betydligt bättre om riksdagen beslutat om att tillskjuta
            medel till pensionssystemet direkt, eller utifrån bedömningen
            att pensionssystemet skulle klara av de tillfälliga underskotten
            till följd av finanskrisen beslutat att bromsen inte skulle aktiveras.
            Samma logik bör gälla om en gas införs.
          </p>
          <head xml:id="i-BFqb4uFdYJAABKZzFAN4X" type="h3">
            8.3.4 Övergångsregler
          </head>
          <p xml:id="i-VXmqJ9DXU6kMavMjkv16aM">
            Förändringarna föreslås genomföras under kommande mandatperiod.
            Inbetalningarna till pensionssystemet höjs totalt med 1,29 procentenheter
            till 2024. Höjningen föreslås göras i två steg. År 2023 genomförs
            en fjärdedel av höjningen och resterande tre fjärde­delar genomförs
            2024. År 2023 avskaffas den allmänna pensionsavgiften och det
            skatte­avdrag som kompenserar för avgiften. Samtidigt höjs ålderspensionsavgiften
            till drygt 17,53 procent. År 2024 höjs således inkomstindex med
            6,6 procent och pensionerna ökar därför med 5,9 procent. Samma
            år höjs pensionsrätterna för nuvarande pensionssparare och pensionärer
            med 7,5 procent. Sammantaget höjs pensionerna med 13,4 procent.
            Även inbetalningarna höjs till 18,5 procent. En gas införs i systemet
            2025, då övriga föreslagna reformer är genomförda.
          </p>
          <head xml:id="i-7fLXWdyYueS1aHnFzEXsxC" type="h3">
            8.3.5 Exempel på höjda pensioner
          </head>
          <head xml:id="i-6Cv792nnbEtMhvvc9LAjy3" type="h1">
            Förslagen innebär att pensionen höjs med ca 13,4 procent.
          </head>
          <p xml:id="i-PzMQRKv59cVF2V7HkxJ3Tk">
            Tabell 4 Effekter av förslag om höjda pensioner för några yrkesgrupper
            (kr/mån)
          </p>
          <table xml:id="i-MpJmPofNFPNB3jjbPiXeHE">
            <row xml:id="i-VpT7cUsmigkKtnnuNMXdit" style="label">
              <cell>
                Vårdbiträde
              </cell>
              <cell>
                Lärare
              </cell>
              <cell>
                Ingenjör
              </cell>
            </row>
            <row xml:id="i-S8GmhDGohqqKQpMFqQXpjk">
              <cell>
                Slutlön
              </cell>
              <cell>
                24 900
              </cell>
              <cell>
                41 000
              </cell>
              <cell>
                61 300
              </cell>
            </row>
            <row xml:id="i-CRCWtR8Ah7VCd3j4Exhyq1">
              <cell>
                Ökning inkomstgrundad pension
              </cell>
              <cell>
                1 665
              </cell>
              <cell>
                2 742
              </cell>
              <cell>
                2 942
              </cell>
            </row>
            <row xml:id="i-HCy66inDf4HWMAM8tTM1Ns">
              <cell>
                Ökning disponibel inkomst
              </cell>
              <cell>
                580
              </cell>
              <cell>
                1 977
              </cell>
              <cell>
                2 166
              </cell>
            </row>
            <row xml:id="i-E6NQKwns2WovLRY6S3DZEL">
              <cell>
                Garantitillägg 2022
              </cell>
              <cell>
                1 000
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-7bpdSSmE2PTU7gZKUwKpKK">
              <cell>
                Samlad ökad disponibel inkomst till 2024
              </cell>
              <cell>
                1 580
              </cell>
              <cell>
                1 977
              </cell>
              <cell>
                2 166
              </cell>
            </row>
          </table>
          <p xml:id="i-7Bt6gSTsj7ZaxgEEEFNYCD">
            Källa: Egna beräkningar.
          </p>
          <p xml:id="i-2A1tuSiSM6rzScUeDbEJ3G">
            Anm.: Effekterna är beräknade utifrån att den inkomstgrundade
            pensionen har en kompensationsgrad på 49,9 procent, i 2022 års
            nivåer av grundskydd och utifrån skattetabell 32.
          </p>
          <p xml:id="i-LMjh234HTyTHwnXbwGKAPB">
            Ökningen av inkomstgrundad pension inkluderar inkomstpension
            och premiepension. Höjd disponibel inkomst avser här samma inkomster
            samt garantipension och inkomst­pensionstillägg efter skatt, samt
            garantitillägget. Garantitilläggets storlek påverkas av den höjda
            inkomstpensionen, varför storleken på tillägget 2022 redovisas
            separat. För de som får garantitillägg 2022 bör alltså den samlade
            inkomstökningen från i dag till 2024 beräknas genom att slå samman
            garantitillägget från 2022 och ökningarna 2024.
          </p>
          <p xml:id="i-HpZ3dGFSJeLgEkLE1FW8W9">
            Kompensationsgraden är högre för de med låga inkomster, eftersom
            grundskyddet höjer den allmänna pensionen relativt slutlön. För
            de med högre inkomster blir kompensationsgraden lägre eftersom
            inkomster över taket inte ger pensionsrätter. Exemplen i tabellen
            ovan kan användas för att förklara detta. Vårdbiträdets kompens­ationsgrad
            beräknas öka från 53 till 61 procent efter garantitillägg och
            den här föreslagna höjningen. Lärarens kompensationsgrad beräknas
            öka från 49,9 till 57 procent och ingenjörens från 39 till 44
            procent.
          </p>
          <p xml:id="i-92tB6mHf3amMphQMKP3ncH">
            För de som klarar av att arbeta längre blir kompensationsgraden
            högre. Pensions­gruppen har i promemorian Höjda åldersgränser
            i pensionssystemet och andra trygghetssystem (Ds 2019:2) visat
            att deras föreslagna höjningar av åldersgränserna i pensionssystemet
            höjer pensionsnivåerna till i genomsnitt 53 procent av slutlönen.
          </p>
          <head xml:id="i-6kfYJmMQXGeAipjoQwydze" type="h3">
            8.3.6 Offentligfinansiella effekter
          </head>
          <p xml:id="i-AmexT9zLpxtdgwtbdz7T3m">
            Reformen föreslås genomföras under två kommande år varför de
            offentligfinansiella effekterna fördelas över 2023 och 2024. Eftersom
            pensionerna och inkomstindex föreslås höjas i ett steg 2024 ökar
            statens och kommunsektorns skatteinkomster det året, samtidigt
            som utgifterna för grundskyddet och inkomstpensionstillägget minskar.
          </p>
          <p xml:id="i-KjRrrnzmUKDFxaWw9d26NJ">
            De samlade offentligfinansiella effekterna uppgår till en kostnad
            om 18,9 miljarder när reformen är fullt genomförd. Statens kostnader
            uppgår till drygt 21 miljarder kronor. Kommunsektorns finanser
            beräknas stärkas med 14,7 miljarder kronor 2024, varav 13,7 miljarder
            kronor består av ökad inkomstskatt. Ålderspensionssystemets finanser
            för­svagas med drygt 12 miljarder kronor.
          </p>
          <p xml:id="i-HJuZ6z9KJfX1BNPfywQSJF">
            Tabell 5 Offentligfinansiella effekter av förslaget, miljarder
            kronor.
          </p>
          <table xml:id="i-FtFcVxLh9SVihYh3Ww33RK">
            <row xml:id="i-HG1njQdtUDW8KqZTF5DDsj" style="label">
              <cell>
                2023
              </cell>
              <cell>
                2024
              </cell>
            </row>
            <row xml:id="i-UFM4qLFtkXCshafeTbrK8p">
              <cell>
                Staten
              </cell>
              <cell>
                –5,7
              </cell>
              <cell>
                –21,3
              </cell>
            </row>
            <row xml:id="i-KbAZsUuawifAQ89fhwD2aw">
              <cell>
                Grundskydd* och inkomstpensionstillägg
              </cell>
              <cell>
                0
              </cell>
              <cell>
                6,6
              </cell>
            </row>
            <row xml:id="i-7pYwLuVoQgkYrSbgQufa77">
              <cell>
                Skatt**
              </cell>
              <cell>
                –0,8
              </cell>
              <cell>
                1,2
              </cell>
            </row>
            <row xml:id="i-V65gpQBrm5eoyDrkSRk5TY">
              <cell>
                Skattered. allmän pensionsavgift
              </cell>
              <cell>
                149,4
              </cell>
              <cell>
                154,4
              </cell>
            </row>
            <row xml:id="i-YTcumW9uFA8YzR4qLdMJxg">
              <cell>
                Allmän löneavgift
              </cell>
              <cell>
                –157,3
              </cell>
              <cell>
                –188,1
              </cell>
            </row>
            <row xml:id="i-BxLyXcSX1b6JuViEn1UFML">
              <cell>
                Statlig ålderspensionsavgift
              </cell>
              <cell>
                –2,2
              </cell>
              <cell>
                –9,7
              </cell>
            </row>
            <row xml:id="i-DWAD3nJzDnhc4z3yxoHDZw">
              <cell>
                Ålderspensionsavgifter över taket
              </cell>
              <cell>
                4,8
              </cell>
              <cell>
                14,3
              </cell>
            </row>
            <row xml:id="i-Lic93DHdYa1YxHmYQpskjY">
              <cell>
                Övrigt***
              </cell>
              <cell>
                0,5
              </cell>
              <cell>
                0
              </cell>
            </row>
            <row xml:id="i-AZMTdMggJz4ENFk9CvPXqS">
              <cell>
                Kommuner
              </cell>
              <cell>
                –0,3
              </cell>
              <cell>
                14,7
              </cell>
            </row>
            <row xml:id="i-2RgY4pYnxifbbQ2R9XKFAy">
              <cell>
                Ålderspensionssystemet
              </cell>
              <cell>
                6,8
              </cell>
              <cell>
                –12,3
              </cell>
            </row>
            <row xml:id="i-LMnF8w6dstn45KjkmPeyFq">
              <cell>
                Tilläggspension
              </cell>
              <cell>
                0
              </cell>
              <cell>
                –8,6
              </cell>
            </row>
            <row xml:id="i-FHER4HfdN35QELnGqJJpDN">
              <cell>
                Inkomstpension
              </cell>
              <cell>
                0
              </cell>
              <cell>
                –38
              </cell>
            </row>
            <row xml:id="i-GMqEtUUvKiWUEstkoFuQP">
              <cell>
                Allmän pensionsavgift
              </cell>
              <cell>
                –149,4
              </cell>
              <cell>
                –154,4
              </cell>
            </row>
            <row xml:id="i-DPhxFMzfzuByUuLEY19Fmc">
              <cell>
                Ålderspensionsavgift
              </cell>
              <cell>
                153,9
              </cell>
              <cell>
                178,8
              </cell>
            </row>
            <row xml:id="i-Wfw8HNfHDi3ind4LJozTJB">
              <cell>
                Statlig ålderspensionsavgift
              </cell>
              <cell>
                2,2
              </cell>
              <cell>
                9,7
              </cell>
            </row>
            <row xml:id="i-Wp6gPrCYraL8SAQpZbQGx7">
              <cell>
                Totalt
              </cell>
              <cell>
                0,8
              </cell>
              <cell>
                –18,9
              </cell>
            </row>
          </table>
          <p xml:id="i-VdQonfrfVx2LCCQ611J2B">
            Källa: Beräkningarna är baserade på RUT 2022:426.
            <ref xml:id="i-6wgdHFebn1eYo6dunG3hAo" target="i-UHtjsEiqYHqS8AaaftD5C3">
              [68]
            </ref>
          </p>
          <p xml:id="i-WN2eaYwSHMq1Z6vAPDyGNt">
            * Garantipension, bostadstillägg och garantitillägg.
          </p>
          <p xml:id="i-4PfWCsUuJpTM9owU5JssB6">
            ** Statlig skatt, public service-avgift, kapitalskatt, skattereduktion
            förvärvsinkomstbolagsskatt, bolagsskatt.
          </p>
          <p xml:id="i-9hrFuzM2GGkFFr933Ly4nN">
            *** Höjd avgift: staten arbetsgivare, sänkt premie till tjänstepensionen.
          </p>
          <p xml:id="i-MUXbzWBptdFkJY39fQhSdj">
            Eftersom ökade inkomster för kommunerna inte är en avsedd effekt
            av reformen förslås staten kompenseras för det i kommande budgetprocess.
            Som framgår nedan gör vi bedömningen att pensionssystemets finanser
            klarar av de ökade utgifterna, varför vi inte föreslår några tillskott
            till systemet från staten. Sammantaget innebär detta att netto­kostnaden
            för staten därmed uppgår till 5,9 miljarder kronor 2023 och 6,6
            miljarder kronor 2024.
          </p>
          <head xml:id="i-SzVxT3cepig2P4B1FUorS6" type="h3">
            8.3.7 Pensionssystemets finanser
          </head>
          <p xml:id="i-HRAP6EDyVm17G1pJ2mh2qs">
            De ökade utgifterna för pensionssystemet följer av höjningen
            av inkomstindex som innebär högre pensioner och därmed större
            utbetalningar från pensionssystemet. Höjningen av pensionsrätterna
            kompenseras med höjda inbetalningar. Eftersom inbetalningarna
            föreslås öka i två steg under kommande två år men pensionsutbetalningarna
            sker först 2024 är effekterna för ålderspensionssystemet som störst
            2024. Höjningen av inkomstindex höjer värdet på befintliga pensionsrätter.
            Den innebär alltså inte en permanent ökad belastning på pensionssystemets
            finanser.
          </p>
          <p xml:id="i-VvrNGAaiLZ8TCZqEx4zLN3">
            Pensionssystemets finanser och prognoserna för det är goda, vilket
            framgår av tabell 5 och figur 15 nedan. Den ökade kostnaden för
            pensionssystemet, som redovisas ovan, är i sammanhanget högst
            hanterbar.
          </p>
          <p xml:id="i-R5RA1A2N79Dv6QNbXq3C8V">
            Tabell 6 Pensionssystemets tillgångar och skulder (mdkr)
          </p>
          <table xml:id="i-Mc2Sq2cQRCY9Wvtps8WgPo">
            <row xml:id="i-HCAU7QuLw9it1GZwbRvZVi" style="label">
              <cell>
                2020
              </cell>
              <cell>
                2021
              </cell>
            </row>
            <row xml:id="i-Cgd8cix4phDTjLu6bM4xDr">
              <cell>
                Buffertfond
              </cell>
              <cell>
                1 696
              </cell>
              <cell>
                2 004
              </cell>
            </row>
            <row xml:id="i-PXD2E4uvRah5XcXHxs7xnv">
              <cell>
                Avgiftstillgång
              </cell>
              <cell>
                8 893
              </cell>
              <cell>
                9 188
              </cell>
            </row>
            <row xml:id="i-HZNUzhtpqtZ3eydjoEKxb7">
              <cell>
                Tillgångar
              </cell>
              <cell>
                10 589
              </cell>
              <cell>
                11 192
              </cell>
            </row>
            <row xml:id="i-LUofjovs4xE6pBfzhfrYfv">
              <cell>
                Pensionsskuld
              </cell>
              <cell>
                9 783
              </cell>
              <cell>
                9 991
              </cell>
            </row>
            <row xml:id="i-ToR8Cu3PaM65P8YboggdYc">
              <cell>
                Balanstal
              </cell>
              <cell>
                1,08
              </cell>
              <cell>
                1,12
              </cell>
            </row>
          </table>
          <p xml:id="i-R5WUSq8Kd69N14XB9qNTgf">
            Källa: Pensionsmyndigheten (2022), ORANGE RAPPORT 2021: Pensionssystemets
            årsredovisning.
          </p>
          <p xml:id="i-6a8Du6SxELHCT3DpEYs1tp">
            Figur 15 Utveckling av balanstalet i Pensionsmyndighetens basscenario
          </p>
          <p xml:id="i-CoUVqq7mtQ9AhruP1JeTQP">
            Källa: Regeringskansliet (2022), Analys av förutsättningar för
            höjda inkomstgrundade pensioner.
          </p>
          <p xml:id="i-JH8GjWzXqiVLkAY2Jj1MuK">
            Balanstalet beräknas sjunka till omkring 1,04 efter att de föreslagna
            reformerna är fullt genomförda (givet att de ökade utgifterna
            i ålderspensionssystemet inte finansieras).
            <ref xml:id="i-DCvrfNs7zyUXZn93zc5vc5" target="i-UmJ8jaFmBKrrRVNmaHDrQd">
              [69]
            </ref>
            Efter 2024 beräknas balanstalet utvecklas enligt kurvan i figur
            15 ovan, och nå över 1,1 under 2040-talet. Bromsen aktiveras när
            balanstalet går under 1 och gasen aktiveras, enligt det ursprungliga
            förslaget om att införa en gas, när balanstalet hamnar över 1,1.
            De föreslagna förändringarna innebär ökade nettoinkomster för
            pensionssystemet 2023 och ökade nettoutgifter för pensionssystemet
            från 2024. Därmed minskar chansen att en gas aktiveras de närmsta
            åren. Befintliga prognoser över pensionssystemets framtida utveckling
            pekar dock även på att risken för att bromsen aktiveras är liten.
            <ref xml:id="i-TokLUPciYaRbjZ7r7s2GNP" target="i-NndNR6LBLCeKa92vBBTnNo">
              [70]
            </ref>
            Om underskotten tillfälligt blir för höga bör riksdagen besluta
            om att bromsen inte ska aktiveras då prognoserna tyder på att
            systemet klarar av ett kortvarigt underskott.
          </p>
          <head xml:id="i-SR8r14MT2113XxKcxFQ89u" type="h3">
            8.3.8 Ytterligare ändringar inom pensionssystemet
          </head>
          <p xml:id="i-Pk2SqkspJPic42WRVDHBc4">
            De förslag som presenteras här syftar till att höja pensionerna
            nu. De innebär inte att bristerna i pensionssystemet är åtgärdade.
            Den främsta anledningen till att pensionerna urholkats är att
            vi lever längre i dag än när pensionssystemet infördes. Givet
            pensions­systemets konstruktion kräver det att vi arbetar längre
            för att få en rimlig pension, vilket många inte klarar. Arbetsmiljön
            och arbetsvillkoren har inte förbättrats på de sätt som krävs
            för att möjliggöra ett längre arbetsliv generellt. Systemet behöver
            reformeras både för att höja pensionerna generellt och för att
            kunna ge ekonomisk trygghet åt de som sliter ut sig i förtid.
          </p>
          <p xml:id="i-D4zW7A9jb167ZwfJo27LgD">
            Vänsterpartiet anser bl.a. att konstruktionen med delningstal
            – dvs. att den samlade pensionsbehållningen delas med den förväntade
            återstående livslängden – behöver ses över, eftersom den är en
            starkt bidragande orsak till att pensionerna har urholkats över
            tid. Konstruktionen innebär dessutom att låginkomsttagare som
            generellt lever kortare får lägre pension.
          </p>
          <p xml:id="i-AcTPPHd2gf7k4SPA9eAQ4y">
            Vi anser också att ordningen med en förskottsränta som leder
            till högre pension vid pensionstillfället för att sedan betalas
            av under åren som pensionär behöver ses över, eftersom den leder
            till att äldre pensionärer, framför allt kvinnor, har mycket låga
            pensioner.
          </p>
          <p xml:id="i-FrYQrzwCFBfMnEm6HSfCmj">
            Dessutom behöver skyddet för de som sliter ut sig i förtid genom
            ett långt och hårt arbete förstärkas. Den trygghetspension som
            regeringen föreslagit efter krav från Vänsterpartiet är välkommen
            och nödvändig, men mer behöver göras. Vänsterpartiet anser att
            den som har arbetat i 44 år bör ha rätt till garantipension, oavsett
            ålder.
          </p>
          <p xml:id="i-JPT2VTncEDj6SkrbSp3AwL">
            De kompensationsgrader som beskrivs här och som oftast nämns
            i debatten förutsätter ett helt arbetsliv utan längre avbrott.
            För den som är arbetslös, sjukskriven eller föräldraledig under
            längre perioder blir pensionen ännu lägre. Vänsterpartiet anser
            att pensionsrätterna bör grundas på den bakomliggande inkomsten
            i stället för den ersättning man får vid arbetslöshet, sjukskrivning
            eller föräldraledighet.
          </p>
          <p xml:id="i-KbzDqux9SZKQJMmUJTsd2H">
            Likaså behövs fortsatta förstärkningar av grundskyddet. Inte
            minst för de som saknar tillräckligt antal bosättningsår i Sverige
            för att ha rätt till full garantipension. Bostadstillägget bör
            också ses över då det under senare år genomgått flera förändringar
            utan tillräcklig analys, och problemen med stora mörkertal fortsatt
            kvarstår. Vänsterpartiet kommer att återkomma med förslag på dessa
            områden.
          </p>
        </div>
        <div xml:id="i-qm9aFuerqTezbLdtMLgUU" type="motSignatures">
          <list xml:id="i-QD2an7F1W6QFzzRxvThZq2">
            <item xml:id="i-RDJgNEy9xSMkBbB1CCcnva">
              Nooshi Dadgostar (V)
            </item>
            <item xml:id="i-AtouwV8hxGG7pPyyxW8rz4">
              Hanna Gunnarsson (V)
            </item>
            <item xml:id="i-3vRTChoobm733xHqfMViHg">
              Tony Haddou (V)
            </item>
            <item xml:id="i-AgP7KWtrDQeovWPuBK9bsL">
              Maj Karlsson (V)
            </item>
            <item xml:id="i-WuzBrKKGrCminZsjrxit19">
              Karin Rågsjö (V)
            </item>
            <item xml:id="i-NogtF33KUe8Vp9xSCcdYkw">
              Håkan Svenneling (V)
            </item>
            <item xml:id="i-WChucwyQMK6mC2wrr5H7pb">
              Jessica Wetterling (V)
            </item>
            <item xml:id="i-N3r2HTjVbkj8DEEWsXAJpL">
              Ali Esbati (V)
            </item>
          </list>
        </div>
        <div xml:id="i-MZJRiQj9zKCg89Z3c4Ni9D" type="motNotes">
          <noteGrp xml:id="i-WqrXeDYEpki1xuSsxhDZRc">
            <note xml:id="i-LcwH7C8Q6kFLqSq95iYLV4">
              [1] https://www.oecd-ilibrary.org/sites/4181d61b-en/index.html?itemId=/content/publication/4181d61b-en.
            </note>
            <note xml:id="i-JZSH1V3B9Te5Ff1Q9ADuLm">
              [2] https://www.di.se/analys/ingves-tio-rantehojningar-ar-realistiskt-ska-nog-fungera/.
            </note>
            <note xml:id="i-DMNbGqvtHrjMNsZ1ds58yg">
              [3] Notera också att en del av nedgången i antalet arbetslösa
              i gruppen 12–24 månader beror på att arbetslösa från den kategorin
              övergått till gruppen arbetslösa + 24 månader.
            </note>
            <note xml:id="i-TumLoB7GhnbCr8R2GZfMaT">
              [4] Till dessa hör utomeuropeiskt födda, de som har en funktionsnedsättning,
              arbetssökande med högst förgymnasial utbildning och personer över
              55 år.
            </note>
            <note xml:id="i-JNhridZSgHfsA5F8PyEg48">
              [5] LO (2022), ”Ekonomiska utsikter, I skuggan av Ukrainakriget
              – prognosuppdatering”.
            </note>
            <note xml:id="i-UdfzPaaCKrfSptuWYkFKfC">
              [6] Konjunkturinstitutet, ”Konjunkturläget mars 2022”.
            </note>
            <note xml:id="i-R5S9gNtw3AcSEr3GKJhJow">
              [7] Verbist, G. &amp; Figari, F. (2014), ”The redistributive
              effect and progressivity of taxes revisited: An International
              Comparison across the European Union”, EUROMOD Working Paper No.
              EM 6/14. Studien har 1999 och 2008 som jämförelseår. Med EU:s
              kärnländer avses de 15 länder som ingick i EU 1998.
            </note>
            <note xml:id="i-A83XmeE8tzwZLpChLyck1j">
              [8] SCB.
            </note>
            <note xml:id="i-Ct1FwcNiBwHKTL6pCzRL4">
              [9] SNS (2018), Konjunkturrådets rapport 2018, ”Kapitalbeskattningens
              förutsättningar”.
            </note>
            <note xml:id="i-DCrX63ag2Gp7pYf7yr8G6U">
              [10] Ownershift (2019), ”Vem äger Sverige?”.
            </note>
            <note xml:id="i-PMJYtg8pmh1XuE5wRTK9M8">
              [11] Ostry, Johnathan D. [IMF] (2015) ”Inequality and the duration
              of growth”, European Journal of Economics and Economic Policies,
              Vol. 12, nr 2, s. 147–157.
            </note>
            <note xml:id="i-CuCsxiHXi37yCnsNBK6hZ8">
              [12] Credit Suisse Research Institute (2021), ”Global Wealth
              databook 2021”.
            </note>
            <note xml:id="i-D9WEFdkBCJwCf5CFuMadym">
              [13] Islam, Rabiul &amp; McGillivraty, Mark (2020) ”Weatlh inequality,
              governance and economic growth”, Economic Modelling, Vol. 88,
              s. 1–13.
            </note>
            <note xml:id="i-NJDhAoM3qsCStJZwimekbz">
              [14] Avser länder med starkare koncentration både beträffande
              topp 10 och topp 1. Därtill har några länder starkare koncentration
              avseende topp 1, men lägre koncentration avseende topp 10.
            </note>
            <note xml:id="i-NVp8GptYt8Vta6c1k9vsu4">
              [15] De förmåner som beskrivs i utgiftsområde 12 i statsbudgeten,
              exempelvis barnbidrag, föräldraförsäkringen, bostadsbidrag och
              underhållsstöd.
            </note>
            <note xml:id="i-PxMnmw5qtmCzZkmtWLrZHq">
              [16] Beräkningar baserade på RUT 2021:682.
            </note>
            <note xml:id="i-3XPaegfWNDnmFYnAfSm71y">
              [17] Försäkringskassans årsredovisning 2021 (https://www.regeringen.se/492cc7/contentassets/b44e6d17c52a483ab84e381cc0e0a9d8/garantitillagg-i-bostadstillagget-ds-2022-3.pdf).
            </note>
            <note xml:id="i-FXi4r5FExzdaqLiXTpWEYg">
              [18] En översyn av överskottsmålet (SOU 2016:67).
            </note>
            <note xml:id="i-2r9G5mREEYiwPssRsjNkMN">
              [19] Ibid.
            </note>
            <note xml:id="i-DKJggRffYRBcuv9ciHQ5WU">
              [20] Prop. 1996/97:150, 1997 års ekonomiska vårproposition.
            </note>
            <note xml:id="i-NAuBMde73M6bNfHTJ4RYcE">
              [21] Prop. 2006/07:100, 2007 års ekonomiska vårproposition.
            </note>
            <note xml:id="i-Jab5jcewTAGM9JqNjdjah9">
              [22] En översyn av överskottsmålet (SOU 2016:67).
            </note>
            <note xml:id="i-56m9KfiM87DxPKsLg6bMAG">
              [23] Ibid.
            </note>
            <note xml:id="i-XFLSfqwnkkV1W9xbzm1Bv3">
              [24] I regeringens ramverksskrivelse (skr. 2017/18:207) anger
              regeringen att en målavvikelse (för det finansiella sparandet)
              ”[…] ska i ett normalt konjunkturläge som en tumregel, minska
              i samma takt som vanligtvis sker i avsaknad av aktiva politiska
              beslut, men hänsyn ska tas till resursutnyttjandet”.
            </note>
            <note xml:id="i-BaUCxdwnRhCywbapEJVcYo">
              [25] Regeringens skrivelse 2017/18:207 Ramverket för finanspolitiken.
            </note>
            <note xml:id="i-XeJxTHmNKQLcZAtstcTAge">
              [26] Prop. 1990/91:117 och prop. 2016/17:171.
            </note>
            <note xml:id="i-EB4zE8oGeQC3uacLBSV5sS">
              [27] I ramverksskrivelsen (skr. 2017/18:207) anges att regeringen
              ska lämna en skrivelse till riksdagen om ”[…] denna skuld avviker
              från skuldankaret med mer än 5 procent av BNP, enligt utfallet
              i nationalräkenskaperna för det föregående året eller enligt prognoserna
              för det innevarande året eller budgetåret i den ekonomiska vårpropositionen”.
            </note>
            <note xml:id="i-9MpzX8LWyr1tnDKwTMqUWv">
              [28] Även andra statliga aktörer fyller denna roll som övervakare
              av det finanspolitiska ramverkets efterlevnad, främst Riksrevisionen,
              men också Konjunkturinstitutet och Ekonomistyrningsverket, och
              på EU-nivån granskar kommissionen medlemsländernas s.k. stabilitets-
              eller konvergensprogram.
            </note>
            <note xml:id="i-Xn6CDQugkeGnf7eQMQCMva">
              [29] Regeringens skrivelse 2017/18:207 Ramverket för finanspolitiken.
            </note>
            <note xml:id="i-LhVs6afyr26RUVz82F5mSe">
              [30] SCB och 2022 års ekonomiska vårproposition.
            </note>
            <note xml:id="i-2KrffkoLXttHrZe6WksMfA">
              [31] Prop. 1996/97:150 1997 års ekonomiska vårproposition.
            </note>
            <note xml:id="i-XpZhHbAJ4XZfQTEtxNJNcY">
              [32] Beräkningsförutsättningarna för prognoserna var bl.a. att
              skattesatserna hölls konstanta och att kostnaderna för de olika
              välfärdstjänsterna ökade i enlighet med den demografiska utvecklingen
              samt att olika transfereringar följde löneutvecklingen.
            </note>
            <note xml:id="i-N2EbS4d4TvujqrPhqcLshm">
              [33] VP 2022.
            </note>
            <note xml:id="i-Rvi9mjZiZvqcdBD8B69LQ7">
              [34] Utöver detta har den offentliga skulden minskat till följd
              av att Riksbanken betalat av på sitt lån för valutareserven till
              Riksgälden. Avbetalningen minskar bruttoskulden men påverkar inte
              den offentliga sektorns nettoställning.
            </note>
            <note xml:id="i-38AFYH4p9cozkASztn7Fnh">
              [35] En översyn av överskottsmålet (SOU 2016:67).
            </note>
            <note xml:id="i-GKSdwKfdxQ8FErHpc7aZTc">
              [36] Finanspolitiska rådets rapport 2021.
            </note>
            <note xml:id="i-HCmigZYvhDEGBYkiDaBAiR">
              [37] För en översikt, se: Blanchard, O. J. och Summers, L. H.
              (2019) (red.), Evolution or revolution? Rethinking macroeconomic
              policy after the great recession, MIT Press, USA.
            </note>
            <note xml:id="i-YG9HEbJeXm6kTCS639kg4U">
              [38] Finanspolitiska rådets rapport 2021.
            </note>
            <note xml:id="i-jE6NZ9baGLYfU6nRdcCqk">
              [39] Ibid.
            </note>
            <note xml:id="i-92EAUimKxrshhQyTqXq7YC">
              [40] Kopits, G och S. Symansky (1998), ”Fiscal Policy Rule”.
              Occaasinal Paper 162 , IMF.
            </note>
            <note xml:id="i-WfXbuguzcHhpjmwAFBznxk">
              [41] IMF (2018), ”How to Select Fiscal Rules, A Primer; How To
              Note No 9”.
            </note>
            <note xml:id="i-Q5FD9wt96uB1DMpU8EoSQd">
              [42] Det primära sparandet är lika med det finansiella sparandet
              exklusive kapitalinkomster och kapitalutgifter.
            </note>
            <note xml:id="i-KeMhhsZxn7kxcWHHGPnpAr">
              [43] En översyn av överskottsmålet (SOU 2016:67).
            </note>
            <note xml:id="i-CsrVgjdDmQzZquATskmrgG">
              [44] https://www.riksbank.se/sv/press-och-publicerat/tal-och-presentationer/2021/jansson-ar-det-dags-for-en-mer-aktiv-finanspolitik/.
            </note>
            <note xml:id="i-AVxy57oLVsGrT5n2T222AJ">
              [45] Ibid.
            </note>
            <note xml:id="i-7TjK14sFqvXWYVgz1MwZ3v">
              [46] IMF, ”Mitigating climate change – growth – and distribution-friendly
              strategies”. World Economic Outlook 85–144 (2020).
            </note>
            <note xml:id="i-RxWchc6Uppi7wU1d4wfWhw">
              [47] Klimatpolitiska rådets rapport 2021.
            </note>
            <note xml:id="i-T6uk1iE9im95YbVwWd8fMF">
              [48] Se https://www.dn.se/debatt/nya-ramar-kravs-for-den-ekonomiska-politiken/
              och https://www.dn.se/ledare/lars-calmfors-det-ar-kanske-dags-att-omprova-det-finanspolitiska-ramverket/.
            </note>
            <note xml:id="i-MqYgZAfAqK9WxCL5FhAExt">
              [49] Konjunkturinstitutet (2022), ”Hållbarhetsrapport 2022 för
              de offentliga finanserna”.
            </note>
            <note xml:id="i-Dg4jAVrkBYNwCqq6giY6y8">
              [50] Baserat på Konjunkturinstitutets (mars 2022) BNP-prognos
              för 2023 på 6 009 miljarder kronor.
            </note>
            <note xml:id="i-WmCXrzttVQRWmrBEwrYTpL">
              [51] IMF (2018), ”How to Select Fiscal Rules, A Primer; How To
              Note No 9”.
            </note>
            <note xml:id="i-XKjWwWv6UYFarzHS8QfZqj">
              [52] Riksgälden (2016), ”Statsskuldens roll i ekonomin”.
            </note>
            <note xml:id="i-PyKWH525BdqrD6T6m6gZeB">
              [53] Ibid, s. 52.
            </note>
            <note xml:id="i-QRk3m87WcZMTMGve9S8wPe">
              [54] RUT, dnr 2022:33.
            </note>
            <note xml:id="i-6pWPXUAxjYSRPuLyQFY3Gm">
              [55] Forena (2022), Stora pensionsrapporten.
            </note>
            <note xml:id="i-J2EpmPc3zD7Qbr39HKvFCn">
              [56] Med låg ekonomisk standard avses en ekonomisk standard under
              60 procent av medianvärdet för riket.
            </note>
            <note xml:id="i-NckNF4mAM9hvDRMJEx3Wv1">
              [57] Pensionsmyndigheten (2022), Nyblivna pensionärers kompensationsgrader.
            </note>
            <note xml:id="i-M3c3fLExyvq2E9fFMJgRUh">
              [58] Riktåldern bestäms utifrån medellivslängdens utveckling
              och styr åldern för när man tidigast kan ta ut allmän pension,
              eller få garantipension och bostadstillägg. Riktålder föreslås
              tillämpas från och med 2026 och då vara 67 år.
            </note>
            <note xml:id="i-XTQc3kuDNKk7oBjrgqD9e5">
              [59] Forena (2022), Stora pensionsrapporten.
            </note>
            <note xml:id="i-7ZwhERqo1Q7CbuaEkkKhGN">
              [60] Pensionsmyndigheten (2022), Hur är pensionärernas ekonomiska
              levnadsförhållanden?
            </note>
            <note xml:id="i-MLRc3eM3Ygz3iu7DTDRdpi">
              [61] Proposition 2018/19:134 Förbättrat grundskydd för pensionärer.
            </note>
            <note xml:id="i-GyaHLNU9EU9YgwV3dQMbXr">
              [62] I dag betalas 18,5 procent av bruttoinkomsten upp till taket
              endast in för de med bruttoinkomst över 8,07 inkomstbasbelopp.
              För de med inkomster under 7,5 inkomstbasbelopp uppgår inbetalningarna
              till 17,21 procent och för de med inkomster mellan 7,5 och 8,
              07 inkomstbasbelopp betalas mellan 17,21 och 18,5 procent.
            </note>
            <note xml:id="i-Qk9yE9bpcE6UyfX9Sx6uys">
              [63] Pensionsmyndigheten (2021), Effekter av höjda avgifter till
              det allmänna pensionssystemet.
            </note>
            <note xml:id="i-Rz1AEstb2oYzmStEqJidji">
              [64] De höjda inbetalningarna om 7,5 procent leder till en höjning
              av inkomstindex med 6,6 procent. Det beror på att det endast är
              på inkomster upp till taket som den allmänna pensionsavgiften
              betalas in, som i förslaget avvecklas, medan inkomstindex påverkas
              av samtliga inkomster.
            </note>
            <note xml:id="i-MuVjvS9HLQ1cPcDLnX3e8z">
              [65] Pensionerna ökar med 5,9 procent i stället för 6,6 procent
              eftersom premiepensionen inte räknas upp med inkomstindex (RUT
              2022:231).
            </note>
            <note xml:id="i-JaWgWt5YycfcZtLKyy4fxu">
              [66] Uppräkningen av pensionsrätter ska, i den mån det är möjligt,
              göras så att alla får en pension motsvarande vad 18,5 procents
              pensionsrätt skulle ha givit.
            </note>
            <note xml:id="i-Xy32B1Juj2CKNYoYaTBzBH">
              [67] Pensionsmyndigheten (2021), Utdelning av överskott ur inkomstpensionssystemets
              buffertfond.
            </note>
            <note xml:id="i-UHtjsEiqYHqS8AaaftD5C3">
              [68] Följdeffekter av förslagen, på exempelvis jobbskatteavdrag
              och arbetsgivaravgifter, är inkluderade.
            </note>
            <note xml:id="i-UmJ8jaFmBKrrRVNmaHDrQd">
              [69] RUT 2022:426.
            </note>
            <note xml:id="i-NndNR6LBLCeKa92vBBTnNo">
              [70] Regeringskansliet (2022), Analys av förutsättningar för
              höjda inkomstgrundade pensioner och Konjunkturinstitutet (2022),
              Hållbarhetsrapport 2022 för de offentliga finanserna.
            </note>
          </noteGrp>
        </div>
      </div>
    </body>
  </text>
</TEI>
