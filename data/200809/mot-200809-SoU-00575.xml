<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-SoU-00575">
  <teiHeader>
    <fileDesc>
      <titleStmt>
        <title>Utgiftsområde 9 Hälsovård, sjukvård och social omsorg</title>
        <author corresp="i-SZKUTdtCrCo58yNCQsH76">av Ylva Johansson m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 9 Hälsovård, sjukvård och social omsorg</title>
          <idno type="rdwebb">GW02So575</idno>
          <rs type="number">So575</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GW02So575/text</ref>
          <ref type="dokument_url_html">http://data.riksdagen.se/dokument/GW02So575</ref>
          <ref type="dokumentstatus_url_xml">http://data.riksdagen.se/dokumentstatus/GW02So575</ref>
          <ref type="doc">http://data.riksdagen.se/fil/3C2559E0-1F02-4207-BB5D-E330D85375F2</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-SZKUTdtCrCo58yNCQsH76</idno>
            <name>Ylva Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-MMa2PA7yJ45qkfsEkcFqYb</idno>
            <name>Christer Engelhardt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-TZHBPDEfPriGgMd5y7LfJG</idno>
            <name>Lars U Granberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Tm6CkqvW55XWkdqUgBH82</idno>
            <name>Marina Pettersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-2Bind9dyirGQ1UMwS9XjsT</idno>
            <name>Lennart Axelsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-H4Edsjz4cmdv9sJHCLVnfS</idno>
            <name>Catharina Bråkenhielm</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-LzTEdVdf1xwBggoSshMrHP</idno>
            <name>Per Svedberg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YHze8naQ3VfThjRidPfYK7</idno>
            <name>Ann Arleklo</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-3gJHXAqVkXy6oDG685poVG" type="signed"/>
        <correspContext corresp="i-3gJHXAqVkXy6oDG685poVG">
          <note type="signatory" corresp="i-SZKUTdtCrCo58yNCQsH76"/>
          <note type="signatory" corresp="i-MMa2PA7yJ45qkfsEkcFqYb"/>
          <note type="signatory" corresp="i-TZHBPDEfPriGgMd5y7LfJG"/>
          <note type="signatory" corresp="i-6Tm6CkqvW55XWkdqUgBH82"/>
          <note type="signatory" corresp="i-2Bind9dyirGQ1UMwS9XjsT"/>
          <note type="signatory" corresp="i-H4Edsjz4cmdv9sJHCLVnfS"/>
          <note type="signatory" corresp="i-LzTEdVdf1xwBggoSshMrHP"/>
          <note type="signatory" corresp="i-YHze8naQ3VfThjRidPfYK7"/>
        </correspContext>
        <correspAction xml:id="i-UokgcM12tu7L6Fb4aHQd6b" type="numbering">
          <date when="2008-10-09"/>
        </correspAction>
        <correspAction xml:id="i-RSCg3voqg5b6U57H1wcKA6" type="submission">
          <date when="2008-10-07"/>
        </correspAction>
        <correspAction xml:id="i-EsVYeUTnnTsHUwmvJFcHpc" type="transfer">
          <date when="2008-10-07"/>
        </correspAction>
        <correspAction xml:id="i-7w1G9o52JRBvJNquHu99Qc" type="assigned"/>
        <correspContext corresp="i-7w1G9o52JRBvJNquHu99Qc">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-RYqyUs2aFfEVrN4Vfj8xBs">
            Förslag till riksdagsbeslut
          </head>
          <list style="ol">
            <item xml:id="i-EZNU4X2kDtaPYNWg6SrUkY">
              Riksdagen tillkännager för regeringen som sin mening vad som
              anförs i motionen om tillgänglighet i sjukvården.
            </item>
            <item xml:id="i-SujnYb66SMW5GR3Q8Vx3dd">
              Riksdagen tillkännager för regeringen som sin mening vad som
              anförs i motionen om kvalitetsinvestering i sjukvården.
            </item>
            <item xml:id="i-KmbiqgUQEKZFVbye1nCmxA">
              Riksdagen tillkännager för regeringen som sin mening vad som
              anförs i motionen om jämställd sjukvård.
            </item>
            <item xml:id="i-NTuV1xYMKHQXJWmRQKaXYD">
              Riksdagen bifaller regeringens förslag till mål för hälso- och
              sjukvårdspolitiken med tillägget att arbetet även särskilt ska
              inriktas på att säkerställa en likvärdig sjukvård som ges efter
              behov.
            </item>
            <item xml:id="i-BMxpRWkQYrjTD7agJyupLt">
              Riksdagen tillkännager för regeringen som sin mening vad som
              anförs i motionen om driftsformer i hälso- och sjukvården.
            </item>
            <item xml:id="i-H2nfW2oPVWhBuCnmV1boxB">
              Riksdagen tillkännager för regeringen som sin mening vad som
              anförs i motionen om mångfald inom vård och omsorg.
            </item>
            <item xml:id="i-HR8LMfZSRbeFmnbNBQJ9uU">
              Riksdagen tillkännager för regeringen som sin mening vad som
              anförs i motionen om översyn av reglerna för organdonation.
            </item>
            <item xml:id="i-DRkv3dNj6ZZhwnC2msNyCY">
              Riksdagen tillkännager för regeringen som sin mening vad som
              anförs i motionen om hälsoutvecklingen för HBT-personer.
            </item>
            <item xml:id="i-CwS4PgLzQjteahdCB8rG85">
              Riksdagen tillkännager för regeringen som sin mening vad som
              anförs i motionen om att utveckla hälso- och sjukvårdspersonalens
              kompetens i HBT-frågor.
            </item>
            <item xml:id="i-PUEFcGnAbYPA2EJgUWYkFg">
              Riksdagen tillkännager för regeringen som sin mening vad som
              anförs i motionen om åtgärdsprogram mot spridningen av hiv/aids.
            </item>
            <item xml:id="i-3z5aAQch2sz51efWcGsZVT">
              Riksdagen tillkännager för regeringen som sin mening vad som
              anförs i motionen om omreglering av apoteksmarknaden.
            </item>
            <item xml:id="i-GPPt3YJEEb7ASDggHkz2gT">
              Riksdagen tillkännager för regeringen som sin mening vad som
              anförs i motionen om åtgärder mot överförskrivning av antibiotika.
            </item>
            <item xml:id="i-XE1gqYBuCNpHA1KqAzAymr">
              Riksdagen tillkännager för regeringen som sin mening vad som
              anförs i motionen om behovet av en långsiktig handlingsplan för
              psykiatrin.
            </item>
            <item xml:id="i-X6rJbcyQoEHpeCzUsBhYve">
              Riksdagen tillkännager för regeringen som sin mening vad som
              anförs i motionen om förbättringar av tandvårdsreformen.
            </item>
            <item xml:id="i-7x5J9KNzJXPTUQCFT9X4KK">
              Riksdagen tillkännager för regeringen som sin mening vad som
              anförs i motionen om det tobakspreventiva arbetet och tillståndsplikt
              för tobaksförsäljning.
            </item>
            <item xml:id="i-GLxuwjDHsozhtETELRDGBc">
              Riksdagen tillkännager för regeringen som sin mening vad som
              anförs i motionen om en restriktiv alkoholpolitik.
            </item>
            <item xml:id="i-GSdauKWHDtrtoMTySbSTSY">
              Riksdagen tillkännager för regeringen som sin mening vad som
              anförs i motionen om tillståndsplikt för folkölsförsäljning.
            </item>
            <item xml:id="i-YQCMC5jWg6Gnp5iFuUxtTt">
              Riksdagen tillkännager för regeringen som sin mening vad som
              anförs i motionen om en nationell handlingsplan för minskat alkoholbruk
              bland ungdomar.
            </item>
            <item xml:id="i-PHYoSMsqdyJoRt2BmFtH8Y">
              Riksdagen tillkännager för regeringen som sin mening vad som
              anförs i motionen om förlängning av missbrukarvårdssatsningen
              Ett kontrakt för livet.
            </item>
            <item xml:id="i-JtgaMV6gfw8twb55TiTHsX">
              Riksdagen tillkännager för regeringen som sin mening vad som
              anförs i motionen om den sociala barn- och ungdomsvården.
            </item>
            <item xml:id="i-VtjpMJCJwa5G2oysvYPRBF">
              Riksdagen tillkännager för regeringen som sin mening vad som
              anförs i motionen om kartläggning av ungdomsmottagningarnas tillgänglighet
              och kompetens.
            </item>
            <item xml:id="i-VAruhXofMRifMCNky8fZNu">
              Riksdagen tillkännager för regeringen som sin mening vad som
              anförs i motionen om tillgänglighet för funktionshindrade.
            </item>
            <item xml:id="i-JB3nS73nr2r4shYrjrYjyX">
              Riksdagen tillkännager för regeringen som sin mening vad som
              anförs i motionen om personliga ombud.
            </item>
            <item xml:id="i-Ty9eNnrcDP2v3spPYxQMf1">
              Riksdagen tillkännager för regeringen som sin mening vad som
              anförs i motionen om kompetensstegen i äldreomsorgen.
            </item>
            <item xml:id="i-GhDaxEGPyDYrTmNjLXAthC">
              Riksdagen tillkännager för regeringen som sin mening vad som
              anförs i motionen om stimulans till äldreomsorg på entreprenad.
            </item>
            <item xml:id="i-CErUD7qZDBDbko19gzcw2V">
              Riksdagen tillkännager för regeringen som sin mening vad som
              anförs i motionen om äldrepolitikens inriktning.
            </item>
            <item xml:id="i-BVfsiAdiTEcNQvwJAJFchj">
              Riksdagen tillkännager för regeringen som sin mening vad som
              anförs i motionen om insemination för ensamstående.
            </item>
            <item xml:id="i-2EFRGKLPjVVBv1C63gH5wi">
              Riksdagen tillkännager för regeringen som sin mening vad som
              anförs i motionen om överskuldsatthet. 1
            </item>
            <item xml:id="i-A76uwTDQ5PPDAcKFJPkkvj">
              Riksdagen tillkännager för regeringen som sin mening vad som
              anförs i motionen om socialtjänstens åtaganden när det gäller
              hjälp mot spelmissbruk.
            </item>
            <item xml:id="i-REpauM3sYsnUCUnJnKfou4">
              Riksdagen tillkännager för regeringen som sin mening vad som
              anförs i motionen om insatser för att motverka hemlöshet.
            </item>
            <item xml:id="i-W88WVTf5rfVBPnh3FrdyVd">
              Riksdagen anvisar med följande ändringar i förhållande till regeringens
              förslag anslagen under utgiftsområde 9 Hälsovård, sjukvård och
              social omsorg enligt uppställning:
            </item>
          </list>
          <table>
            <row xml:id="i-3z2LzBnMXCYPA7oEiY6i3X">
              <cell>
                Anslag i tusental kronor
              </cell>
              <cell>
                Regeringens förslag
              </cell>
              <cell>
                Anslags­förändring
              </cell>
            </row>
            <row xml:id="i-M1PkknM5epgE81xA2dZW7t">
              <cell>
                1.3 Tandvårds- och läkemedelsförmånsverket
              </cell>
              <cell>
                80 250
              </cell>
              <cell>
                10 000
              </cell>
            </row>
            <row xml:id="i-755Q36feUeUSWSkB6GPP1E">
              <cell>
                1.4 Tandvårdsförmåner m.m.
              </cell>
              <cell>
                7 792 564
              </cell>
              <cell>
                +500 000
              </cell>
            </row>
            <row xml:id="i-78w4XfXNSppnupuhCSE3iT">
              <cell>
                1.6 Bidrag till hälso- och sjukvård
              </cell>
              <cell>
                453 005
              </cell>
              <cell>
                92 500
              </cell>
            </row>
            <row xml:id="i-FuWpHxJmrpKB9M1RiMF6AK">
              <cell>
                2.8 Insatser mot hiv/aids och andra smittsamma sjukdomar
              </cell>
              <cell>
                145 607
              </cell>
              <cell>
                +10 000
              </cell>
            </row>
            <row xml:id="i-KcPk1gaMEvNEqZRTYdJmha">
              <cell>
                5.1 Stimulansbidrag och åtgärder inom äldrepolitiken
              </cell>
              <cell>
                2 133 137
              </cell>
              <cell>
                +100 000
              </cell>
            </row>
            <row xml:id="i-6kZXYTkqxhms3uUgCxkBkH">
              <cell>
                6.2 Bidrag till utveckling av socialt arbete m.m.
              </cell>
              <cell>
                223 481
              </cell>
              <cell>
                +10 000
              </cell>
            </row>
            <row xml:id="i-81Zja2NyEhPCcQvj1Kbeqm">
              <cell>
                Nytt anslag: Tillgänglighetsmiljard
              </cell>
              <cell>
                +200 000
              </cell>
            </row>
            <row xml:id="i-N948LWsC2c3MHM2KAD8iUp">
              <cell>
                Nytt anslag: Kvalitetsinvestering sjukvården
              </cell>
              <cell>
                +800 000
              </cell>
            </row>
            <row xml:id="i-AYxED8W22Z6BPNGB3Ppre7">
              <cell>
                Summa utgiftsområdet
              </cell>
              <cell>
                54 807 253
              </cell>
              <cell>
                +1 517 500
              </cell>
            </row>
          </table>
          <p xml:id="i-NkDLnK3J548THajVmVGQfo">
            1 Yrkande 28 hänvisat till CU.
          </p>
        </div>
        <div type="motContent">
          <head xml:id="i-97cX6gr4Fsy7xuwJZXRgmi" type="h1">
            Hälso- och sjukvård
          </head>
          <head xml:id="i-Y4qiDpwxM16APo5dYMf1wk" type="h2">
            Bättre kvalitet och tillgänglighet i sjukvården
          </head>
          <p xml:id="i-BqRm8uJZ6Vms9MUdx7r6ua">
            Varje människa ska ha rätt till en bra sjukvård på lika villkor.
            Behoven ska styra prioriteringarna i vården. Den svenska hälso-
            och sjukvården brukar rankas bland de bästa i världen. Vi har
            hög kvalitet och goda resultat. Samtidigt vet vi att det också
            finns allvarliga problem när det gäller tillgänglighet och kvalitet.
          </p>
          <head xml:id="i-GTM3ygxBuMoHxWc7S9zvJP" type="h2">
            Investera en miljard i ökad tillgänglighet
          </head>
          <p xml:id="i-EAM67qt23ocZmfQhrgHK7G">
            Den nationella vårdgarantin som infördes den 1 november 2005
            ledde inledningsvis till klara förbättringar av tillgängligheten.
            Men under 2007 och 2008 har utvecklingen stannat av och tillgängligheten
            återigen försämrats. Minimikravet måste vara tydligt: Den nationella
            vårdgarantin ska hållas. Målet är en köfri hälso- och sjukvård
            där patienten får besked om, och tid för, behandling på ett smidigt
            sätt.
          </p>
          <p xml:id="i-5ncxUZTUucLEESQbSg4zM7">
            Landstingen sparar generellt sett inga resurser på att låta patienten
            vänta på behandling. Det finns många exempel där kötiderna har
            kortats rejält utan några resurstillskott. Till stor del handlar
            det om organisation och planering, och inte minst inflytande för
            de som arbetar i sjukvården. Nu är dock landstingen på väg in
            i en period med mer pressad ekonomi. Risken är att detta leder
            till att utvecklingsarbetet får stå tillbaka. Därför föreslår
            vi att staten tar initiativ till en miljardsatsning på ett utvecklingsprogram
            för bättre tillgänglighet i vården. Vi föreslår:
          </p>
          <list style="ol">
            <item xml:id="i-H4QS2rqy5siW5WRtRyX45S">
              Skärp vårdgarantin. Vårdgarantin bör inte snävt tolkas som att
              det är möjligt med maximal väntetid mellan varje beslut om åtgärd
              eller undersökning. Målet bör vara att den totala väntetiden för
              patienten ska hålla sig inom garantins ramar. Vi föreslår att
              väntetiden för undersökning, till exempel röntgen, ska räknas
              in i garantitiden för patienten. Vi vill också utveckla modeller
              för att se till att varje patient får besked om nästa åtgärd direkt
              utan onödiga väntetider. Vi föreslår att staten bidrar med 200
              miljoner kronor till landstingen och regionerna för att skärpa
              vårdgarantin 2010 och 2011.
            </item>
            <item xml:id="i-HUdnaiKehedV4oLTjSd8zD">
              Bonus för kortare köer. Vi föreslår att staten investerar 200
              miljoner kronor 2009 och därefter 700 miljoner kronor per år 2010
              och 2011 för att skapa incitament för landstingen att korta köerna
              i sjukvården. Bonusen ska fördelas ut till landstingen utifrån
              både de absoluta kötiderna där de landsting som har kortast kötider
              får störst bonus; men också utifrån förbättringen i kötid så att
              de landsting som går ifrån långa kötider till kortare kötider
              också får del av resurserna.
            </item>
            <item xml:id="i-TQmvDXo5EiXgFJc8Fvv5CA">
              Åtgärder mot läkarbrist. I många landsting och regioner är det
              brist på allmänläkare inom primärvården. Det gör det svårt att
              erbjuda den goda tillgänglighet till den nära vården som varje
              invånare har rätt att förvänta sig. Redan i våras föreslog vi
              fler platser i läkarutbildningen. Nu har även regeringen insett
              behovet och föreslår 330 nya läkarplatser. Vi ställer upp på denna
              satsning men inte som regeringen på beskostnad av andra angelägna
              utbildningsinsatser. Vi föreslår dessutom att staten bidrar med
              100 miljoner kronor för att de landsting och regioner som har
              störst problem med läkarbrist ska kunna utarbeta särskilda åtgärdsprogram
              för rekrytering av allmänläkare 2010 och 2011.
            </item>
          </list>
          <head xml:id="i-DfCYa87jif5Rsw6qWyZgaP" type="h2">
            Investera en miljard i högre kvalitet
          </head>
          <p xml:id="i-Tk359AoVj6jYBdKGgPmi3C">
            Internationella undersökningar visar att svensk sjukvård överlag
            håller en hög kvalitet. Dessutom är den unik i sin jämlikhet.
            Trots detta finns allvarliga brister i vårdens utbud och kvalitet.
            Dessa visar sig exempelvis när man jämför vården mellan olika
            delar av landet.
          </p>
          <p xml:id="i-XuxwJjEXibf3TFcyYnZJpp">
            Vi vill att alla ska få en högkvalitativ hälso- och sjukvård
            oavsett var man bor i landet, och om man går till en privat eller
            offentlig vårdgivare. Ingen skör och sjuk människa ska riskera
            att lämnas i sticket eller få otillräcklig omvårdnad. För att
            höja kvaliteten i sjukvården krävs dock resurser. Därför satsar
            vi 800 miljoner kronor 2009 och därefter en miljard kronor 2010
            och 2011 för att höja kvaliteten i hälso- och sjukvården. Resurserna
            går främst till att anställa mer personal i sjukvården.
          </p>
          <p xml:id="i-M1xmVYYbnarPgiRXp7L4VL">
            Vi ser stora behov inom till exempel äldresjukvården. Många sköra
            äldre skickas direkt hem från vårdavdelningar trots att de skulle
            behöva en tid för rehabilitering och återhämtning. Felmedicinering
            av äldre är ett mycket allvarligt och omfattande problem som orsakar
            onödigt lidande. Många svårt sjuka patienter skickas runt mellan
            olika boenden och vårdenheter. Det behövs fler geriatriska vårdplatser
            och en upprustning av hemsjukvården för att klara de stora vårdbehov
            som finns.
          </p>
          <p xml:id="i-D82nY5erdrxBR4cZ9WdtLV">
            Vi ser också stora behov inom vården och omsorgen av psykiskt
            sjuka. Det är stor risk att regeringens kortsiktiga projektpengar
            till psykiatrin endast blir just kortsiktiga projekt och inte
            den nödvändiga nivåhöjning som krävs. Alla som drabbas av psykisk
            sjukdom ska ha samma rätt och möjlighet till vård som den som
            drabbas av en kropplig sjukdom. Därför krävs en långsiktig investering
            i vården och omsorgen om psykisk sjuka, även efter år 2011. Se
            även avsnittet Psykiatri.
          </p>
          <p xml:id="i-D7es9k5PYd4UpFkAfvyuMG">
            Vi föreslår:
          </p>
          <list style="ul">
            <item xml:id="i-G7prfUMGALq41YCiZ7Teyu">
              2 000 fler kvalificerade vårdanställda . För att förbättra kvaliteten
              i vården krävs mer personal. Vi vill rikta 800 miljoner kronor
              per år 2009 till 2011 för att landstingen och kommunerna ska kunna
              anställa fler i sjukvården. Investeringen räcker till att anställa
              drygt 2 000 fler kvalificerade anställda i hälso- och sjukvården.
              Vi ser till exempel stora behov av mer personal i äldresjukvården
              och inom vården av de psykiskt sjuka.
            </item>
            <item xml:id="i-XLC5Asfrcj7jUU5eTFpb6i">
              Nationell kvalitetssäkring av vårdgivare . Idag finns det goda
              möjligheter för patienter att välja vårdgivare. Det är bra men
              det ställer krav på ett system som säkerställer att alla vårdgivare
              håller en hög klass. Ingen ska riskera att göra ett dåligt val.
              Vi vill därför införa en nationell kvalitetssäkring av alla offentligt
              finansierade vårdgivare. För att få certifiering ska varje vårdgivare
              kunna visa att vården har hög kvalitet och är evidensbaserad,
              håller god tillgänglighet och uppfyller krav på patientsäkerhet.
              Dessutom ska personalens meddelarfrihet och kompetensutveckling
              säkerställas och kollektivavtal gälla. Vi föreslår att 100 miljoner
              kronor satsas från 2010 för att i dialog med landstingen påbörja
              arbetet med ett nationellt kvalitetssäkringssystem.
            </item>
            <item xml:id="i-61WT7hNWVSYEVUaFvrzDVk">
              Nationella riktlinjer och öppna jämförelser . För att förbättra
              patientsäkerheten föreslår vi att alla landsting och regioner
              ska vara skyldiga att följa de nationella riktlinjerna i hälso-
              och sjukvården. Vi vill också att det ska utvecklas nya nationella
              riktlinjer på de områden där det idag saknas och där vi vet att
              vårdkvaliteten inte är tillräckligt hög i hela landet. Vi vill
              också förbättra de nationella kvalitetsregistren och de öppna
              jämförelserna så att det blir lättare att följa upp kvaliteten
              i hälso- och sjukvården i landet. Alla vårdgivare ska tvingas
              rapportera in sin verksamhet till registren. Vi satsar totalt
              100 miljoner kronor från 2010 på nationella riktlinjer och öppna
              jämförelser mellan landstingen.
            </item>
          </list>
          <head xml:id="i-Nr271KU4p7fb4hEw1EXyho" type="h1">
            Jämställd sjukvård
          </head>
          <p xml:id="i-LpngBUatpxYSUPNUWeHKe8">
            Kvinnor och män ska utifrån sina behov behandlas likvärdigt i
            sjukvården när det gäller resurser och insatser. Men så fungerar
            det inte alltid. Mycket har gjorts på senare år men fortfarande
            finns helt omotiverade medicinska skillnader i vårdkvalitet och
            hälsa mellan könen.
          </p>
          <p xml:id="i-4TPH4s8hzMaUJvPAUABpuW">
            Orsaken till könsskillnaderna i vården är dels att vården och
            forskningen ofta brister i att ta hänsyn till skillnader i fysiska
            förutsättningar mellan könen, dels medvetna eller omedvetna föreställningar
            om kön hos sjukvårdspersonalen. Även om kvinnor drabbas oftare
            av kvalitetsbrister i vården visar forskningen att även män i
            flera avseenden drabbas negativt när vården påverkas av könsföreställningar.
          </p>
          <p xml:id="i-8SpQjW6i7otUAoDENYNwM4">
            Sveriges Kommuner och Landsting (SKL) redovisade förra året en
            kunskapsöversikt om omotiverade könsskillnader i den svenska sjukvården.
            Enligt översikten missgynnas kvinnor på flera områden: Kvinnor
            får sämre tillgång till kranskärlsröntgen och får mindre aktiv
            hjärt- och kärlbehandling än män. Kvinnor får vänta längre på
            gråstarroperationer. Kvinnor har längre väntetider hos allmänläkaren.
            Kvinnor har sämre tillgång till vård på strokeenheten. Kvinnor
            har mindre chans att få dialys- och njurtransplantation. Kvinnliga
            rökare löper samma risk som män att få lungcancer, ändå remitteras
            de inte lika snabbt till bronkoskopi. Kvinnor med knäledsartros,
            höftledsartros och spinal stenos har varit mer handikappade än
            män när de väl opereras. Resultaten måste leda till åtgärder som
            undanröjer ojämställd vård.
          </p>
          <p xml:id="i-FEUs73RY2TLFGSh7WFXFZn">
            Att nå ökad jämställdhet i vården kräver ett brett och långsiktigt
            arbete med sikte på forskning, behandlingsmetoder och attityder.
            Därför föreslår vi att det utarbetas en nationell genomförandeplan
            för implementering av jämställd sjukvård. Centralt i en sådan
            plan är ökad och mer spridd kunskap om hur könsfaktorer påverkar
            vården. Det krävs mer forskning för att belysa vilka könsskillnader
            som finns och hur de uppkommer. Det krävs ökat fokus på jämställdhet
            och genus på vårdutbildningarna på gymnasiet och högskolan, samt
            i vidareutbildningar för personal inom hälso- och sjukvården.
            Arbetet med könsuppdelad vårdstatistik ska fortsätta och jämställd
            vård ska vara ett eget uppföljningsområde i de nationella jämförelserna.
          </p>
          <head xml:id="i-Ctm2JLrAM6nHQuucgybFkz" type="h1">
            Driftsformer i sjukvården
          </head>
          <p xml:id="i-FozY5NL9ExxgsqPBK3GYry">
            För oss socialdemokrater är kvalitet och likvärdighet viktigast
            i hälso- och sjukvården. I flera borgerligt styrda landsting och
            regioner pågår omfattande privatiseringar av hälso- och sjukvårdsverksamheter
            utan annat syfte än att privatisera gemensam egendom och gemensamma
            uppgifter. Vi motsätter oss denna politik. Kvalitet och likvärdighet,
            patientnytta och säkerhet ska styra sjukvården, inte privatiseringar
            av ideologiska skäl.
          </p>
          <p xml:id="i-5Khi9gjH7bWn5cc7cRorCW">
            Samtidigt är vi inte negativa till alternativ i vården. Det är
            inte självklart att en offentligt driven vårdcentral håller hög
            kvalitet bara för att den drivs offentligt. Motsvarande förhållande
            gäller även privat driven verksamhet. Däremot finns det många
            goda exempel på vårdcentraler, läkarmottagningar, sjukgymnastik
            med mera som drivs av dem som jobbar där eller av företag eller
            idéburna ideella aktörer på uppdrag av landstinget.
          </p>
          <p xml:id="i-DRqrobDFaFw1rM9xJ9GnPo">
            Det är avgörande att vinstintressen i vården inte får påverka
            sjukvårdens kvalitet eller likvärdighet. Ingen som söker vård
            inom den offentligt finansierade hälso- och sjukvården ska behöva
            riskera att lönsamhetskalkyler görs innan behandling sätts in.
            Vi motsätter oss varje lösning som innebär att man med privata
            medel, till exempel genom privata försäkringar, tillåts köpa sig
            förtur till offentligt finansierad vård. Därför måste det finnas
            regler för privata utförares medverkan i den offentligt finansierade
            hälso- och sjukvården. Alla människor ska ha rätt att vid behov
            få tillgång till vård med hög kvalitet oberoende av storleken
            på plånboken eller tillgången till privata försäkringar.
          </p>
          <p xml:id="i-6utsretWn6R43Zn2SpvZcx">
            Vi tror att det finns ett stort utrymme för att utveckla närsjukvården
            genom att ta till vara personalens engagemang. Vi ser positivt
            på att många vård- och hälsocentraler drivs i former där personalens
            egna engagemang får stort utrymme. Det kan ske i form av privat
            företagande, kooperativ eller ideell organisation. Men det kan
            också ske som en självstyrande enhet (intraprenad) inom landstinget
            eller regionen med stora frihetsgrader och stort eget ansvar.
            Kvalitet och resultat, patientsäkerhet och tillgänglighet bör
            styra vårdens prioriteringar, inte driftsformer eller snäva lönsamhetskalkyler.
          </p>
          <p xml:id="i-NjKrq6Rm8RGrUzvZN7e1B2">
            Nästan alla svenska sjukhus som finansieras gemensamt drivs idag
            offentligt. Så ser det också ut i många jämförbara länder. Många
            av sjukhusen utgör i dagens sjukvård komplexa och högt kvalificerade
            nav i sjukvårdens vårdkedjor, och förändringar av dessa påverkar
            vården i många andra delar. Det kan finnas sjukhus som passar
            för någon annan driftsform men vi anser att man bör vara försiktig
            med att lägga ut sjukhus på entreprenad om det inte finns mycket
            starka skäl och vi anser att det är olämpligt att stycka upp sjukhus
            i så kallade vårdgallerior med olika ansvariga aktörer för varje
            område.
          </p>
          <p xml:id="i-8fRA4tnsPivCn8PVJ3MZMZ">
            Den högspecialiserade vården ska drivas i offentlig regi för
            att säkerställa ett nära samarbete med klinisk forskning och utbildning.
            Universitetssjukhusens nära koppling till forskning och utbildning
            liksom den centrala roll som de spelar för den mest avancerade
            sjukvården gör att det är olämpligt att lägga ut dem på entreprenad.
            Om universitetssjukhus säljs ut eller förvandlas till vårdgallerior
            riskerar man att förstöra Sveriges mest avancerade forsknings-
            och utbildningsmiljöer. Universitetssjukhusens uppbyggnad som
            sammanhållna enheter och utvecklingsmiljöer för avancerad sjukvård,
            forskning och utbildning ska värnas. Även akutsjukhusen är nödvändiga
            för varje landstings möjlighet att ge högkvalitativ och jämlik
            vård. Akutsjukhusen har en central roll i landstingets ansvar
            för medborgarnas vård och de olika vårdkedjornas funktioner. Vi
            anser att akutsjukhus och universitetssjukhus har en central roll
            kopplad till landstingens lagstadgade ansvar för vården. Därför
            motsätter vi oss att dessa ska kunna läggas ut på entreprenad
            eller privatiseras. Vi föreslår att villkoren för att lägga ut
            sjukhus på entreprenad ska regleras i lag.
          </p>
          <p xml:id="i-JejGrMnDngz3VWqokWF3Yx">
            Vi stöder regeringens förslag till mål för hälso- och sjukvårdspolitiken
            med tillägget att arbetet även särskilt ska inriktas på att säkerställa
            en likvärdig sjukvård som ges efter behov.
          </p>
          <head xml:id="i-T9QAYSNbC1nLdVEf3ijcQo" type="h1">
            Mångfald inom vård och omsorg
          </head>
          <p xml:id="i-5yG2eYLxNGSKhm6X2ZG9VK">
            Ett problem när kommuner och landsting anlitar andra utförare
            inom sjukvård, äldreomsorg och handikappomsorg är att utvecklingen
            går mot att små utförare på olika sätt utkonkurreras av stora
            vårdkoncerner.
          </p>
          <p xml:id="i-JaQfw3QokyuKTdZgAqG1t4">
            Vi anser att det är olämpligt att använda LOU för upphandling
            av hälso- och sjukvård liksom för upphandling av äldre- och handikappomsorg.
            Det leder till en stark koncentration till ett fåtal internationella
            vårdkoncerner och svårigheter för politikerna att styra mot kvalitet,
            och vi har sett många exempel på hur jakten på lägsta pris gått
            ut över vårdtagarna.
          </p>
          <p xml:id="i-Fzi3fhjDvbeoEcSbu2LHuE">
            Det bör vara kommunen och landstinget som utifrån lokala behov
            och möjliga partners avgör vilka aktörer som man ska samarbeta
            med. Det kan vara några av de stora vårdföretag som redan idag
            gör ett bra arbete i många kommuner, men det kan också vara ideella
            organisationer som vill bedriva verksamhet. En modell kan också
            vara att landstinget eller regionen respektive kommunen certifierar
            de utförare som man vill använda inom hälso- och sjukvården eller
            omsorgen och sätter upp de krav som ställs på verksamheten och
            kommer överens om ersättningsmodeller. Då blir det patienten tillika
            medborgaren som har möjlighet att välja utförare samtidigt som
            landstinget, regionen eller kommunen har kvar det fulla ansvaret
            för kvalitén och tillgängligheten. En sådan ordning skulle med
            all säkerhet göra att mindre, personaldrivna eller idéburna aktörer
            skulle ha större möjligheter att hävda sig i konkurrensen mot
            stora internationella vårdbolag som nu utgör lejonparten av entreprenörerna
            inom vård och omsorg. En ny modell får dock aldrig leda till att
            man ställer lägre krav på arbetsgivaransvaret. Kollektivavtal
            ska gälla i all verksamhet. Personalens meddelarfrihet och rätt
            till kompetensutveckling och även i övrigt goda arbetsvillkor
            måste säkerställas.
          </p>
          <p xml:id="i-SEqUbzTh1DKyBS9S43Q9Uy">
            Vi föreslår att upphandlingslagstiftningen ses över för att möjliggöra
            att hälso- och sjukvård och äldre- och handikappomsorg undantas
            från lagen om offentlig upphandling (LOU).
          </p>
          <head xml:id="i-QYJCCafsktqetZajRvZd2F" type="h1">
            Organdonation
          </head>
          <p xml:id="i-VFMwCmcSb9Ja6Bs6QChcE1">
            Bristen på organ och vävnader är mycket stor och det är därför
            viktigt att fler människor än i dag tar ställning till om man
            är positiv till organdonation eller ej. Som en följd av bristen
            på organ avlider många innan de får möjlighet att bli transplanterade.
            En majoritet av svenska folket har i olika undersökningar svarat
            ja på frågan om de kan tänka sig att donera organ efter sin död.
            Många av dem som är positiva har dock inte anmält det till donationsregistret.
            Inom sjukvården har olika frågor ställts kring vad som bör gälla
            vid organdonation och vård av döende patienter. Eventuella förändringar
            av nuvarande lagstiftning och hantering måste dock föregås av
            grundliga överväganden. Vi föreslår att regeringen tar initiativ
            till en översyn av nuvarande regler och hantering och lägger fram
            förslag om hur fler organ ska kunna doneras. Frågan inrymmer en
            rad olika etiska överväganden. Ett förslag som bör övervägas för
            att få fler att ta ställning till organdonation är att göra det
            möjligt att meddela sin vilja med ett kryss på deklarationsblanketten.
            Det bör också undersökas om sjukvården ska kunna få titta i donationsregistret
            redan innan patienten avlidit för att kunna göra förberedelser
            för organdonation. Det bör vidare prövas om sjukvården under en
            begränsad tid ska få fortsätta intensivvården även när hoppet
            att rädda patientens liv är ute om det innebär att man kan tillgodose
            en patients önskan att donera organ.
          </p>
          <head xml:id="i-GzWASEN6UqBqePSdwiWypb" type="h1">
            HBT-personers hälsa
          </head>
          <p xml:id="i-8Lp4n7AQLYk6WfWBTWJXGg">
            En övervägande del av HBT-personer har en god hälsa. Det visar
            undersökningar som Folkhälsoinstitutet presenterade 2006. Det
            var dock en betydligt större andel med sämre hälsa bland HBT-personer
            än i den övriga befolkningen. Speciellt den psykiska hälsan var
            sämre. Skillnaderna i hälsa var också stora inom gruppen HBT-personer.
            Transpersoner hade nästan genomgående den sämsta hälsan, följt
            av bisexuella och homosexuella. Det var lika vanligt att rapportera
            ett bra hälsotillstånd bland homo- och/eller bisexuella män som
            bland män i övriga befolkningen. Det fanns dock stora skillnader
            bland kvinnor. Bra hälsa var betydligt vanligare bland kvinnor
            i övriga befolkningen (72 procent) än bland homo och/eller bisexuella
            kvinnor (60 procent). Framför allt rapporterade homo- och/eller
            bisexuella kvinnor i åldern 4564 år samt män i åldern 1629 år
            i större utsträckning dålig hälsa än övriga befolkningen. Bisexuella
            och transpersoner hade sämre allmänt hälsotillstånd än homosexuella
            personer.
          </p>
          <p xml:id="i-3vSxuwfF9fbR8HTSi1khsm">
            Även andra studier har visat att ohälsan bland HBT-personer behöver
            uppmärksammas särskilt så att samhällets stöd kan förbättras.
            Mot denna bakgrund föreslår vi att regeringen tar ett särskilt
            initiativ för att säkerställa att kontinuerliga och systematiska
            uppföljningar och undersökningar görs av hälsoutvecklingen för
            HBT-personer, för att nå ytterligare kunskap så att samhället
            kan erbjuda och utveckla bättre stöd och hjälp för HBT-personer.
          </p>
          <p xml:id="i-YGvcZUmcFsTbQcAWvQtLwW">
            Vårdens bemötande har stor betydelse för viljan att söka och
            ta emot hjälp. Det är viktigt att hälso- och sjukvården inte uppträder
            fördomsfullt eller okunnigt. Alla människor har rätt att bli bekräftade
            och få vård och omsorg utifrån sina förutsättningar. Många har
            vittnat om hur bristande kompetens kring dessa frågor hos vårdpersonalen
            har skapat problem. Regeringen bör återkomma till riksdagen med
            förslag om hur hälso- och sjukvårdspersonalens kompetens i HBT-frågor
            ska utvecklas.
          </p>
          <head xml:id="i-KZQdUZZz37dinLd54xEszE" type="h1">
            Hiv/aids
          </head>
          <p xml:id="i-59hgLbr5ri5LWmYh5RTGZB">
            År 2006 antog riksdagen på förslag från den socialdemokratiska
            regeringen, men i brett politiskt samförstånd, en nationell strategi
            mot hiv/aids. Målet var att halvera antalet nysmittade i vårt
            land på tio års sikt. Det är ett fullt realistiskt mål. Utvecklingen
            går dock snabbt åt fel håll just nu. Siffrorna från 2007 är alarmerande
            och årssiffran 541 nysmittade är den högsta sedan 1986. Av dessa
            hade 178 smittats i Sverige, vilket kan jämföras med ett genomsnitt
            på 88 fall per år under den senaste femårsperioden. Ökningen av
            smitta i Sverige sker i alla grupper men främst i gruppen män
            som har sex med män. Dessvärre är dessa siffror inte heller särskilt
            överraskande. Andra sexuellt överförbara sjukdomar har ökat och
            tyder på en förändring i riskbeteende och detta syns nu också
            i statistiken om hiv/aids. Informationsinsatser behöver förnyas.
            Information är en färskvara. Samtidigt måste samhället hjälpa
            och stödja de personer som idag lever i Sverige som hivpositiva.
            Dessbättre behöver dagens generation inte vara med om att begrava
            nära vänner som dött i aids. Men det påverkar säkert också beteendet
            och gör det än mer angeläget att samhället går in med olika informationsinsatser.
            De stora informationsinsatser som gjordes under tidigare årtionden
            har ingen verkan nu och många ungdomar var inte ens födda när
            dessa kampanjer genomfördes som mest intensivt. Utvecklingen har
            påtalats och varit känd för regeringen under en tid och problematiken
            beskrivs i propositionen. Men uppenbarligen har inte detta lett
            till insikten att det behövs något initiativ från regeringens
            sida.
          </p>
          <p xml:id="i-73B8wESYUTJmF9qKrzcyKH">
            Budgeten för det preventiva arbetet mot hiv och andra smittsamma
            sjukdomar ska enligt budgetpropositionen ligga kvar på samma nivå
            som tidigare under resten av mandatperioden och några nya initiativ
            föreslås inte heller. Det kommer inte att vara en hållbar strategi.
            Vi föreslår att regeringen tar initiativ till ett åtgärdsprogram
            om smittskydd och hiv. Det bör innehålla en nationell informationskampanj
            kring smittskydd och hiv men också innebära en översyn av smittskyddslagen
            och metoder att ge lärarna stöd när det gäller att på ett fördomsfritt
            och kunskapsbaserat sätt undervisa om sex och samlevnad. Vi anvisar
            10 miljoner kronor extra per år för detta i vårt budgetförslag
            (anslag 2:8).
          </p>
          <head xml:id="i-GUpWSzrZAXn3JUB5pdmr8H" type="h1">
            Läkemedel
          </head>
          <p xml:id="i-Hsz4dt4rgELFHn6Nxnj5xg">
            Läkemedel är idag den i särklass vanligaste behandlingsmetoden
            inom vården och allt tyder på att de kommer att bli än viktigare.
            Tack vare framgångsrik forskning och utveckling blir det möjligt
            att bota och behandla allt fler sjukdomar och skador. Det är en
            fantastisk framgång som räddar liv och ger livskvalitet åt många
            människor. Samtidigt är problemen med felaktig läkemedelsanvändning
            stora. Många, inte minst äldre, har idag för många läkemedel eller
            läkemedel som inte passar ihop med varandra. I vår äldresatsning
            riktar vi medel för insatser mot överförskrivning och felaktig
            förskrivning av läkemedel till äldre.
          </p>
          <p xml:id="i-AZ7obrtPgQMXmQKVeDbWJ1">
            Mot bakgrund av att läkemedel dels står för en stor och växande
            del av sjukvårdens kostnader, dels står för en stor och tyvärr
            växande del av sjukvårdens skador så är det av högsta vikt att
            läkemedelsförsörjningen i landet är kostnadseffektiv och säker
            samtidigt som den måste vara lättillgänglig och lika för alla.
            Sverige har ett sådant system. Det svenska apoteksmonopolet har
            bidragit till att Sverige har ett av de mest säkra och kostnadseffektiva
            distributionssystemen för läkemedel i världen. Sverige har bland
            de lägsta läkemedelspriserna i Europa i kundledet.
          </p>
          <p xml:id="i-MGW9y1AN34eMj2veJJBVC2">
            Regeringens planer på att avreglera och omreglera apoteksmarknaden
            och öppna för olika internationella läkemedelsbolag eller apoteksbolag
            att ta över de svenska apoteken hotar att leda till högre kostnader
            och sämre säkerhet. Vi socialdemokrater motsätter oss en sådan
            utveckling. Apoteksmarknadsutredningen kan inte peka på några
            egentliga effektiviseringsvinster med en avreglering eller hur
            servicen i glesbygd ska säkras på sikt. Inte heller har det presenterats
            något hållbart system för hur priser ska sättas i ett nytt system.
            Apoteksmarknadsutredningen föreslår inte heller några begränsningar
            vad gäller grossisters rätt att äga apotek. Förslaget kommer,
            om det genomförs, med all sannolikhet att leda till en oligopolliknande
            situation med några få stora apotekskedjor. Eftersom de apotek
            som ska finnas kvar i helstatliga Apoteket AB efter en avreglering
            (och en utförsäljning av flera hundra apotek) ska agera på samma
            sätt som privatägda vinstmaximerande apotekskedjor blir effekten
            i väsentliga delar densamma som om hela apoteksmarknaden privatiseras.
          </p>
          <p xml:id="i-LM8kWf3S1YcFDBTdQhDCS4">
            Kostnadseffektivitet, säkerhet och god tillgänglighet i hela
            landet bör också fortsättningsvis vara det som styr läkemedelsförsörjningen,
            inte ideologiskt motiverad utförsäljning eller ohämmat vinstintresse.
            Vi avvisar regeringens planer på att avreglera apoteksmarknaden.
            Däremot är vi öppna för att låta fler än apoteken sälja vissa
            enklare receptfria läkemedel, till exempel nässpray och allergimedel.
            En särskild lista på vilka läkemedel som får säljas av andra än
            Apoteket AB bör tas fram. Försäljning av läkemedel enligt denna
            särskilda lista ska kunna vara förknippad med särskilda krav,
            t.ex. förpackningsstorlek.
          </p>
          <p xml:id="i-3zVCFkrveuogH8MurjcKZN">
            Eftersom vi säger nej till regeringens avreglering av apoteksmarknaden
            säger vi nej till att anvisa 92,5 miljoner kronor till anslag
            1,6 och 10 miljoner kronor till anslag 1:3 för merkostnader som
            uppstår vid en apoteksavreglering.
          </p>
          <head xml:id="i-3Gzm2VCctpYoTqaCEC5VCJ" type="h1">
            Antibiotikaresistens
          </head>
          <p xml:id="i-5EGKzF267Mp6gVpPWyRTU5">
            Konsumtionen av antibiotika fortsätter att öka i världen. Problemet
            med antibiotikaresistens är nu så stort globalt att det måste
            placeras på samma nivå som en rad av de stora sjukdomar som varje
            år skördar miljontals liv. Det är ett globalt missbruk av antibiotika
            som lett fram till att många sjukdomar inte längre kan behandlas
            och det är framför allt gamla och barn som drabbas. Behovet av
            nya preparat är mycket stort och det är en fråga som vi behöver
            arbeta med nationellt men också driva som ordförandeland i EU
            nästa år. Sverige har stora förutsättningar att driva antibiotikafrågan.
            Även om förskrivningen av antibiotika i Sverige ökat de senaste
            tre åren har vi dock framgångsrikt under många år fått ner konsumtionen
            och ökat medvetenheten om problemet med resistens. Det behöver
            diskuteras olika samverkansmekanismer där samhället och små och
            stora läkemedelsföretag och forskningen samverkar för att få fram
            effektiva preparat. Sjukvården måste noga analysera och utvärdera
            sin antibiotikaförskrivning. Ett exempel är Landstinget Halland
            som var föregångare när det gäller införandet av vårdvalsmodell
            i primärvården där det visade det sig att förskrivningen av antibiotika
            för något år sedan ökade kraftigt. En av anledningarna till detta
            kan enligt smittskyddsläkaren i Halland vara införandet av Vårdval
            Halland. Det bör noga följas om denna typ av negativa effekter
            av förändringar i vårdens organisation är varaktiga och mer vanligt
            förekommande. Regeringen bör återkomma till riksdagen med initiativ
            mot den ökade antibiotikaförskrivningen.
          </p>
          <head xml:id="i-X4g6Pvs6r6Ks3VquxL4ADt" type="h1">
            Psykiatri
          </head>
          <p xml:id="i-7PtwydSVG1p6H8Z3xny3rC">
            Att bli psykiskt sjuk påverkar inte bara en själv utan också
            familj och vänner. Det är att bli beroende, av vård och omsorg
            men också av förståelse och stöd i livets olika skeden. Att få
            en psykisk sjukdom eller att må psykiskt dåligt är så vanligt
            att vi alla känner någon som är eller har varit drabbad. Cirka
            var femte person drabbas av psykisk ohälsa, till exempel depressioner
            eller ångestsymptom. Allvarlig depression drabbar ca 6 procent
            av befolkningen. Ungefär 50 000 personer i Sverige har diagnosen
            schizofreni och 23 procent lider av tvångs­syndrom. Psykisk ohälsa
            är också ett växande problem bland många ungdomar, särskilt unga
            kvinnor. Ändå är det fortfarande en dold sjukdom, något man alltför
            sällan talar om. Skam, skuld och rädsla präglar mångas uppfattning.
          </p>
          <p xml:id="i-SPR4Eka9qXTbn8aTQCvVcL">
            Det finns stora brister när det gäller psykiskt sjukas och funktionshindrades
            möjlighet till vård, omsorg, boende, rehabilitering och sysselsättning.
            Detta är inget nytt problem och dessvärre är situationen i jämförbara
            länder inte mycket bättre. Vi står inför stora utmaningar för
            att systematiskt höja ambitionsnivån så att vården och stödet
            vid psykisk sjukdom och psykiska funktionshinder kan jämföras
            med kroppslig vård och andra funktionshinder.
          </p>
          <p xml:id="i-NapguJycdM7TSH1Qcf6Chh">
            Den socialdemokratiska regeringen tillsatte en stor psykiatriutredning
            2003 som fick uppdraget att se över organisation och resursbehov.
            Utredningen presenterade sina förslag strax efter valet 2006.
            Men regeringen har väntat ända till höstens budgetproposition
            med att anslå några pengar. Och nu när det väl anslås pengar så
            är det tillfälliga stimulanspengar under en treårsperiod inte
            den långsiktiga satsning som psykiatrin behöver.
          </p>
          <p xml:id="i-3SLCYTN3QQdu7V3orWyKcT">
            Vi socialdemokrater anslår 900 miljoner kronor per år till psykiatrin,
            och vi gör det i en mångårig och systematisk satsning för att
            höja ambitionsnivån och skapa förutsättningar för god vård och
            ett gott liv för den som drabbas av eller lever med en psykisk
            sjukdom. Det behövs gemensamma mål för flera olika samhällssektorer
            och en nationell plattform som slår fast vad som är psykiatrins
            uppdrag och hur den ska utvecklas. Vi föreslår en långsiktig nationell
            handlingsplan för en ambitionshöjning inom vård och stöd för människor
            med psykisk sjukdom och psykiska funktionshinder.
          </p>
          <p xml:id="i-Rh3QQDQ2oHNga5xTKy3LKh">
            Vår psykiatrisatsning innehåller bland annat följande delar:
          </p>
          <head xml:id="i-SWjR7YM4TgoYyZzQyViNG8" type="h2">
            Barnens och ungdomarnas psykiska hälsa främst
          </head>
          <head xml:id="i-CKJGr6as5Ww8dXBVZQTVLY" type="h3">
            Stärk skolhälsovården
          </head>
          <p xml:id="i-EJm9aA9h3BUjaXh4M4CeB">
            Barn med psykiatriska problem brukar inte vara svåra att upptäcka.
            Men det krävs mer resurser för att se till att de får hjälp i
            tid. Genom att stärka skolhälsovården kan barnen få hjälp i tid,
            och barn- och ungdomspsykiatrin (BUP) kan koncentrera sig på barn
            med mer omfattande behov. Vi vill genomföra en särskild satsning
            på skolhälsovården.
          </p>
          <head xml:id="i-2MANNRpm6UA7Ldgzqt4dsw" type="h3">
            Åtgärdsplan för barn och ungdomar i kris
          </head>
          <p xml:id="i-WKAqJM5xy1m6Rpnzm3dTRE">
            Vi vill lagstifta så att alla kommuner instiftar en åtgärdsplan
            för ungdomar som drabbas av psykiska problem. Ansvarsfördelningen
            ska vara tydlig så att det inte råder några oklarheter om till
            vem man ska vända sig och vem som ansvarar för vad. Om ett barn
            mår dåligt eller har stora problem ska man veta vem man ska ringa
            för att få snabb hjälp. Vi föreslår att det ska finnas samverkansmodeller
            i varje kommun för barn och ungdomar med problem (samverkan skola,
            socialtjänst, barn- och ungdomspsykiatri, ungdomsmottagning).
          </p>
          <head xml:id="i-6sdsQPjHfwcjJaiUHWt6Ef" type="h3">
            Stöd hela familjen
          </head>
          <p xml:id="i-UtcJRnbGsFNLCJyyCubecW">
            Psykisk ohälsa påverkar hela familjen. Därför måste den samlade
            barn- och ungdomshälsan ge förutsättningar för att kunna hjälpa
            hela familjen.
          </p>
          <head xml:id="i-JWwDApkDyYQQQg18XRija9" type="h3">
            Bättre individuellt stöd för att delta i arbetslivet
          </head>
          <p xml:id="i-5seNSCESSN7utdJqHNtYot">
            Varje ung människa med psykisk sjukdom eller funktionshinder
            ska ha rätt till individuellt anpassat stöd för att kunna bli
            delaktig i arbetslivet till exempel genom en coach eller handledare
            som ser till att de insatser som behövs i form av rehabilitering,
            utbildning, arbetsträning och behandling blir av och samordnas.
          </p>
          <head xml:id="i-FekftLRdZVhVrDrmUXVHTd" type="h3">
            Individuell bedömning av ungdomar på ungdomshem
          </head>
          <p xml:id="i-BopfkpnDz2f9e5C4MiysxA">
            Rapporter visar att verksamheterna för ungdomar på ungdomshem
            (enligt LVU) eller paragraf 12-hem inte fungerar tillfredsställande.
            Därför måste tillsynen och verksamheten förbättras. Alla ungdomar
            ska få en individuell bedömning och om det behövs en behandlingsplan
            mot psykisk ohälsa och/eller missbruk.
          </p>
          <head xml:id="i-NrCvGovbDDjY5QS9EsDFmF" type="h2">
            En modern psykiatrisk vård
          </head>
          <head xml:id="i-TWS4Uok5FNn7SZ7iEgTwGK" type="h3">
            Snabbare och enklare stöd till psykiskt sjuka
          </head>
          <p xml:id="i-EYPy15AoSoT8pDRwhTWcG4">
            Många som lider av psykisk ohälsa skulle kunna få hjälp om primärvården
            hade kompetens och resurser att behandla mindre svåra depressioner,
            ångesttillstånd, ätstörningar och liknande. Vi vill systematiskt
            bygga upp kompetens om psykisk ohälsa i primärvården.
          </p>
          <head xml:id="i-5Q8HnbdYrhzHJCR8rTU965" type="h3">
            Ta tillvara brukarnas erfarenheter
          </head>
          <p xml:id="i-HQUq6oAZw8DjNMqJ6iyhBx">
            Den som själv är eller har varit sjuk och föremål för psykiatrisk
            vård har stor kunskap att bidra med för att utveckla vården. Brukar-
            och patientorganisationerna har en viktig roll i detta. Vi vill
            stärka deras roll i utvecklandet av vården.
          </p>
          <head xml:id="i-XtCRkMq6KD2SJAUNLrgsTb" type="h3">
            Fler slutenvårdsplatser och nya sviktplatser
          </head>
          <p xml:id="i-G6SKtxDtFeXNL6G5PLCQH3">
            Vårdutbudet räcker idag inte till för de stora behoven. Vi vill
            därför att antalet slutenvårdsplatser ses över och därtill vill
            vi uppmuntra en ny mellanform så kallade sviktplatser där man
            kan få hjälp och stöd under kortare perioder.
          </p>
          <head xml:id="i-P7WUTWJGcWHDUhtfPfCygs" type="h3">
            Mer resurser till forskning och kompetensutveckling
          </head>
          <p xml:id="i-S4djNqqkcz9CaZ7GVj9yXA">
            Kunskapen om psykisk ohälsa och vilka former av behandling som
            fungerar är eftersatt. Inom ramen för höstens forskningsmotion
            kommer vi att öka resurserna till forskning inom psykiatri. Vi
            vill också att det startar en mångårig bred satsning på kompetensutveckling
            för den personal som jobbar med psykiskt sjuka och funktionshindrade.
          </p>
          <head xml:id="i-U3JnDvnzV5EZLUzuF1r4Jh" type="h2">
            Fler jobb
          </head>
          <head xml:id="i-8QrddTrtvTmNtYk97yCd52" type="h3">
            1 000 jobb till personer med psykiska funktionshinder
          </head>
          <p xml:id="i-DX7n9htSbH8oTmBotx4LQs">
            Personer med psykiskt funktionshinder är svagt representerade
            på arbetsmarknaden. Vi vill att 500 OSA-platser ska vikas direkt
            till personer med psykiskt funktionshinder och därtill vill vi
            ha 500 trygghetsanställningar för personer med allvarligare psykiska
            funktionshinder. Förslag om detta finns i partimotionen om budget
            för 2009.
          </p>
          <head xml:id="i-Kw7Ztb1eV6pd1yf8zKdb8D" type="h1">
            Tandvård
          </head>
          <p xml:id="i-UaidgJtQx3CGmEdc7vAVdS">
            Från och med 1 juli 2008 gäller en ny tandvårdsreform. Tyvärr
            är reformen, enligt vår uppfattning, i många stycken otillräcklig
            för att den på ett bra sätt ska kunna leda till en bättre tandhälsa
            för hela befolkningen. Vi föreslår därför ett antal kompletteringar
            som ett första steg för att göra det ekonomiskt möjligt för alla
            att gå till tandläkaren regelbundet. Målsättningen, på sikt, måste
            vara att kostnaden för ett tandläkarbesök ska ligga på ungefär
            samma nivå som för ett läkarbesök.
          </p>
          <p xml:id="i-Vc5ZAhm67Cp7jPZkbcpxRy">
            Behovet av en tandvårdsreform har länge varit stort. Dålig tandhälsa
            minskar livskvaliteten avsevärt och leder ofta till följdsjukdomar.
            Socialstyrelsens enkätundersökning från 2007 visar att så många
            som var fjärde person uppger att de, av ekonomiska skäl, inte
            besöker tandvården regelbundet. Bland ungdomar är andelen hela
            fyra av tio.
          </p>
          <p xml:id="i-4pbNrbV7DJpvZCCGy13yGJ">
            För att förhindra nya klasskillnader i tandhälsa i vårt land
            är det nödvändigt att tandvårdsstödet har starkt fokus på den
            förebyggande tandvården samtidigt som det införs ett skydd mot
            höga kostnader. Ingen ska behöva avstå från regelbunden tandvård
            av ekonomiska skäl.
          </p>
          <p xml:id="i-H5HAGvHMQgFX3SNPTpuMAM">
            Huvudproblemet med regeringens tandvårdsreform är att den helt
            inriktas på skydd mot riktigt höga kostnader. Ett bättre skydd
            mot höga kostnader är bra och riktigt men det räcker inte för
            att uppnå bättre total tandhälsa i befolkningen. Med ett skydd
            mot höga kostnader utan motsvarande tillräcklig satsning på bastandvård
            och förebyggande åtgärder riskerar såväl patienternas som samhällets
            kostnader för tandvård att öka ytterligare i framtiden. Undersökningar
            visar att det, inte så förvånande, finns ett tydligt samband mellan
            svaga ekonomiska resurser och att avstå från regelbunden tandvård.
            Det finns också ett tydligt samband mellan att besöka tandvården
            mera sällan än vartannat år och att ha dålig tandhälsa. Det innebär
            att ekonomiska faktorer spelar en väsentlig roll för tandvårdskonsumtion
            och tandhälsa. Att unga av ekonomiska skäl väljer bort tandvården
            är inte så konstigt. De studerar allt längre och när de väl kommer
            in på arbetsmarknaden så handlar det ofta om otrygga visstidsanställningar.
            Oavsett åldersgrupp är det de ekonomiskt sårbara grupperna som
            avstår från regelbunden tandvård. Det innebär att det även bland
            de medelålders i första hand är lågutbildade, ensamstående och
            personer med barn som avstår från regelbunden tandvård. Slutsatsen
            blir att höga patientkostnader slår hårdast mot de grupper som
            har minst ekonomisk bärkraft, nämligen unga och socioekonomiskt
            svaga grupper. Ett nytt tandvårdsstöd måste ta fasta på detta.
            Förutom satsningar på billigare tandvård för ungdomar och ett
            generellt bättre stöd till förebyggande tandvård anser vi att
            det behövs särskilda insatser för vissa äldre och funktionshindrade.
            Dagens äldre har betydligt bättre tandstatus än tidigare generationer.
            Fler äldre har också kvar sina egna tänder. Detta är en fantastisk
            utveckling men kräver också en del nytänkande eftersom bibehållna
            tänder paradoxalt nog leder till att tänderna behöver skötas extra
            noga, även när den äldre inte kan klara detta själv. Många som
            i hela sitt liv skött sina tänder på ett bra sätt kan under de
            sista åren behöva hjälp med att upprätthålla en god munhälsa.
          </p>
          <p xml:id="i-89NSvuUBfguN1iAxmQGY5t">
            Erfarenheten visar att vård- och omsorgspersonal i många fall
            tycker att det är svårt att ta hand om patienters tandborstning,
            då det upplevs som besvärligt och ibland integritetskränkande.
            Ofta är också arbetsbelastningen på personalen så stor att tiden
            inte räcker till för att säkerställa en god munhygien. Tillräcklig
            bemanning i omsorgen är därför grundläggande men omsorgspersonalen
            behöver också stöd och utbildning i hur man genomför tandrengöring
            med en patient som kanske på grund av demens eller annan orsak
            är oförstående eller ovillig inför situationen. Problematiken
            gäller också för vissa andra omsorgsgrupper. Vi avsätter därför
            medel för en tioårig handlingsplan för stöd och utbildning i att
            sköta andras munhygien till de personalgrupper som hanterar detta.
          </p>
          <p xml:id="i-8dJSP8gPym83gbqGPh1Rgx">
            Sedan 1999 har landstingen ett ansvar för att bedriva en avgiftsfri
            uppsökande verksamhet på särskilda boenden för äldre och funktionshindrade
            personer och därefter vid behov erbjuda nödvändig tandvård enligt
            sjukvårdstaxa. Kommunerna har här en viktig uppgift att identifiera
            dem som ska ingå i personkretsen och att överlämna erbjudandet
            om uppsökande verksamhet. Trots en liten ökning de senaste åren
            nås bara cirka 60 procent av målgruppen. För personer över 80
            år hade enbart 12 procent av kvinnorna och 8 procent av männen
            fått del av förmånen. Det är uppenbart att systemet inte är tillräckligt
            känt. Vi socialdemokrater anser att regeringen bör ta initiativ
            till statliga informationsinsatser eller andra åtgärder så att
            alla berörda får den uppsökande och nödvändiga tandvård som de
            har rätt till.
          </p>
          <p xml:id="i-AUF1cpjXUdRU21ygsJBAkV">
            Vårt förslag för en bättre tandvårdsreform: Det statliga tandvårdsstödet
            bör utgöras av dels ett omfattande skydd mot höga kostnader, dels
            en ordentlig satsning på förebyggande tandvård. Den nu gällande
            tandvårdsreformens skydd mot höga kostnader tycker vi är bra.
            Stödet till tandvårdsundersökning och annan förebyggande tandvård
            är däremot otillräckligt. Det är av yttersta vikt att alla regelbundet
            har möjlighet att besöka tandvården. Vi anser att den avgiftsfria
            tandvården för ungdomar bör förlängas med ytterligare fem år.
            Vi anser vidare att tandvårdsbidraget generellt behöver vara högre.
            För den äldsta gruppen behöver det vara högst eftersom många äldre
            behöver gå till tandläkaren med tätare intervaller än övriga grupper.
            Även om tandvårdens priser varierar och även om det är individuellt
            hur ofta man bör undersöka sina tänder så har vi socialdemokrater
            utformat vårt förslag med inriktningen att patienten inte bör
            betala stort mer för en undersökning hos tandvården än för ett
            läkarbesök i sjukvården.
          </p>
          <p xml:id="i-B7KzE7BA9T9PZXPMHVjsUw">
            Mot bakgrund av det ovan anförda föreslår vi socialdemokrater:
            att den avgiftsfria tandvården förlängs från dagens 19 år till
            24 år, att tandvårdsbidraget för gruppen 3064 år fastställs till
            500 kr vartannat år istället för 300 kr, att tandvårdsbidraget
            för gruppen 6574 år fastställs till 600 kr vartannat år istället
            för 300 kr, att tandvårdsbidraget för gruppen 75 år och äldre
            fastställs till 900 kr vartannat år istället för 600 kr, att 50
            miljoner kronor avsätts årligen i tio år för en nationell satsning
            på handledning och utbildning av personal som sköter äldres och
            funktionshindrades tandvård och att regeringen tar initiativ för
            att säkerställa att alla berörda får den uppsökande verksamhet
            och nödvändig tandvård som de har rätt till.
          </p>
          <p xml:id="i-WRXXvcRZgMXUBoZjD4VYpq">
            Vi satsar totalt 2,1 miljarder mer än regeringen under perioden
            20092011 (500 miljoner kronor 2009 och därefter 800 miljoner kronor/år)
            för att finansiera förslaget (anslag 1:4).
          </p>
          <head xml:id="i-6DkB4h8K2X6J1AoDpDAVV8" type="h1">
            Folkhälsa
          </head>
          <p xml:id="i-R3hSXKqhzY9gvmyYrqsJch">
            Ett framgångsrikt folkhälsoarbete bygger på ett gemensamt ansvarstagande
            mellan individen och samhället. Individens möjligheter att göra
            hälsofrämjande val ska stödjas av samhället. Men det räcker inte.
            Vi socialdemokrater anser att folkhälsoarbetet och kopplingen
            till att minska klyftorna i samhället måste tydliggöras. Minskade
            sociala och ekonomiska klyftor är det mest verkningsfulla medlet
            för en bättre folkhälsa. Det betyder satsningar på arbete, bra
            utbildning för alla, integration och värnandet av den generella
            välfärden. Mäns och kvinnors hälsotillstånd och livschanser har
            ett tydligt socioekonomiskt mönster där rika, välutbildade människor
            och yrken med hög status har ett markant försprång. Information
            av allmän karaktär har sin plats i folkhälsoarbetet, men samhället
            måste ta ett större och mer konkret ansvar för folkhälsan. En
            effektiv folkhälsopolitik måste ha som inriktning att direkt och
            konkret rikta sig till de grupper som har de svåraste folkhälsoproblemen.
            Vi har utvecklat vår syn på folkhälsopolitiken i en kommittémotion
            våren 2008 (motion 2007/08:So20).
          </p>
          <head xml:id="i-VyRawbTPRiYjmNAQF5VN6H" type="h1">
            Tobak
          </head>
          <p xml:id="i-XTMmEeVf3kUdo2MMe1W2G5">
            Tobakens skadeverkningar på hälsan är stora och mycket väl dokumenterade.
            I Sverige orsakar tobaksrökningen varje år tusentals fall av cancer.
            År 2005 dog över 3 300 människor i Sverige till följd av lungcancer.
            Att få människor att avstå tobak är en stor hälsovinst både för
            individen och för samhället. Att dagens rökare får hjälp att sluta
            är en viktig uppgift men det handlar också om att få människor
            att inte börja röka överhuvudtaget. Nyrekryteringen av rökare
            är fortfarande stor. Varje år börjar cirka 16 000 ungdomar i Sverige
            att röka och fortfarande är rökare överrepresenterade i befolkningsgrupper
            med låg utbildning och låga inkomster.
          </p>
          <p xml:id="i-6PfFPyqFD7qn61jzr45GKy">
            Arbetet med att begränsa tobaksbruket måste ske genom både information
            och lagstiftning för att bli effektivt. De restriktioner som har
            riktats direkt mot rökarna, senast förbudet mot rökning i serveringsmiljöer
            2005, har inte handlat om att förbjuda någon att röka utan att
            hindra rökare att utsätta andra för sin rök, på jobbet, i offentliga
            lokaler eller i serveringsmiljöer.
          </p>
          <p xml:id="i-GVC9Bey5K8RtHBjSPs8M5E">
            Arbetet med att minska rökningen i Sverige har pågått under lång
            tid och vid en internationell jämförelse varit mycket framgångsrikt.
            Lagstiftning och information har tillsammans lett till ändrade
            värderingar i samhället, där den rökfria miljön blivit en självklar
            norm i allt fler sammanhang och ses som ett naturligt hänsynstagande
            till andra. Arbetet med att minska rökningen måste fortsätta.
            Vi anser att det är mycket viktigt med förebyggande arbete för
            att bekämpa tobaksbruket i Sverige. Det handlar bl.a. om informationssatsningar
            och annat tobakspreventivt arbete. Tyvärr finns det en del oroande
            tecken på att samhällets engagemang och insatser på tobaksområdet
            börjar mattas av och frågan nedprioriteras. På flera håll har
            lokala tobakssamordnare dragits in och det tobakspreventiva arbetet
            i skolorna är generellt sett eftersatt, speciellt inom skolhälsovården.
            Engagemanget och aktiviteterna för en rökfri miljö behöver öka
            på lokal, regional och central nivå.
          </p>
          <p xml:id="i-GhcHjzoZjFyGAuhDHC3VRA">
            Den borgerliga regeringen har organiserat om det centrala arbetet
            med drogfrågor, lagt ned de specialorganisationer som fanns för
            arbetet och ovanför den vanliga myndighetsstrukturen bildat en
            samordningsfunktion som består av två sekretariat inom Regeringskansliet
            (ANT-sekretariatet och Samant). Den nya organisationen ska enligt
            regeringen ge förutsättningar för ett arbete med alkohol-, narkotika-,
            dopnings- och tobaksfrågorna i en permanent och hållbar struktur.
            Vi anser inte att det kunnat visas att det nya sättet att organisera
            arbetet ger tillräcklig kraft. Vidare riskerar tobaksfrågan att
            komma till korta i den nya organisationen där andra frågor dominerar.
            Det bör undersökas om särskilda resurser behöver öronmärkas för
            tobaksfrågan. Detta är inte en intern fråga inom Regeringskansliet
            eftersom det påverkar samhällets möjligheter att agera offensivt
            i tobaksfrågan.
          </p>
          <p xml:id="i-NcyDwmcEbSK3pqNJ5m5zKk">
            Arbetet mot tobak behöver intensifieras. Det innebär bl.a. att
            nya steg behöver tas för att få fler miljöer och sammanhang där
            man inte röker. Ett viktigt arbete och område gäller rökfri arbetstid.
            I många kommuner och stadsdelar inom den offentliga sektorn har
            detta redan börjat. En stor majoritet av de anställda tycker det
            är bra, andra känner sig förföljda och ser sin integritet kränkt.
            Få inser den fulla potentialen av införandet av en rökfri arbetstid.
            Rökningens kostnader är stora för individ och samhälle. Sjukskrivning
            i rökrelaterad sjukdom kostar årligen 18 miljarder kronor. För
            varje rökare har arbetsgivaren en genomsnittlig merkostnad på
            30 000 kronor årligen (rökpauser, åtta fler sjukdagar i genomsnitt)
            vilket visar hur lönsamt det är för arbetsgivaren att investera
            i stöd för rökande anställda. Tre av fyra rökare vill sluta röka.
            De tre har stor nytta av en stödjande arbetsmiljö med en rökfri
            policy och avvänjningsstöd arbetsgivaren har här sin allra största
            möjlighet att främja de anställdas hälsa.
          </p>
          <p xml:id="i-Rs3f4ucyDWEw5CBPkXV9dD">
            Storbritannien kommer under hösten 2008 att införa olika varningsbilder
            på cigarettpaketen. Bland annat visas en hjärtoperation och hur
            en tobaksskadad lunga kan se ut. Både forskning och erfarenhet
            visar att sådana varningar är ännu mer effektiva än textbudskap
            när det gäller att få rökare att sluta och icke-rökare att förbli
            rökfria. Kanada var år 2000 först i världen med att införa varningsbilder.
            I Europa har Belgien, Rumänien, Schweiz och Finland följer efter.
            EU har rekommenderat sina medlemsstater att införa varningsbilder
            på cigarettpaketen och har skapat ett gemensamt bildbibliotek
            med 42 bilder som länderna kan välja mellan. Även Sverige bör
            pröva om detta är en bra väg att gå när det gäller upplysning
            om tobakens skadeverkningar.
          </p>
          <p xml:id="i-6cQxfzQfjL7SkWAXiSB5yL">
            För att minska tobaksbruket bland ungdomar anser vi att det är
            viktigt att minska tillgängligheten till tobak. Åldersgränsen
            för köp av tobak är i dag 18 år, men denna gräns upprätthålls
            inte alltid av tobaksförsäljarna. Om en person säljer tobak till
            minderårig kan personen dömas till olaglig cigarettförsäljning.
            Vi anser att det behövs ytterligare skärpningar för att incitamenten
            att sälja till minderåriga ska minimeras. Vi föreslår därför att
            det görs en översyn av tobakslagen för att möjliggöra tillståndsplikt
            för försäljning av tobak. Det innebär att en handlare som säljer
            tobak till minderårig kan få sitt tillstånd indraget.
          </p>
          <head xml:id="i-RhAYwX5H6jaThVdryidAY9" type="h1">
            Alkohol och narkotika
          </head>
          <p xml:id="i-Jw8Xfp6dic3bjuXP1kJU9t">
            Alkoholkonsumtionen och narkotikamissbruket ökade under 1990-talet,
            inte minst bland ungdomar. Andelen 15-åringar som uppgav att de
            provat narkotika trefaldigades och berusningsdrickandet ökade
            kraftigt. För att bryta 1990-talets ökning av narkotikamissbruk
            och alkoholkonsumtion antogs på regeringens förslag en alkoholhandlingsplan
            2001 och en narkotikahandlingsplan 2002. Det förebyggande arbetet
            förstärktes, såväl lokalt som centralt. Informationskampanjer
            drogs i gång, kommuner och landsting tog fram egna handlingsplaner
            och ett stort antal lokala drogförebyggare anställdes för att
            samordna det förebyggande arbetet. Det centrala arbetet kom att
            ledas av Alkoholkommittén respektive Mobilisering mot narkotika
            (som leddes av en särskild narkotikasamordnare). Utgångspunkten
            var att det behövs en stark nationell resurs för att driva det
            alkohol- och narkotikaförebyggande arbetet i en tid av ökad tillgänglighet
            för ungdomar av både alkohol och narkotika och ökad totalkonsumtion
            av alkohol i befolkningen. Det förstärkta förebyggande arbetet
            gav resultat. Under 2000-talet avstannade ökningen av alkoholkonsumtionen
            bland ungdomar, och vi kunde till och med se en minskning i en
            del avseenden. När det gäller narkotika har vi sett en stadigt
            minskande kurva när det gäller andelen ungdomar som uppger att
            de provat narkotika sedan år 2001.
          </p>
          <p xml:id="i-MAQW1PeuRqkYQCkMN2h15p">
            Den borgerliga regeringen har lagt ner Alkoholkommittén och Mobilisering
            mot narkotika. Vi tycker det var ett felaktigt beslut. Specialiseringen
            ledde till ökad kraft i det förebyggande arbetet. Uppgifterna
            har nu överförts till flera olika myndigheter samtidigt som olika
            departementsarbetsgrupper inrättats. Vi anser att den nya modellen
            leder till att arbetet blir otydligare och tappar i fokus, tempo
            och samordning.
          </p>
          <p xml:id="i-MWSfs6oU83SCjSTYJNDiw3">
            Arbetet mot dopning måste fortsätta. Dopning är inte bara idrottsrelaterat
            utan är kanske ett långt större problem utanför idrotten. De preparat
            som i första hand används är anabola androgena steroider. Dopningsjourens
            verksamhet spelar en viktig roll.
          </p>
          <p xml:id="i-L9n9bVz9tMS2fNX5umQ74z">
            När det gäller inriktningen på arbetet bör de förebyggande insatserna
            stödjas av en tydlig narkotikalagstiftning och en restriktiv alkoholpolitik.
            När det gäller en restriktiv alkoholpolitik är det viktigt att
            detaljhandelsmonopolet försvaras, att en effektiv ålderskontroll
            sker vid försäljning och servering av alkohol, att alkohollangning
            beivras, att svensk alkoholskatt betalas vid näthandel och att
            Sverige fortsätter arbeta för höjda minimiskatter på alkohol inom
            EU samt minskade införselkvoter på alkohol. Vidare bör möjligheterna
            att införa varningstexter på alkoholförpackningar prövas. Det
            är också viktigt att prövning av serveringstillstånd ses som en
            social fråga i kommunerna och inte bara som en näringslivsfråga.
            En annan fråga som måste lösas är folkölsförsäljningen i butiker.
            Efterlevnaden av gällande åldersgräns är bristfällig på många
            håll, vilket innebär att öl säljs till minderåriga. Idag behöver
            handlarna bara meddela kommunen att man säljer folköl. Vi föreslår
            att folkölsförsäljning ska vara tillståndspliktig så att tillståndet
            kan dras in om regelverket inte följs.
          </p>
          <p xml:id="i-KhYdKBJ36jtiW9aAyoiUpF">
            Den borgerliga regeringen drev under våren 2008 igenom att privatpersoner
            ska kunna föra in alkoholdrycker i Sverige också för andra personers
            räkning. Vi anser att beslutet var felaktigt och en helt onödig
            EU-anpassning som försvagar den restriktiva alkoholpolitiken.
          </p>
          <p xml:id="i-DgMZyd7RCotioYFGFbD9CK">
            Särskilda initiativ bör tas för att minska alkoholkonsumtionen
            bland unga. Vi föreslår att en nationell handlingsplan för minskat
            alkoholbruk bland ungdomar utarbetas. Utvecklingen när det gäller
            ungdomars alkoholkonsumtion är visserligen fortfarande positiv
            totalt sett. Undersökningen från CAN 2007 visar att andelen ungdomar
            som väljer att dricka alkohol fortfarande minskar. 61 procent
            av pojkarna i årskurs nio dricker alkohol 2007 jämfört med 77
            procent år 2000. Bland flickorna har andelen alkoholkonsumenter
            minskat från 79 procent år 2000 till 67 år 2007. Men totalkonsumtion
            säger i detta sammanhang inte allt. Det är bekymmersamt att berusningsdrickandet
            bland ungdomar ligger kvar på en oförändrat hög nivå. 23 procent
            av både pojkarna och flickorna i årskurs nio dricker alkohol motsvarande
            en halv flaska sprit eller fyra burkar starköl minst en gång per
            månad. Vi vet från andra undersökningar att unga tjejer dricker
            mer sprit än tidigare och att det finns en grupp ungdomar som
            dricker större mängder än tidigare. Samhället måste bli bättre
            på att nå dem som befinner sig i riskzonen. Alkoholkonsumtionen
            är en central faktor när det gäller sociala problem och våld bland
            ungdomar. Både svensk och utländsk forskning visar på tydliga
            samband mellan ökat alkoholdrickande och ökad våldsbrottslighet.
          </p>
          <p xml:id="i-S9oLq7CA1TK8ChA97uiNRu">
            Vid utarbetandet av en handlingsplan bör behovet av förändringar
            i lagstiftningen prövas samtidigt som det utarbetas förslag när
            det gäller arbete med attityder. Kraftfulla åtgärder bör vidtas
            för att minska langningen av alkohol till unga. Lagskärpning bör
            övervägas och polisen bör avsätta mer resurser till bekämpning
            av alkoholbrott. På de platser i landet där polisen har arbetat
            målmedvetet mot langning av alkohol till unga har ungdomsvåldet
            minskat. Storskalig alkohollangning till unga är ett av få områden
            där straffskärpningar kan förväntas ge positiva resultat. Ungefär
            en tredjedel av all alkohol som förs in i landet säljs vidare.
            En stor del går till ungdomar. För att minska privatinförseln
            av alkohol bör Sverige arbeta för minskade införselkvoter och
            stopp för privatpersoners möjlighet att föra in alkohol för andra
            personers räkning. En viktig beståndsdel i arbetet för att minska
            ungdomars drickande är föräldrarnas attityder. Det finns idag
            flera vetenskapligt utvärderade föräldrastödsprogram. Ett sådant
            är Örebro Preventionsprogram (ÖPP) som syftar till att påverka
            föräldrars förhållningssätt till ungdomars drickande och hur man
            som föräldrar kan agera för att förhindra t.ex. tidig alkoholdebut
            och berusningsdrickande bland ungdomar. Vetenskapligt utvärderade
            föräldrastödsprogram bör spridas och implementeras i samtliga
            Sveriges kommuner.
          </p>
          <p xml:id="i-5vvAdJJWeD2hcTXa5uT3QD">
            Narkotikapolitiken får inte reduceras till en fråga om straffskalor
            utan är i allra högsta grad en social fråga. Missbruket av narkotika
            leder till stort lidande för missbrukaren och dennes omgivning.
            Ett narkotikamissbruk är ofta förknippat med kriminalitet, svår
            sjuklighet och hög dödsrisk. Narkotikapolitiken måste bygga på
            ambitionen om generell välfärd. Vi ställer oss bakom visionen
            om ett narkotikafritt samhälle. För att nå dit måste vi ha en
            politik som inkluderar förebyggande arbete, behandling, brottsbekämpning
            och forskning. Regeringen har lagt ned den narkotikapolitiska
            samordningen Mobilisering mot narkotika som arbetat med både utredning
            och konkreta insatser under sex års tid. Nu görs ingenting annat
            än att regeringen återigen vill tillsätta en utredning. Men missbrukare
            och deras anhöriga behöver konkreta insatser nu. Sedan 2002 har
            andelen ungdomar som testar narkotika halverats till omkring 5
            procent. Det gör Sverige till ett av de mest framgångsrika länderna
            när det gäller förebyggande arbete. Men de som ändå använder narkotika
            gör det mer intensivt och destruktivt än tidigare. Det är ofta
            ungdomar med ett tungt socialt bagage. En undersökning gjord på
            Maria Ungdom i Stockholm visar att åtta av tio flickor som tas
            in för ringa narkotikabrott har en psykiatrisk diagnos. Sju av
            tio pojkar har ett brottsligt förflutet. Många ungdomar som använder
            narkotika mår mycket dåligt. Insatser måste sättas in tidigt om
            de ska bli effektiva. I det förebyggande arbetet måste narkotikapolitiken
            kombineras med en solidarisk socialpolitik som angriper orsakerna
            till missbruket. Regeringens inriktning att ta fram utbildningsmaterial
            och information om missbruk och andra folkhälsoproblem är säkert
            användbart för redan fungerande familjer men når knappast de icke-fungerande
            familjer som behöver det verkliga stödet.
          </p>
          <head xml:id="i-3M57BxGTTp8xcDQz5zTjRu" type="h1">
            Missbrukarvården
          </head>
          <p xml:id="i-14GxYQVP2M5L68RN19jmEy">
            Människor med missbruksproblem har ofta såväl en tillvaro med
            psykiska problem som ett liv i utanförskap. Detta leder ofta till
            stora svårigheter att komma in på bostadsmarknaden med social
            utslagning och hemlöshet som följd. En förutsättning för framgångsrik
            missbrukarvård är därför fungerande vårdkedjor. För att stärka
            vårdkedjorna kring den som behöver vård och behandling mot sitt
            missbruk startades 2005 den treåriga satsningen Ett kontrakt för
            livet . Arbetet har varit mycket framgångsrikt. Den enskilde erbjuds
            avgiftning, utredning, motiverande och behandlande insatser och
            en planering som omfattar både LVM-tiden och tiden efter utskrivning.
            En gemensam överenskommelse mellan den enskilde, socialtjänsten
            och Statens institutionsstyrelse (SiS) ligger till grund för en
            långsiktig vård som omfattar LVM-tiden och halvåret därefter.
            Kommunen får en statlig subvention när överenskommelse träffats
            om en mera långsiktig vård. Uppföljningen av Ett kontrakt för
            livet visar mycket goda resultat jämfört med traditionell LVM-vård.
            Trots goda resultat har inte regeringen lämnat besked om framtiden
            och några nya medel för fortsatt verksamhet finns inte i regeringens
            budgetförslag. Att satsa på Ett kontrakt för livet ger stort utbyte
            av en förhållandevis liten satsning. Det är positivt att Ett kontrakt
            för livet har kunnat fortsätta under 2008 genom att tidigare inte
            använda medel fått användas. Men vi vill att Ett kontrakt för
            livet permanentas. I avvaktan på att regeringen återkommer med
            förslag anslår vi 10 miljoner kronor extra per år på anslag 6,2
            för en fortsättning av verksamheten.
          </p>
          <p xml:id="i-DdR8LMQrG1kDTE1cBuA6tH">
            För att så få som möjligt ska missbruka och dö av narkotika måste
            behandling erbjudas mycket snabbare än vad som sker idag. I vissa
            delar av landet får missbrukare vänta i flera år på behandling
            om de överhuvudtaget kommer i fråga för rehabilitering. Eftersom
            vårdbehovet hos missbrukare är akut bör målet vara att väntetiden
            till behandling ska vara högst ett par veckor.
          </p>
          <p xml:id="i-VaS2GP4sgKbnjqkxK63M11">
            För att behandling av missbrukare ska bli effektiv krävs att
            den enskilde får större inflytande i valet av vårdform. Kunskaper
            om bra behandlingsmetoder kan användas som underlag för en nationell
            standard. Genom att skräddarsy behandlingen efter missbrukarens
            egna behov och önskemål ökar möjligheterna till snabb och lyckad
            rehabilitering. Trösklarna till behandling är ofta alldeles för
            höga. Missbrukarnas vård är ofta villkorad på ett sätt som vore
            otänkbart när det gäller alla andra sjukdomar. Får man ett återfall
            skrivs man ofta ut från sin behandling. Det kan jämföras med att
            avbryta behandlingen för en person med ätstörningar efter ett
            återfall. För de flesta är målet total drogfrihet, men för vissa
            klienter kan skadelindring vara ett acceptabelt mål. Även aktiva
            missbrukare ska beredas möjlighet att leva ett värdigt och sjukdomsfritt
            liv så långt det bara går, till exempel genom sprutbytesprogram
            som hindrar smittspridning och som ger möjlighet att komma i kontakt
            med missbrukaren och erbjuda behandling.
          </p>
          <head xml:id="i-TU5YDfjvMJuZSDHooH989V" type="h1">
            Den sociala barn- och ungdomsvården
          </head>
          <p xml:id="i-9zeTUS2Jy5grfD2s9EbYNd">
            Att skilja barn och föräldrar åt är den allvarligaste och mest
            ingripande insatsen samhället kan göra i en familj. Bakgrunden
            kan vara föräldrar som inte klarar av sin föräldraroll, till exempel
            på grund av egna problem med alkohol, narkotika eller psykiska
            problem, men det handlar även om barns och ungas egna problem.
            Det är viktigt att bevara och underlätta kontakterna med föräldrarna
            under den tid barnen är omhändertagna och placerade i de fall
            där det är möjligt och inte till men för barnet .
          </p>
          <p xml:id="i-GtXrPZoiFcnZ3yDTaBsX2R">
            Ungdomar som tillbringar en stor del av sin barndom i familjehems-
            eller institutionsvård är som unga vuxna en mycket utsatt grupp.
            Det redovisas till exempel i Socialstyrelsens sociala rapport
            för 2006. Barn och ungdomar som har varit placerade i familjehems-
            eller institutionsvård löper trots vården på lång sikt stor risk
            att utvecklas ogynnsamt i flera avseenden med stor risk för framtida
            sociala problem. De som ingår i gruppen har förvisso problem redan
            från början men resultaten visar att institutionsvården i Sverige
            när det gäller den sociala barn- och ungdomsvården behöver utvecklas
            metod- och kvalitetsmässigt.
          </p>
          <p xml:id="i-NGDWxjgVUkQ13gNdvLLm2f">
            Den förra regeringen tog 2005 initiativ till en tvåårig förstärkt
            tillsyn av den sociala barn- och ungdomsvården. Den förstärkta
            tillsynen genomfördes under 2006 och 2007 inom ramen för det så
            kallade Barnuppdraget och visade att det fanns allvarliga brister
            i den sociala barn- och ungdomsvården.
          </p>
          <p xml:id="i-EaPStXVrTH8R6JTex8rTmU">
            Inför 2009 föreslår regeringen att den förstärkta tillsynen återinförs.
            Vi stöder det förslaget. Tillsynen måste skärpas och bli mer omfattande.
            Våren 2008 redovisade Socialstyrelsen och länsstyrelserna den
            gemensamma granskning som de gjort av 156 enskilt och offentligt
            drivna hem för vård eller boende (HVB) för unga. Länsstyrelserna
            gör bedömningen att 144 av de 156 granskade hemmen behöver förbättra
            sig på ett eller flera områden för att öka kvaliteten och säkerheten
            i verksamheten. Barnen som är placerade i HVB-hem befinner sig
            ofta i en krissituation. HVB-hemmen är en sårbar verksamhet. Kvaliteten
            kan snabbt ändras beroende på personalsituationen och vilka vårdtagare
            som är där. Samtidigt är det en verksamhet som finns till för
            barn och unga som är i en mycket sårbar situation. Det måste finnas
            rutiner kring säkerheten och barnen måste känna sig trygga och
            delaktiga i hur deras egen vård och behandling planeras och genomförs.
            Granskningen från Socialstyrelsen och länsstyrelserna visar att
            HVB-hemmen bland annat måste förbättra barnens möjligheter till
            delaktighet genom att hänsyn tas till barnens åsikter utifrån
            ålder och mognad när det gäller hur behandlingen planeras och
            genomförs. Över hälften av de granskade HVB-hemmen uppfyller inte
            uppsatta kriterier för detta. HVB-hemmen måste också förbättra
            säkerheten , genom att ta fram rutiner när det gäller att förebygga
            och förhindra att barnen under placeringen varken utsätts för
            sexuella övergrepp eller själva begår sådana. Dessutom måste det
            säkras att alla skolpliktiga barn som är placerade i HVB har tillgång
            till och deltar i skolundervisning utifrån barnets egna förutsättningar.
            24 skolpliktiga barn placerade i mer än tre månader hade enligt
            undersökningen inte haft tillgång till skola.
          </p>
          <p xml:id="i-R6VxcnTvbi8K723VAqzrEn">
            Vi anser att samverkan mellan den sociala barn- och ungdomsvården
            och socialtjänsten, skolan och psykiatrin behöver utvecklas. Ett
            förslag till en nationell handlingsplan för att stärka och utveckla
            den sociala barn- och ungdomsvården överlämnades hösten 2005 från
            den parlamentariska sociala barn- och ungdomsvårdskommittén (SOU
            2005:81). Regeringen har lagt fram en del av de enskilda förslag
            som fanns i utredningen. Men det behöver tas ytterligare initiativ
            och ett samlat grepp för att utveckla den sociala barn- och ungdomsvården.
          </p>
          <p xml:id="i-FWmaReP4FAhvYJDsdM7cX5">
            Vi är beredda att förutsättningslöst diskutera ytterligare åtgärder
            för att förbättra den sociala barn- och ungdomsvården både vad
            gäller krav på verksamheten och tillsyn av att gällande regler
            följs. En viktig punkt är att säkerställa att alla barn i den
            sociala barn- och ungdomsvården har tillgång till den vård och
            behandling som de behöver, till exempel barn- och ungdomspsykiatri.
            Dessutom anser vi att alla ungdomar ska få en individuell bedömning
            och om det behövs en behandlingsplan mot psykisk ohälsa och/eller
            missbruk.
          </p>
          <head xml:id="i-CedKCDXSqMEWnKaxeCoVM3" type="h1">
            Ungdomsmottagningar
          </head>
          <p xml:id="i-CEg2qr2Z8nhSbvsUq1KBZj">
            Ungdomsmottagningarna spelar en viktig roll när det gäller sex
            och samlevnad och ungdomars hälsa. Hälso- och sjukvården har många
            gånger svårt att möta de hälsoproblem eller behov av samtal som
            finns hos ungdomar ofta saknas en tydlig ingång i vården. Ungdomsmottagningarna
            arbetar mer på ungdomars villkor och har därför större möjligheter
            att nå ungdomarna på ett effektivt sätt. Till ungdomsmottagningen
            kan man vända sig med frågor och funderingar kring sex och samlevnad,
            sexuell läggning, preventivmedel, oönskade graviditeter, könssjukdomar
            och frågor kring relationsproblem, mobbning, droger, nedstämdhet
            och oro eller bara för att ha någon att prata med. Här handlar
            det verkligen om tidiga insatser och förebyggande arbete i praktiken.
            Personalen på ungdomsmottagningen måste ha bred kunskap. Till
            exempel måste man ha kompetens att se och arbeta mot hedersrelaterat
            våld och förtryck. Det är dessutom av största vikt att utveckla
            arbetssätt för att i större utsträckning än i dag nå fler unga
            män.
          </p>
          <p xml:id="i-PxZvpYTxgNnWGNh6fTxT6T">
            Ungdomsmottagningarna arbetar på mycket olika premisser i olika
            delar av landet och ofta under osäkra förhållanden. Tillgängligheten
            varierar stort. Exempelvis är det under sommarmånaderna som mycket
            händer i ungdomars liv och då är många ungdomsmottagningar stängda,
            ibland upp till tio veckor. Vi föreslår en kartläggning av ungdomsmottagningarnas
            öppettider och kompetens så att det blir möjligt att göra jämförelser
            och se om det behövs åtgärder för ökad tillgänglighet.
          </p>
          <p xml:id="i-DhVDKQFQP1jyFXKSkBk6PJ">
            Liksom när det gäller skolans sex- och samlevnadsundervisning
            är det viktigt att de som arbetar på ungdomsmottagningarna har
            HBT-kompetens. Det är viktigt att säkerställa att homo-, bi- och
            transpersoner möts med kompetens och respekt på landets ungdomsmottagningar.
            Det måste också finnas kompetens att möta unga funktionshindrades
            särskilda frågor och problem kring sexualiteten.
          </p>
          <head xml:id="i-GTvrt5CaC5nQUkfsWmKuaR" type="h1">
            Handikappolitik
          </head>
          <p xml:id="i-4xjGJpiAnPPrkmCzzGbxD2">
            Riksdagen beslutade år 2000 om en handlingsplan för handikappolitiken
            med mål att Sverige ska vara tillgängligt för funktionshindrade
            2010. Varje sektor i samhället har ett ansvar och uppdrag att
            göra sin verksamhet tillgänglig för alla. Den halvtidsredovisning
            som gjordes 2005 visar att mycket har gjorts men också att mycket
            återstår om målet ska nås. Tillgänglighet handlar ofta om övergripande
            fysisk planering eller anpassning av lokaler men det kan också
            handla om andra saker, till exempel möjligheten att tillgodogöra
            sig information, exempelvis på webbsidor. Kollektivtrafiken är
            ett annat centralt område där det behövs åtgärder för ökad tillgänglighet.
          </p>
          <p xml:id="i-RDmnnSHcNKq4EbVWHvYKqc">
            Det behövs generellt en central genomgång av möjligheterna att
            snabba på takten när det gäller att driva på tillgänglighetsarbetet.
            I förra budgetpropositionen angavs att det med nuvarande takt
            blir svårt att nå alla delmål som finns för 2010. Vi föreslog
            då att regeringen skulle arbeta aktivt med denna fråga och snarast
            ta de ytterligare initiativ (information, regler, stimulanser)
            som behövdes för att påskynda arbetet för ökad tillgänglighet
            i samhället. Regeringen har i september 2008 presenterat en strategi
            för det framtida arbetet som bl.a. inbegriper samverkan och erfarenhetsutbyte
            med Sveriges Kommuner och Landsting (SKL). Det är ett nödvändigt
            första steg för att påskynda arbetet. Samtidigt uttalas dock att
            det inte kommer att bli möjligt att nå målen fram till 2010. Regeringen
            måste därför återkomma med besked om hur man tänker gå vidare
            efter 2010 med de områden som inte blir klara och vilka konsekvenser
            en utebliven anpasssning av tillgängligheten ska få.
          </p>
          <p xml:id="i-2daTEWeA1psQibqRn7cK7Y">
            Lagen om stöd och service (LSS) har inneburit en enorm förbättring
            av levnadsvillkoren för många funktionshindrade. LSS-verksamheten
            har expanderat år för år, det gäller både antalet personer som
            får del av LSS-insatser och antalet timmar per person. Vi socialdemokrater
            slår vakt om LSS. En parlamentarisk kommitté har under åren 20042008
            sett över hela LSS-lagstiftningen. Utredningen föreslår bland
            annat att staten övertar kostnadsansvaret för personlig assistans
            och att prövningen av assistansbehovet blir enhetligt i hela landet.
            Det är av stor vikt att alla berörda ges möjlighet att yttra sig
            över kommitténs förslag innan beslut om förändringar i LSS-systemet
            genomförs. LSS berör folks vardag och därför måste genomförandeprocessen
            av eventuella förslag från regeringen ske med yttersta noggrannhet
            och tillräcklig förberedelsetid.
          </p>
          <p xml:id="i-3rPYUbva2GwK6e7J4XyjpE">
            För att personer med funktionsnedsättning ska ges möjlighet att
            verka i vardagen på samma villkor som människor utan funktionsnedsättning
            krävs ofta att olika former av hjälpmedel ingår som en del i vården
            och rehabiliteringen. Hälso- och sjukvårdens hjälpmedelsansvar
            ska vila på en värdegrund där individens möjligheter att leva
            ett självständigt liv i trygghet och värdighet ska vara den bärande
            utgångspunkten. Hjälpmedelsvolymerna och kostnaderna för hjälpmedel
            har ökat kraftigt. Mot bakgrund av detta anser vi att det bör
            formuleras en nationell strategi för hur vi resursmässigt och
            organisatoriskt ska klara att möta ett växande hjälpmedelsbehov.
            En sådan strategi ska också tydliggöra hur sjukvårdshuvudmännen
            utifrån sitt hjälpmedelsansvar kan bidra till att förverkliga
            de handikappolitiska och äldrepolitiska målen.
          </p>
          <p xml:id="i-P4txRJDcUfYyc458798xEQ">
            Personliga ombud är en mycket välriktad reform genom att det
            kommer psykiskt funktionshindrade direkt till del. Ombuden hjälper
            dem att få tillgång till den hjälp de har rätt att få, från kommunen,
            landstinget och olika stödenheter. Ombuden arbetar nära den de
            är ombud för och helt på dennes uppdrag. Reformen infördes för
            ett antal år sedan. Under de senaste åren har organisationen för
            detta varit under uppbyggnad. De två senaste åren har verksamheten
            börjat stabiliseras och fler och fler kommuner har visat intresse
            för att ha sådan verksamhet. Att i ett sådant läge dra ner på
            anslaget, vilket föreslås i budgetpropositionen, kan ge fel signaler,
            även om det finns ett anslagssparande. Risken att utvecklingen
            stannar av är överhängande. Regeringen bör mot denna bakgrund
            återkomma med förslag på hur arbetet med att rekrytera personliga
            ombud kan intensifieras och utvecklas.
          </p>
          <p xml:id="i-NF3PyhXNDudJUHcauoFgAm">
            Samhället som helhet måste bli bättre på att samordna sina insatser
            kring människor med olika former av funktionsnedsättningar. En
            undersökning från RBU, Riksförbundet för Rörelsehindrade Barn
            och Ungdomar, visar att föräldrar till barn med funktionsnedsättning
            i genomsnitt har kontakt med 17 personer kring sitt barns funktionsnedsättning
            och olika stödinsatser. Det är lätt att inse att detta är en orimlig
            situation. Informationen från de olika huvudmännen, främst Försäkringskassan
            och kommunerna, som administrerar samhällets stöd till dessa familjer
            är också bristande, enligt samma undersökning.
          </p>
          <p xml:id="i-XP4Tcnjj49ajUSMgKh1ELV">
            Sjukvårdens insatser för funktionshindrade måste också förbättras.
            Många patienter med rätt till en individuell vårdplan har ändå
            ingen sådan. Det är en fråga som landstingen måste prioritera
            högre. Patienterna har ofta själva stor kunskap om hur deras situation
            skulle kunna förbättras, inte sällan med relativt enkla medel.
            Denna kunskap måste tas tillvara på ett bättre sätt än idag.
          </p>
          <p xml:id="i-9FimaGy6hHSg7kmqFPuuVg">
            Det förekommer brister i rehabiliteringen och habiliteringen
            av barn med omfattande funktionshinder, liksom för vuxna med tidigt
            förvärvade eller medfödda funktionshinder. Vi anser därför att
            vården måste utveckla och stärka samordningen särskilt kring dessa
            patienter, över professions- och områdesgränser.
          </p>
          <head xml:id="i-Sk3xisTNaeCw1GzM1A4b9G" type="h1">
            Äldre
          </head>
          <p xml:id="i-DwcdNcpE8DkmjBs6uhRZwr">
            I år uppnår mer än 100 000 människor i vårt land pensionsåldern,
            65 år. Dagens pensionärer är lyckligtvis mycket friska, starka
            och pigga. Många vill fortsätta att antingen yrkesarbeta eller
            på andra sätt bidra med sina insatser för familj och samhälle.
            Många är aktiva i föreningar, reser, jobbar i trädgården, motionerar
            och tar ansvar för barnbarn och anhöriga.
          </p>
          <p xml:id="i-9WVvaLWHFmb8e4gFaB23uh">
            Att vi får leva allt längre och att vi får behålla våra nära
            och kära allt längre i livet kan aldrig vara ett problem för samhället
            utan är istället en enorm tillgång. Men det krävs en rad förändringar
            för att äldre ska bli tagna på allvar, få besluta om sina egna
            liv och ha rätt till den hjälp som krävs för att kunna leva ett
            bra liv, bli lyssnade till och få vara fullvärdiga och behövda
            medborgare.
          </p>
          <p xml:id="i-5u6yxZixqB3Wf3UMbiYqJn">
            Även om de allra flesta pensionärer är friska och klarar sig
            själva så kommer för de allra flesta en tid då allt fler sjukdomar
            gör sig påminda, kraften tryter, det dagliga livet blir besvärligare
            och då behovet att vård och omsorg ökar.
          </p>
          <p xml:id="i-AxGRrN6bN2Khu6Q6mWoRT">
            När det gäller sjukvård och läkemedel, hemtjänst och hjälpmedel
            är det framförallt de äldre som är storkonsumenter. Det betyder
            inte att de flesta äldre skulle vara sjuka, men det betyder att
            vården och omsorgen måste anpassas utifrån de äldres behov. Så
            är det inte alltid idag. Sjukvårdens organisation och läkemedlens
            användning för multisjuka äldre har stora brister. Socialstyrelsen
            har i granskningar kommit fram till att det finns allvarliga brister
            när det gäller äldres läkemedelshantering. Många äldre har väldigt
            många läkemedel utan att någon tar ett helhetsansvar för en skör
            gammal människas hela situation. Även Socialstyrelsens granskning
            av hur äldre tas emot på akutmottagningarna innehåller skarp kritik.
            Det visade sig att kunskapen om hur hög ålder är en specifik riskfaktor
            oavsett diagnos är låg och att det fanns brister i ansvaret då
            patienten flyttas mellan olika kliniker eller vid väntetid vid
            röntgen.
          </p>
          <p xml:id="i-6imCJ4V7Hxiywh3TVsG7Ps">
            För många äldre är dock den värsta plågan inte värk eller rörelsehinder
            utan ensamhet. Ensamheten kan komma plötsligt, när livskamraten
            går bort och det blir ekande tomt vid det tidigare så trivsamma
            köksbordet. Eller komma smygande som när allt färre vänner finns
            kvar att kontakta, när telefonen blir tystare och breven färre.
            För många förvärras ensamheten av att man kanske har svårt att
            ta sig ut ur lägenheten utan hiss, eller för att man är rädd att
            gå ut ensam.
          </p>
          <p xml:id="i-FKWxJunPSNGcS7izqSUTE9">
            Den tidigare socialdemokratiska regeringen inledde ett långsiktigt
            och brett investeringsprogram för att utveckla och stärka vården
            och omsorgen om våra äldre. Det programmet presenterades i En
            nationell utvecklingsplan för vård och omsorg om äldre (prop.
            2005/06:115). Den borgerliga regeringen har i stort sett fortsatt
            den socialdemokratiska satsningen på äldreomsorgen. Tyvärr tog
            regeringen bort konstruktionen med riktade pengar till eftersatta
            områden och ersatte den med en betydligt lösare styrning av vad
            äldresatsningen ska användas till.
          </p>
          <p xml:id="i-VEouvRJST7GX5fEyLpdu1g">
            Den enskilt viktigaste åtgärden för att höja kvaliteten inom
            äldreomsorgen är att satsa på personalen. Tyvärr gör regeringen
            ingenting när det gäller personalens arbetsvillkor eller kompetens.
            Vi menar tvärtom att det är nödvändigt att rikta satsningar till
            personalen. Det är de som arbetar inom äldreomsorgen som är skillnaden
            mellan bra och dålig kvalitet. Därför krävs att kommunerna har
            möjlighet att prioritera ökad grundbemanning, fasta tjänster och
            heltid. Den skattesänkarpolitik som genomförs i flera borgerligt
            styrda kommuner förhindrar en sådan utveckling.
          </p>
          <p xml:id="i-VbmVNuyGvASgmCt4xj5iPh">
            Socialstyrelsen har i en granskning av äldreomsorgen påpekat
            att den fortsatt låga andelen yrkeskompetent omvårdnadspersonal
            inverkar negativt på kvalitetsutvecklingen och att staten bör
            vidta åtgärder för att öka utbudet av yrkeskompetent omvårdnadspersonal
            och förbättra förutsättningarna för lärande knutet till arbetsplatserna.
            Vi delar den uppfattningen. Den socialdemokratiska regeringen
            satsade under tre år en dryg miljard på Kompetensstegen för anställda
            inom äldreomsorgen. Satsningen har varit mycket lyckad. Vi vill
            fortsätta satsningen. Vi anslår 100 miljoner kronor mer än regeringen
            (anslag 5:1 Stimulansbidrag och åtgärder inom äldrepolitiken)
            per år 20092011 för en fortsättning av Kompetensstegen.
          </p>
          <p xml:id="i-Aakoh7iFpkBcSxg3PGHoD5">
            Den borgerliga regeringen avsätter 300 miljoner kronor 20082009
            för att ekonomiskt stödja kommuner som inför fritt val-system.
            Syftet är att stimulera fler entreprenörer inom äldreomsorgen.
            Vi har i förra budgetbehandlingen sagt nej till detta och motsätter
            oss att staten av ideologiska skäl på detta sätt främjar vissa
            driftsformer framföra andra. Vi anser att det ofta kan vara bra
            att anlita andra utförare än kommunen men menar att det bör vara
            de ansvariga politikerna i kommunen som har att avgöra detta och
            att resurserna från staten ska fördelas lika oavsett driftsform.
            Vi föreslår att denna statliga bidragssatsning till införandet
            av olika organisatoriska system avbryts.
          </p>
          <p xml:id="i-5sacS5N3E6fPeT3SJoths9">
            Av de cirka 2 miljarder kronor som satsas på äldreomsorgen går
            500 miljoner kronor till stimulansbidrag för byggande av fler
            platser i särskilda boenden. Det var en satsning som inleddes
            av den socialdemokratiska regeringen och som vi fullt ut stödjer.
            Den s.k. kvarboendeprincipen har på många håll drivits för långt
            och det finns idag brist på lämpliga platser i särskilda boenden.
            Samtidigt måste stelbenta och diskriminerande regler mot äldre
            på bostadsmarknaden tas bort. Seniorbostäder erbjuds på många
            håll endast personer som har fyllt 55 år men inte är äldre än
            70 år. Därmed utesluts många äldre från möjligheten att få flytta
            till ett boende som skulle passa dem bättre än den gamla bostaden.
            Detta är naturligtvis helt oacceptabelt och ett utryck för både
            diskriminering och slentriantänkande.
          </p>
          <p xml:id="i-FiGhFYHTkHc5BEcriicEYt">
            Det finns behov av utvecklingsinsatser på flera olika områden
            för att stärka och bygga framtidens äldreomsorg. Fler läkare och
            distriktssjuksköterskor som gör hembesök hos äldre skulle öka
            tryggheten i äldrevården. Många gamla, sjuka och sköra människor
            skulle slippa onödiga resor till akutmottagningen. Demensvården
            måste också bli mer utbyggd. Det är angeläget att utveckla olika
            kompetenssatsningar för anställda som arbetar med demenssjuka
            för att kunna nå målet att alla demenssjuka får vård och omsorg
            av demenskunnig personal. Äldreforskningen har en viktig roll
            i formandet av framtidens äldreomsorg.
          </p>
          <p xml:id="i-APNycqoMuePXEEqNyFpxbR">
            Patienterna inom sjukvården kommer till följd av den demografiska
            utvecklingen i allt högre grad att bestå av äldre patienter med
            kroniska sjukdomar. Insatserna måste därmed i allt högre grad
            inriktas på att ge patienter verktyg och möjligheter att leva
            ett gott liv trots sjukdom och funktionsnedsättningar. Vad som
            är innebörden i ett bra liv är individuellt och kan bara avgöras
            av patienten. Äldre människor ska känna en trygghet i kontakten
            med vården och mötas av den respekt som gör ålderdomen värdig.
            Därför måste äldreomsorgen och sjukvården gemensamt genomföra
            ett utvecklingsarbete för att bli bättre på att se till äldre
            människors specifika behov av stöd och trygghet. Framtidens äldreomsorg
            behöver vara mer mångfasetterad och fånga upp det faktum att dagens
            Sverige inte på alla punkter liknar gårdagens Sverige. Till exempel
            måste äldre med ett annat modersmål än svenska ha möjlighet att
            få äldreomsorg på sitt eget språk. Under 2011 föreslår vi att
            ett flertal olika satsningar inom ramen för investeringen i miljonprogrammen
            påbörjas. En av delarna är en satsning på äldreomsorgen i miljonprogramsområdena.
            Det gäller till exempel möjligheterna att få omsorg på sitt hemspråk
            (förslag redovisas under utgiftsområde 25).
          </p>
          <p xml:id="i-LbLnDLHumZXdeWNZdDqXFz">
            På vissa sjukhus har det etablerats så kallade närsjukvårdsavdelningar
            där patienter som vårdas av kommunen efter bedömning av primärvårdsläkare
            läggs in direkt på sjukhus utan att först passera akuten. Det
            är ett bra exempel på hur samverkan ökar tryggheten för patienten,
            såväl som effektiviteten i verksamheten. Sådan samverkan ska finnas
            i hela landet. Multisjuka äldre ska om möjligt inte behöva åka
            runt mellan sjukhusens olika avdelningar för att få tillgång till
            rätt vård. Istället bör det finnas särskilda äldreavdelningar
            på sjukhusen där äldre kan få tillgång till vård från olika medicinska
            specialiteter. Äldre och multisjuka människor slussas ofta mellan
            kommuner och landsting och kan ibland hamna i kläm när avvägningar
            kring vårdbehovet görs. Därför bör det i samverkan mellan kommuner
            och landsting utvecklas mellanvårdsformer där man kan ta helhetsgrepp
            runt patienter som varken passar in på geriatrisk avdelning eller
            på särskilt boende. Det kan bidra till en kvalitetshöjning, såväl
            som till en ökad trygghet i vården av äldre. För att öka tryggheten
            och kvaliteten behöver också vården i livets slutskede utvecklas.
            Idag finns stora brister och skillnader i tillgången till palliativ
            vård. Den palliativa vården måste utvecklas och byggas ut för
            att kunna erbjudas på ett likvärdigt sätt i hela landet.
          </p>
          <p xml:id="i-VqzZf73SyWdo6X9H16FFRj">
            I så stor utsträckning som möjligt ska äldres behov kunna hanteras
            i den nära hälso- och sjukvården, vilket ställer ökade krav på
            läkare med äldrekompetens i närsjukvården. Utöver fler utbildade
            och bättre tillgång till geriatriker och specialistutbildade sjuksköterskor
            inom äldrevård på vårdcentralerna anser vi att det ska vara obligatoriskt
            för alla allmänläkare att ha utbildning och kunskap om äldres
            sjukdomar och behov.
          </p>
          <p xml:id="i-GL14U9VcabdPRCPBLA1xCu">
            En del i att utveckla och förbättra vården är att involvera patienterna
            och brukarna samt deras anhöriga i utformningen av den. Som patient
            och brukare är man ofta utsatt och man har ofta kloka synpunkter
            på hur vården kan förbättras. De här erfarenheterna måste vården
            bli bättre på att ta tillvara. Därför bör patient- och brukarorganisationer
            få en starkare ställning i vården. Det kan ske genom att dessa
            organisationer driver idéburen vårdverksamhet eller anlitas som
            konsulter i vården. Det traditionella samrådet mellan beslutsfattare
            och brukar- och patientorganisationer bör också vidareutvecklas.
          </p>
          <head xml:id="i-CYeMxe9qA5vfQdX7dbowFn" type="h1">
            Insemination för ensamstående
          </head>
          <p xml:id="i-54BU6QgWmY5wjqnDAshSx2">
            Barn lever i många olika slags familjer. En del lever med två
            biologiska föräldrar av olika kön, andra med en biologisk förälder
            och en bonusförälder, andra med två föräldrar av samma kön och
            många lever med en ensamstående förälder. Barn har familjerelationer
            inte bara med en familj utan ofta med flera. Barn lever i olika
            familjekonstellationer under olika delar av livet. Det är fantastiskt
            positivt att så många barn får möjlighet att utveckla långa och
            nära relationer till sina biologiska föräldrar men också till
            många fler viktiga familje- eller familjelika relationer. Den
            generella välfärdspolitiken, väl utbyggd barnomsorg av hög kvalitet
            liksom stöd och skydd för barn i vårt samhälle har bidragit till
            detta.
          </p>
          <p xml:id="i-EYnw52ykU64u2ce7qPUCDN">
            Få vuxna vill avstå från att uppleva glädjen att bli förälder
            och det spännande livet tillsammans med barn. Men ibland blir
            det ingen graviditet trots många försök och ibland tar livet en
            sådan vändning att man inte har någon partner när barnlängtan
            är stark.
          </p>
          <p xml:id="i-YVuUhQFtw7wAtiZkAUAXBc">
            Enligt svensk lag får inte sjukvården hjälpa ensamstående kvinnor
            att skaffa barn genom assisterad befruktning. Ensamstående kan
            bli föräldrar till adoptivbarn, men inte genom assisterad befruktning.
            Vissa kvinnor väljer därför att adoptera medan andra har en stark
            längtan efter att själv föda ett barn.
          </p>
          <p xml:id="i-RBPcsYzzgtiuXzT15G8N3f">
            I dag är det bara kvinnor som lever i en parrelation, heterosexuell
            eller homosexuell, som har möjlighet att få tillgång till assisterad
            befruktning i Sverige. Dock är det vanligt att ensamstående kvinnor
            söker behandling på klinik i till exempel Danmark (men också andra
            länder), vilket gör att det redan i dag finns många barn i Sverige
            som tillkommit genom assisterad befruktning av ensamstående kvinnor.
          </p>
          <p xml:id="i-PDtxwWb5XYXHm2FgRxnffd">
            Vi anser att ensamstående kvinnor bör få tillgång till assisterad
            befruktning enligt samma villkor som kvinnor som lever i en relation.
            Det finns ingen anledning att tro att de barn som tillkommit genom
            assisterad befruktning av en ensamstående kvinna skulle få dåliga
            uppväxtvillkor, mindre kärlek eller sämre uppfostran. Regeringen
            bör därför snarast utreda förutsättningarna för att ge ensamstående
            kvinnor rätt till assisterad befruktning.
          </p>
          <head xml:id="i-38EPAEouFLMr6PkoZFNWga" type="h1">
            Socialtjänst och överskuldsatthet
          </head>
          <p xml:id="i-9My2ynS7p8HnR2a2ct3a8z">
            Socialtjänstlagens regler om ekonomiskt bistånd (socialbidrag)
            är en del av samhällets trygghetssystem, ett yttersta skyddsnät
            vid tillfälliga försörjningsproblem. Målet är att den enskilde
            så snabbt som möjligt ska kunna försörja sig på egen hand. Orsakerna
            till den enskildes försörjningsproblem varierar, alltifrån långvariga
            missbruksproblem till arbetslöshet, sjukdom eller överskuldsatthet
            som gjort att ekonomin raserats.
          </p>
          <p xml:id="i-XBciDMeNRvPE9fkKB6HEkH">
            Antalet bidragstagare har i det närmaste halverats den senaste
            tioårsperioden. Men utvecklingen går nu tyvärr snabbt åt fel håll.
            Trots de gångna årens högkonjunktur har det varit svårt att ytterligare
            minska socialbidragsbehovet. Ett stort antal kommuner redovisade
            redan under 2007 att utgifterna ökade. Den borgerliga regeringens
            försämringar av a-kassesystemet och sjukpenningen har börjat märkas
            i ökat socialbidragsbehov. Denna utveckling blir allt tydligare.
            Under andra kvartalet 2008 ökade socialbidragskostnaderna i 58
            procent av landets kommuner (167 kommuner).
          </p>
          <p xml:id="i-HpZWtzH7hSiFpmg2woqzJg">
            Förra året var ett negativt rekordår för Kronofogdemyndigheten.
            912 000 ansökningar om betalningsförelägganden kom in, det högsta
            antalet någonsin. Dessutom ansökte 7 000 om skuldsanering, en
            ökning med 78 procent från 2006. Antalet överskuldsatta i vårt
            land är stort. Ingen vet hur många barn som lever med föräldrar
            som är så kallade evighetsgäldenärer. Vi vet bara att det är ett
            stort och växande problem. Det är främst hushåll som saknar eller
            har små ekonomiska marginaler som hamnar i skuldfällan. Överskuldsättning
            är ett allvarligt samhällsproblem. Överskuldsatta människor löper
            ökad risk att slås ut socialt och har som grupp mer somatiska
            och psykiska sjukdomar än befolkningen i övrigt.
          </p>
          <p xml:id="i-5YTRwqLrsL28NuQfRUmoLe">
            En orimlig företeelse som socialtjänsten och Kronofogdemyndigheten
            uppmärksammat i olika sammanhang är möjligheten för låneföretag
            att ge snabba sms-lån, även till ungdomar, utan att göra någon
            grundlig kreditprövning. Med några enkla knapptryck kan en ung
            person skuldsätta sig till mycket höga kreditkostnader på mycket
            kort tid. Första halvåret i år kom det in nästan lika många ansökningar
            om betalningsföreläggande kring sms-lån som under hela 2007. Om
            trenden fortsätter kan antalet för helåret 2008 hamna på så mycket
            som 30 000 till 40 000 ansökningar om betalningsföreläggande,
            enligt Kronofogdemyndigheten. Det kom in 17 299 ärenden under
            årets första sex månader. Trenden är tydlig. På två år har antalet
            ärenden per månad om betalningsförelägganden för sms-lån tiodubblats.
            Även om andelen ungdomar minskar så är de fortfarande överrepresenterade.
            Bland de skuldsatta är nära 30 procent mellan 18 och 25 år.
          </p>
          <p xml:id="i-APWAejP2hjHtXAvd1E1jUu">
            Samhället kan aldrig överta den enskildes ansvar för sina beslut
            och sin ekonomi. Men samhället kan se till att det finns ett rimligt
            regelverk på olika områden för att minska sociala problem. Problemet
            med överskuldsatthet kräver ytterligare initiativ från samhällets
            sida, inte minst ur ett ungdomsperspektiv. Regeringen bör ta fram
            en samlad redovisning av de mest skuldsattas situation och föreslå
            åtgärder.
          </p>
          <head xml:id="i-Ng28iZBnzoQ2qaeqMkWDfC" type="h1">
            Spelberoende
          </head>
          <p xml:id="i-8McVB92DvoGi6K8om8xDo4">
            Spel där man kan vinna pengar är en mycket omfattande verksamhet
            i de flesta länder. I Sverige omsätter spelmarknaden runt 36 miljarder
            kronor per år. För många människor är spel ett roligt och hanterbart
            nöje men för många människor har också spelet en baksida. Den
            består av skuld och lögn inför familj, vänner och närstående samt
            i slutändan ekonomiska problem. Man räknar med att cirka 1,4 procent
            av svenska folket har problem med spel och 0,5 procent har så
            stora problem att de räknas som spelberoende. För många människor
            kan ett spelberoende leda till allvarliga konsekvenser. Spelberoende
            kan på många sätt likna alkoholism och narkotikaberoende. Den
            som är spelberoende tänker ständigt på spel och blir rastlös eller
            irriterad när han eller hon försöker begränsa sitt spelande. Ofta
            leder spelberoende till ett liv av stora lögner för att dölja
            vidden av sitt spelande. Vi socialdemokrater är för en statligt
            reglerad spelmarknad. Oreglerade Internetspel bör motverkas.
          </p>
          <p xml:id="i-XPNZu6Tcxng9k1MGsGkza8">
            Det finns en begränsad kunskap om orsakerna till spelmissbruket
            och hur missbruket ska behandlas. Det behövs mer forskning, mer
            stöd för rådgivning och behandling kring spelmissbruk och spelmissbrukare.
            Det är nödvändigt att fortsätta och vidareutveckla de satsningar
            som den förra regeringen gjorde. Både kommuner och landsting behöver
            skaffa sig bättre strategier för att stödja spelmissbrukare och
            deras anhöriga. Det är rimligt att satsa ytterligare på rådgivning,
            hjälp och stöd till dem som drabbats av spelandets negativa effekter.
            Det är också rimligt att politiken på olika sätt försöker begränsa
            tillgängligheten till spel, inte minst för minderåriga. Vinståterbetalningen
            bör fortsatt vara låg; antalet aktörer på spelmarknaden bör vara
            begränsat; tillsyn och regelverk bör stärkas. Spelreklamen för
            de legala aktörerna bör ses över och stramas upp. Reklamförbudet
            för icke-legala aktörer ska efterföljas.
          </p>
          <p xml:id="i-QdzNx16kthkwovfyenmX2x">
            Spelmissbruk har naturligtvis stora likheter med andra missbruksproblem.
            I Socialstyrelsens nya riktlinjer om missbruks- och beroendevård
            omfattas enbart alkohol och narkotika. Ansvaret för övriga beroenden,
            som spel, sex och mat, ligger hos Folkhälsoinstitutet. Att ansvaret
            är delat trots den snarlika problematiken gör det svårare för
            den spelberoende som inte faller under socialtjänstlagen att få
            hjälp till den vård som behövs för att bryta sitt spelmissbruk.
            Synen på spelmissbruk behöver också vidgas. Vid sidan om spelmissbruket,
            som idag oftast kopplas till det kommersiella spelandet, finns
            det risk att överdrivet spelande av dataspel kan ha liknande negativa
            konsekvenser. När det gäller barn och ungdomar behöver såväl förskola,
            skola, skolbarnsomsorg (fritids) och föräldrar ta ett större ansvar.
          </p>
          <p xml:id="i-U1A2aKWsdDEaWaPX4yusrH">
            Totalt sett anser vi att frågan om hjälp åt personer med spelmissbruk
            måste ges en högre politisk legitimitet. Vi vill att socialtjänstens
            åtagande också ska omfatta spelmissbruk. För detta krävs en ändring
            av socialtjänstlagen. Vi föreslår att regeringen återkommer till
            riksdagen med ett förslag om detta.
          </p>
          <head xml:id="i-6mdi2qBUWJa3CkzfzHKCjP" type="h1">
            Hemlöshet
          </head>
          <p xml:id="i-6B4cqiHVasVKmEDhMGSXP8">
            Hemlöshet utgör en svår livssituation för många människor som
            oftast är kopplad till en psykosocial sjukdomsbild och en missbruksproblematik.
            Att ha någonstans att bo är en grundläggande välfärdsfråga. Hemlöshet
            är ett yttersta uttryck för social utsatthet. Hemlöshet är ett
            problem i Sverige som inte minskar utan tvärtom ökar. Vi börjar
            nu kunna se att även nya grupper av hemlösa blir allt vanligare
            bland ekonomiskt utsatta, kvinnor, barn, arbetslösa med flera.
            Statistiken talar ett tydligt språk. När Socialstyrelsen genomförde
            en mätvecka 2005 var nästan 18 000 personer hemlösa. Det är en
            ökning jämfört med mätningen 1999. Över 3 500 personer av de hemlösa
            sov ute. 30 procent av de hemlösa var förälder till barn under
            18 år. Att inga barnfamiljer ska vräkas är ett socialt bostadspolitiskt
            mål som inte är verklighet. Det finns uppseendeväckande många
            barnfamiljer bland dem som vräkts från sin bostad. Var fjärde
            kommun har vräkt barnfamiljer de senast åren. De flesta vräkningar
            sker på grund av en hyresskuld.
          </p>
          <p xml:id="i-XWQibwYtfvRPzJF4wtehBp">
            Hemlöshet är inte värdigt ett modernt välfärdssamhälle. Samhällets
            insatser har inte varit tillräckliga och det är hög tid att vi
            politiskt möter individen och hans eller hennes problem. Ambitionen
            måste vara att ingen ska vara hemlös. Insatserna för att bekämpa
            hemlösheten måste intensifieras. Arbetet måste handla om två olika
            perspektiv, dels att se till att de som idag är hemlösa kan få
            ett värdigt boende, dels att förhindra att fler hamnar i hemlöshet.
          </p>
          <p xml:id="i-2SobauxVtk9K6Q1Cw7s8cV">
            Barn ska alltid prioriteras. Vi föreslår att det blir obligatoriskt
            för en hyresvärd att skriftligt meddela socialtjänsten när en
            barnfamilj hotas av vräkning. Socialtjänsten ska omedelbart utse
            en handläggare som kontaktar hyresvärden och familjen som är uppsagd.
            Familjen ska ges den ekonomiska rådgivning eller sociala insatser
            som behövs. Socialtjänsten får idag i allt för många fall för
            sen information eller ingen information alls om att en barnfamilj
            ska vräkas.
          </p>
          <p xml:id="i-NGc8CUsenQkWopsx6iCTHS">
            Det behöver utvecklas fler boenden med socialt stöd och olika
            former av tröskelboende för idag utslagna personer, där man successivt
            kan ta mer ansvar och slussas ut i ordinarie boende. Det behövs
            också en personlig kontaktperson som hjälper till i kontakten
            med sjukvård, myndigheter och hyresvärdar. Alla hemlösa som vill
            ha ett eget boende ska få den möjligheten ordentligt prövad och
            dessutom en behandlingsgaranti som innebär vård med avgiftning,
            boende och efterbehandling. Det bör även prövas om en komplettering
            ska göras i socialtjänstlagen som innebär att kommunerna får ett
            större ansvar för att motverka hemlöshet samt skyldighet att ha
            en uppsökande verksamhet för att möta de hemlösas behov av insatser
            för vård, boende, avgiftning och efterbehandling. Samverkan mellan
            kommunernas och landstingens olika verksamhetsområden är viktig
            inom socialtjänst, sjukvård, allmännyttans bostadsansvar och så
            vidare. Hemlöshet är inte enbart en social- och sjukvårdspolitisk
            fråga utan är också i högsta grad även en bostadspolitisk fråga.
            Varje kommun behöver någon form av organisation för att hjälpa
            den som söker bostad. Alla ska känna till hur och på vilka grunder
            de kan söka privata såväl som kommunala bostäder i en kommun.
            Vi föreslår att varje kommun får en skyldighet att upprätta en
            plan för tillgången på bostäder i kommunen för utsatta grupper.
          </p>
        </div>
        <div type="motSignatures">
          <list>
            <item xml:id="i-VyRvVkUcTLZWHqb4a1irLW" who="i-SZKUTdtCrCo58yNCQsH76">
              Ylva Johansson (s)
            </item>
            <item xml:id="i-MWMvBtyNa3FDwmaQeQLaE5" who="i-MMa2PA7yJ45qkfsEkcFqYb">
              Christer Engelhardt (s)
            </item>
            <item xml:id="i-8t4zJ4xHWSNCg7SyzdExTV" who="i-TZHBPDEfPriGgMd5y7LfJG">
              Lars U Granberg (s)
            </item>
            <item xml:id="i-5M1mXA7nX66QZotWdWhcjY" who="i-6Tm6CkqvW55XWkdqUgBH82">
              Marina Pettersson (s)
            </item>
            <item xml:id="i-HrtjddRC3YCBe5dcwjT4Ud" who="i-2Bind9dyirGQ1UMwS9XjsT">
              Lennart Axelsson (s)
            </item>
            <item xml:id="i-KaZVzy2651RpnJVnJ4BcQ8" who="i-H4Edsjz4cmdv9sJHCLVnfS">
              Catharina Bråkenhielm (s)
            </item>
            <item xml:id="i-GJrHhnb3w9oFxMGTZGNczB" who="i-LzTEdVdf1xwBggoSshMrHP">
              Per Svedberg (s)
            </item>
            <item xml:id="i-BaeX86dohrcfj2TasnD3z9" who="i-YHze8naQ3VfThjRidPfYK7">
              Ann Arleklo (s)
            </item>
          </list>
        </div>
      </div>
    </body>
  </text>
</TEI>
