<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-CU-00392">
  <teiHeader>
    <fileDesc>
      <titleStmt>
        <title>Bostadspolitik, planering och byggande</title>
        <author corresp="i-Xte2hVf6qgEgJA6sWB1cDH">av Momodou Malcolm Jallow m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:392 av Momodou Malcolm Jallow m.fl. (V)</title>
          <idno type="rdwebb">H802392</idno>
          <rs type="number">392</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H802392/text</ref>
          <ref type="dokument_url_html">http://data.riksdagen.se/dokument/H802392</ref>
          <ref type="dokumentstatus_url_xml">http://data.riksdagen.se/dokumentstatus/H802392</ref>
          <ref type="docx">http://data.riksdagen.se/fil/B4BA41A1-9307-4915-B12D-7A0DB1478E6A</ref>
          <ref type="pdf">http://data.riksdagen.se/fil/8F39E4BD-B0DA-4929-BFEF-CBA6CB7E456A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Momodou Malcolm Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmari Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Cb3sNVdVmGW5GKTjBtzaXk" type="signed"/>
        <correspContext corresp="i-Cb3sNVdVmGW5GKTjBtzaXk">
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-8voj19hLWTGJHkxNP79tRb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-L3t2URPAv9iLWgdCvbz7Uv"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-YBypvf4PVYNT6tNRL2tMzP" type="submitted">
          <date when="2020-09-24"/>
          <time when="15:41:59"/>
        </correspAction>
        <correspAction xml:id="i-Vp5th9eiVWhKRZFohcDnr8" type="reviewed">
          <date when="2020-09-25"/>
          <time when="09:54:12"/>
        </correspAction>
        <correspAction xml:id="i-Fo2rtnRTGrhrPacK4GDn87" type="referred">
          <date when="2020-10-14"/>
        </correspAction>
        <correspAction xml:id="i-2cBabeq8juH4SeRkQze1ib" type="assigned">
          <date when="2021-04-29"/>
          <time when="15:51:19"/>
        </correspAction>
        <correspContext corresp="i-2cBabeq8juH4SeRkQze1ib">
          <ref type="assignedTo">Civilutskottet</ref>
        </correspContext>
        <correspAction xml:id="i-CvvevsDf77s4MdgpUBKv1H" type="behandlas_i"/>
        <correspContext corresp="i-CvvevsDf77s4MdgpUBKv1H">
          <ref type="uppgift">2020/21:CU1</ref>
          <ref type="ref_dok_id">H801CU1</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-DRqJ75y1Yp8t5pEjxzNcZ5" type="behandlas_i"/>
        <correspContext corresp="i-DRqJ75y1Yp8t5pEjxzNcZ5">
          <ref type="uppgift">2020/21:CU9</ref>
          <ref type="ref_dok_id">H801CU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU9</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VXYxGFMea5xDqTPFEJeNQ6" type="behandlas_i"/>
        <correspContext corresp="i-VXYxGFMea5xDqTPFEJeNQ6">
          <ref type="uppgift">2020/21:CU11</ref>
          <ref type="ref_dok_id">H801CU11</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU11</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TYsPEgBQm2KBKZxAqUjm6U" type="behandlas_i"/>
        <correspContext corresp="i-TYsPEgBQm2KBKZxAqUjm6U">
          <ref type="uppgift">2020/21:CU13</ref>
          <ref type="ref_dok_id">H801CU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU13</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:392 av Momodou Malcolm Jallow m.fl.
          (V) Bostadspolitik, planering och byggande
        </div>
      </div>
      <div type="motBody">
        <div xml:id="i-KoUeQWhiLuAPc6GBDvqhRP" type="TOC">
          <head xml:id="i-NJTDsGwM2yP7Gg4wRZhYEk">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Bostaden är en social rättighet
            </item>
            <item style="indent-level: 2">
              4.1 Nytt bostadspolitiskt mål
            </item>
            <item style="indent-level: 2">
              4.2 Nationell strategi för att säkerställa allas rätt till bostad
            </item>
            <item style="indent-level: 1">
              5 Bostadssocial utredning
            </item>
            <item style="indent-level: 1">
              6 Bygg bort bostadsbristen
            </item>
            <item style="indent-level: 2">
              6.1 Bostadspolitiska satsningar 2014–2018
            </item>
            <item style="indent-level: 2">
              6.2 Ytterligare bostadspolitiska satsningar krävs
            </item>
            <item style="indent-level: 2">
              6.3 En mer jämlik balans mellan hyresrätt och bostadsrätt
            </item>
            <item style="indent-level: 2">
              6.4 Utred Wienmodellen
            </item>
            <item style="indent-level: 1">
              7 Ett statligt byggbolag
            </item>
            <item style="indent-level: 1">
              8 Markpolitiken – ett viktigt verktyg för kommunerna
            </item>
            <item style="indent-level: 1">
              9 Bättre planering för fler och energieffektiva bostäder
            </item>
            <item style="indent-level: 2">
              9.1 Regionalt perspektiv i planeringen
            </item>
            <item style="indent-level: 1">
              10 Nationell bostadsförsörjningsplan
            </item>
            <item style="indent-level: 1">
              11 Ökat byggande på landsbygden
            </item>
            <item style="indent-level: 2">
              11.1 Lokala sparbanker
            </item>
            <item style="indent-level: 2">
              11.2 Nedskrivningsreglerna
            </item>
          </list>
        </div>
        <div type="motProposal" subtype="förslag">
          <head xml:id="i-7n8CtL2PYZ3h18Zf5FQnjz">
            2 Förslag till riksdagsbeslut
          </head>
          <list style="ol">
            <item xml:id="i-NG84aPjiVadXWab7NTtqMW">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-VFKQnYenZMd6RomLebRPqT">
              Riksdagen ställer sig bakom det som anförs i motionen om att
              regeringen bör ta fram en nationell strategi för att säkerställa
              allas rätt till en bostad till en överkomlig kostnad och tillkännager
              detta för regeringen.
            </item>
            <item xml:id="i-JbX1PCnBKRxRXBnkvwK49e">
              Riksdagen ställer sig bakom det som anförs i motionen om att
              regeringen bör återkomma med en åtgärdsplan och tidsplan för en
              mer jämlik balans mellan hyresrätt och bostadsrätt och tillkännager
              detta för regeringen.
            </item>
            <item xml:id="i-WpnKvpTmZPtssprv74Maqa">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att dels studera
              Wienmodellen med fokus på finansieringen av nyproduktion av hyresrätter,
              dels föreslå hur motsvarande modell skulle kunna tillämpas i Sverige
              och tillkännager detta för regeringen.
            </item>
            <item xml:id="i-XZWk3XwhWy3sxWn2MQypjV">
              Riksdagen ställer sig bakom det som anförs i motionen om att
              regeringen bör se över hur ett statligt byggbolag med uppgift
              att bygga lägenheter, främst hyresrätter, som alla ska ha råd
              att efterfråga kan upprättas och tillkännager detta för regeringen.
            </item>
            <item xml:id="i-3V9Du5NTbAH8HSaTYUmVzv">
              Riksdagen ställer sig bakom det som anförs i motionen om att
              det bör införas en ny förköpslag och tillkännager detta för regeringen.
            </item>
            <item xml:id="i-25VkFPDTF4WxKywPe2rNWC">
              Riksdagen ställer sig bakom det som anförs i motionen om att
              regeringen bör lägga fram lagförslag i linje med de som presenterades
              i Byggrättsutredningens betänkande (SOU 2018:67) och tillkännager
              detta för regeringen.
            </item>
            <item xml:id="i-LWyw1P1hcBwTmVwjnuFqR6">
              Riksdagen ställer sig bakom det som anförs i motionen om att
              regeringen bör återkomma med ett förslag till ändring i plan-
              och bygglagen som gör det möjligt att ställa krav på energieffektivitet
              m.m. i detaljplan och tillkännager detta för regeringen.
            </item>
            <item xml:id="i-RMksJkMsjFXQUnCsmLAThg">
              Riksdagen ställer sig bakom det som anförs i motionen om regional
              fysisk planering och tillkännager detta för regeringen.
            </item>
            <item xml:id="i-S7Vj87eGKBtLn8pzS8jTkR">
              Riksdagen ställer sig bakom det som anförs i motionen om att
              regeringen årligen bör lämna en skrivelse till riksdagen där regeringens
              nationella bostadsförsörjningsplan fastslås samt vid obalans mellan
              utbud och efterfrågan presentera en handlingsplan och tillkännager
              detta för regeringen.
            </item>
            <item xml:id="i-XkJePULREoHXcfvNSHFbZj">
              Riksdagen ställer sig bakom det som anförs i motionen om att
              nedskrivningsreglerna behöver förändras så att fler hyresbostäder
              byggs i landsbygdskommuner och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-HDUxKVvDf7hQgk4o2T5eTj" type="h1">
            3 Inledning
          </head>
          <p xml:id="i-8Z75CL9jpLCyoFeQG37Pr3">
            Sverige behöver en ny bostadspolitik som kan möta de utmaningar
            vi står inför i form av bostadsbrist, bostadssegregation och klimatomställning
            – en hållbar och långsiktig bostadspolitik som tar ansvar för
            att bygga bort bostadsbristen, bryta bostadssegrega­tionen och
            minska bostadssektorns klimatpåverkan. Det kräver en bostadspolitik
            med högre ambitioner där staten och kommunerna tar ett större
            ansvar än i dag.
          </p>
          <p xml:id="i-UQUi6s74jmhkwbhjSoiQPk">
            I dag råder bostadsbrist i en majoritet av landets kommuner.
            Bristen på bostäder begränsar människors frihet och i förlängningen
            samhällets utveckling. Det saknas framför allt hyresrätter med
            rimliga hyror, något marknaden inte klarar av att bygga på egen
            hand. Bostadsbristen ska byggas bort med en politik för ökat bostadsbyggande,
            med fokus på miljövänliga hyresrätter med rimliga hyror. För det
            krävs att staten tar ett större ansvar för finansieringen och
            att kommunerna tar ett större ansvar för en bostads­försörjning
            för alla oavsett inkomst.
          </p>
          <p xml:id="i-KMgoQYh8v5nVhRefTVwWe2">
            I takt med de ökade klassklyftorna har bostadssegregationen ökat.
            Olika grupper lever åtskilda i olika bostadsområden. Skillnaderna
            mellan dessa områden är ofta mycket stora vad gäller inkomst,
            utbildningsnivå, hälsa och förväntad livslängd. Bostadssegregationen
            behöver brytas med en politik för minskade klyftor och ett förändrat
            bostadsbyggande med fokus på en jämlik och hållbar stadsutveckling.
            För detta krävs insatser i såväl socioekonomiskt eftersatta som
            mer välbärgade områden, vilket förutsätter en tydlig offentlig
            styrning, reglering och planering.
          </p>
          <p xml:id="i-KKAXHtLtq5cFVE1V8FA8tH">
            I dag står bygg- och fastighetssektorn för omkring 20 procent
            av Sveriges totala utsläpp av växthusgaser. Därutöver bidrar sektorn
            till stora utsläpp utomlands genom import av byggprodukter. Av
            de totala utsläppen från sektorn står byggverksamhet och uppvärmning
            för cirka 40 procent vardera. Om vi ska nå det klimatmål som riksdagen
            slagit fast måste bygg- och fastighetssektorn minska sin klimatpåverkan
            ur ett livscykel­perspektiv. För det krävs ett mer hållbart byggande
            och en ökad energieffektivisering, vilket förutsätter högre krav
            och statliga styrmedel. I denna motion redogör vi för vår bostadspolitik
            och vad vi anser bör göras för att skapa bra bostäder för alla.
          </p>
          <head xml:id="i-99ZB5oN6ycoMG4KSz1ceWE" type="h1">
            4 Bostaden är en social rättighet
          </head>
          <p xml:id="i-YMjPSr8RwS2QuYdL2swFzW">
            Rätten till bostad är en grundläggande mänsklig rättighet, vilket
            slås fast i FN:s deklara­tion om de mänskliga rättigheterna. Samhället
            har ett uttalat ansvar för bostadsförsörj­ningen. Av regeringsformen
            framgår att det allmänna särskilt ska trygga rätten till bl.a.
            bostad (1 kap. 2 § RF). I verkligheten ser det dock annorlunda
            ut. Allt fler förvägras rätten till ett eget hem trots regeringsformens
            tydliga formulering.
          </p>
          <p xml:id="i-JTQWevi5bbSmL6tipza9vB">
            Vänsterpartiet menar att alla människor ska ha möjlighet att
            leva i bra bostäder till rimliga kostnader i en miljö där en kan
            känna sig trygg. Så är det inte i dag i bostads­bristens Sverige.
          </p>
          <p xml:id="i-DAnNaiJUyiFP6pCYP41KY">
            Under efterkrigstiden lades den svenska bostadspolitiken om.
            Den tidigare marknads­styrda bostadspolitiken hade lett till svår
            trångboddhet, undermåliga boendemiljöer och ockerhyror. Omläggningen
            innebar att bostadspolitiken i stället blev en naturlig del av
            den generella välfärdspolitiken: aktiv, omfattande och utan inslag
            av särlösningar för låginkomsthushåll. Samhället tog ansvar för
            att folket skulle ha bra bostäder med god standard till rimliga
            kostnader. Ansvaret fördelades mellan stat och kommuner. Staten
            tog ansvar för att rättsliga och finansiella instrument fanns
            tillgängliga för bostadsbygg­andet, medan kommunerna tog ansvar
            för planering och genomförande. Gemensamma insatser vidtogs för
            att bygga bort bostadsbristen. I början av 1970-talet, när miljonpro­grammet
            avslutades, var bostadsbristen väsentligt mindre. Utan en statlig
            bostadspolitik, med aktiva insatser och omfattande statligt stöd,
            hade detta inte varit möjligt.
          </p>
          <p xml:id="i-RoMAJxZK5HrvGTUwoaS79z">
            Den statliga bostadspolitiken nedmonterades under 1990-talet.
            Subventioner och statlig inblandning har ersatts med ett marknadsstyrt
            bostadsbyggande. I dag är bostads­politiken varken tillräckligt
            aktiv eller omfattande. Staten har trätt tillbaka till förmån
            för marknaden. Särlösningar för personer med låga inkomster, s.k.
            social housing, framhålls av allt fler som ett sätt att lösa bostadsbristen
            för dem som inte har råd att köpa en bostad. Bostaden har gått
            från att vara ett gemensamt projekt till en privatsak, från en
            social rättighet till ett investeringsobjekt på en marknad. Resultatet
            är tydligt: Det har under lång tid byggts för lite, för sakta
            och för dyrt. Marknadens ensidiga vinstintresse, i stället för
            socialt ansvarstagande, har återigen visat sig stå i vägen för
            att lösa bostadsbristen för flertalet medborgare.
          </p>
          <p xml:id="i-JFXxyMgyDjH2FvX7ditnBG">
            Vänsterpartiet menar att bostadsbristen måste mötas med ökat
            politiskt ansvarsta­gande i form av en politik med höga ambitioner.
            Vi behöver återskapa en statlig bostads­politik värd namnet –
            aktiv, omfattande och enligt principen om generell välfärd. Vänsterpartiet
            eftersträvar en sammanhållen bostadsmarknad där alla, oavsett
            inkomst, garanteras en bra bostad med god standard till rimliga
            kostnader. En politik med olika typer av särlösningar för stora
            grupper står i motsättning till detta. En sådan politik kommer
            långsiktigt att försvaga stödet för en bostadspolitik som når
            vår målsättning om goda bostäder för alla. Frågan om att bygga
            bort bostadsbristen, med fokus på hyres­rätter, bör därför prioriteras.
            För detta krävs statliga insatser i form av ekonomiskt stöd för
            ökat byggande. Vänsterpartiet menar att bostaden är en social
            rättighet och att bostadspolitiken därmed bör vara en grundläggande
            del av den generella välfärds­politiken.
          </p>
          <head xml:id="i-2vBpHEfdmMYBUFppsu4KkR" type="h2">
            4.1 Nytt bostadspolitiskt mål
          </head>
          <p xml:id="i-9LgETk16DzxTdvg6pj1Rg8">
            Det bostadspolitiska mål som riksdagen antagit återspeglar inte
            de samhällsbehov och utmaningar som bostadsbyggandet kräver. Vi
            anser därför att det nuvarande bostads­politiska målet bör avskaffas
            och föreslår att det införs ett nytt bostadspolitiskt mål enligt
            följande:
          </p>
          <p xml:id="i-KSff1jBEw9EjGzx3VX7JnL">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyg­gelsemiljön ska utgå ifrån människors
            behov, bidra till jämlika förhållanden och särskilt främja en
            god uppväxt för barn och ungdomar. Vid planering, byggande och
            förvaltning ska en ekologiskt, ekonomiskt och socialt hållbar
            utveckling vara grund för verksamheten.
          </p>
          <p xml:id="i-Tu7pSHunBTtWuPxc1zi5ia">
            Vad som ovan anförts om ett nytt bostadspolitiskt mål bör riksdagen
            ställa sig bakom och ge regeringen till känna.
          </p>
          <head xml:id="i-Rw6DG3TKvegdxKp8j77iin" type="h2">
            4.2 Nationell strategi för att säkerställa allas rätt till bostad
          </head>
          <p xml:id="i-9PyJazVEPK3ErfSsfqud2A">
            I mars 2019 riktade FN:s dåvarande rapportör för bostadsfrågor,
            Leilani Farha, skarp kritik mot regeringens bostadspolitik. I
            ett brev till regeringen uttrycker Farha en sär­skild oro över
            de lagar och policyer som har gjort att globalt kapital kunnat
            investeras i bostäder som säkerhet för finansiella instrument.
            Den s.k. finansialiseringen av bostads­marknaden, som detta är
            ett uttryck för, får enligt Farha katastrofala konsekvenser för
            hyresgästerna. Fenomenet är inget nytt och inget unikt för Sverige
            – fastighetsspekula­tion på bekostnad av hyresgästers trygghet
            sker över hela världen, vilket skildras i dokumentärfilmen ”Push”.
          </p>
          <p xml:id="i-XcZ6ureaEQNUiNe94cuxJW">
            Ett tydligt exempel på detta är den utveckling vi sett på senare
            år i Sverige där risk­kapitalbolagsägda fastighetsbolag köper
            upp hyresfastigheter, renoverar lägenheterna och höjer hyrorna
            kraftigt. De hyresgäster som inte klarar av att betala de högre
            hyrorna tvingas flytta. Fenomenet kallas renovräkning och har
            drabbat många hyresgäster runt om i Sverige. Farha är bekymrad
            över att regeringen har accepterat finansialiseringen av bostadsmarknaden
            och inte gjort några försök att reglera problemet – i synnerhet
            då regeringen, enligt såväl internationella konventioner som regeringsformen,
            ska trygga rätten till bostad.
          </p>
          <p xml:id="i-9apGBgQQyW9CXu9UWwd2aQ">
            I brevet uppmanar Farha regeringen att dels erkänna den inverkan
            som finansialise­ringen av bostadsmarknaden har på bostaden som
            en social rättighet, dels vidta åtgärder för att återupprätta
            bostaden som en social rättighet. Om regeringen misslyckas lever
            Sverige, enligt Farha, inte upp till sina åtaganden vad gäller
            internationella konvention­er. Regeringens svar på Farhas brev
            var kortfattat och passivt, vilket visar att regeringen inte verkar
            ta frågan på allvar.
          </p>
          <p xml:id="i-NwrV5F8nxZzdUtKxoxu18W">
            Farha har därefter, i samband med besök i Sverige, framhållit
            att regeringen bör ta fram en nationell strategi för att säkerställa
            allas rätt till en bostad till en överkomlig kostnad. Vänsterpartiet
            delar Farhas uppfattning. Strategin bör ligga till grund för reger­ingens
            övergripande bostadspolitik.
          </p>
          <p xml:id="i-Reu9eJnArwZeioP9z5cTrQ">
            Regeringen bör ta fram en nationell strategi för att säkerställa
            allas rätt till en bostad till en överkomlig kostnad. Detta bör
            riksdagen ställa sig bakom och ge regeringen till känna.
          </p>
          <head xml:id="i-5z5mYeYhW1RKwffPQwp6AA" type="h1">
            5 Bostadssocial utredning
          </head>
          <p xml:id="i-Xuyd6jtPS1JEmKoQ3zpHhd">
            I början av 1930-talet präglades den svenska bostadsmarknaden
            av bostadsbrist, trång­boddhet och ojämlikhet. För att kartlägga
            problem och ta fram förslag på åtgärder till­satte den socialdemokratiska
            regeringen en utredning – den s.k. bostadssociala utred­ningen.
            I utredningen ingick radikala ekonomer, arkitekter och byggmästare.
            Utredning­en, som verkade under åren 1933–1947, lade grunden för
            den generella bostadspolitiken som etablerades under efterkrigstiden.
            Samhället tog ansvar för att alla, oavsett inkomst, skulle garanteras
            en bra bostad. Successivt byggdes bostadsbrist och trångboddhet
            bort.
          </p>
          <p xml:id="i-A8zWSkXYQyHBf9vCzy3yyE">
            I dag präglas svensk bostadsmarknad återigen av bostadsbrist
            och trångboddhet, om än i annorlunda skepnad. Bostadsbristen slår
            hårdast mot de grupper i samhället som har lägst inkomster: unga,
            nyanlända, ensamstående, sjukskrivna och arbetslösa. Dessa grupper
            har svårt att efterfråga de bostäder som byggs. Kommunernas bostadssociala
            verktyg, såsom sociala kontrakt och sociala förturer, räcker inte
            för att garantera alla medborgare en bostad. Samtidigt har allmännyttans
            roll förändrats genom krav på affärsmässighet, vilket påverkar
            de kommunala bostadsbolagens möjlighet att ta socialt ansvar.
            Sammanfattningsvis befinner vi oss i ett läge där stora grupper
            inte kommer in på bostadsmarknaden utan är hänvisade till otrygga
            boendelösningar och trångboddhet. Bostadsmarknaden präglas därmed
            återigen av ojämlikhet – en ojämlikhet nära länkad till de inkomst-
            och förmögenhetsklyftor som ökat i Sverige de senaste decennierna.
          </p>
          <p xml:id="i-Jgejy2DHtDMijQMv2YjD6S">
            Allt fler röster höjs nu för att tillsätta en ny bostadssocial
            utredning med uppdrag att dels undersöka hur situationen ser ut,
            dels ta fram konkreta förslag för att alla medbor­gare, oavsett
            inkomst, ska garanteras en bostad. Förslaget om att tillsätta
            en bostads­social utredning har framförts av såväl forskare som
            myndigheter. Exempelvis har Martin Grander, fil.dr i urbana studier
            vid Malmö universitet, föreslagit att det bör till­sättas en ”ny
            kompetent bostadssocial utredning som ger en empiriskt grundad
            bild av hur stor bostadsbristen är, vem som drabbas och vilka
            alternativen är för en nationellt sammanhållen bostadsförsörjning
            som inte lämnar någon utanför” (Dagens Samhälle 2019-02-08). Länsstyrelsen
            i Stockholm har lagt fram ett liknande förslag (Länsstyrel­sen
            Stockholm: rapport 2019:13).
          </p>
          <p xml:id="i-YSQYsdDEjsf7vZiWuEzjCF">
            Vänsterpartiet anser, i likhet med forskare och myndigheter,
            att det bör tillsättas en ny bostadssocial utredning. Utredningen
            bör få i uppdrag att dels kartlägga hur boende­problemen yttrar
            sig och deras bakomliggande orsaker, dels föreslå åtgärder för
            att komma till rätta med problemen. Vi har därför föreslagit att
            regeringen bör tillsätta en bostadssocial utredning med uppdrag
            att dels undersöka situationen på bostadsmark­naden vad gäller
            bostadsbrist, bostadsojämlikhet och segregation, dels lämna förslag
            på åtgärder som garanterar alla medborgare en bostad oavsett inkomst
            (mot. 2019/20:1621).
          </p>
          <p xml:id="i-2QYqAWARP5gGRkFW7k22Dg">
            I maj 2020 tillsatte S-MP-regeringen en utredning som ligger
            i linje med vårt för­slag: En socialt hållbar bostadsförsörjning
            (dir. 2020:53). Uppdraget ska redovisas senast den 8 november
            2021. Vänsterpartiet välkomnar utredningen men anser, i likhet
            med Sveriges Allmännytta, att direktivet saknar ett helhetsperspektiv
            på bostadsförsörj­ningen. Exempelvis berörs inte frågan hur riksdagens
            bostadspolitiska mål ska uppnås, inte heller vilken roll marknaden
            respektive politiken ska ha för att bygga de bostäder som behövs.
            Vi kan samtidigt, i likhet med Hyresgästföreningen, konstatera
            att ambitio­nen med utredningen om en socialt hållbar bostadsförsörjning
            står i strid med regering­ens vilja att införa marknadshyror i
            nyproduktion. Om regeringen menar allvar med att vilja skapa förutsättningar
            för en socialt hållbar bostadsförsörjning som underlättar situationen
            för hushåll som har svårt att skaffa en bostad på marknadens villkor
            bör man placera utredningen om marknadshyror där den hör hemma
            – i papperskorgen.
          </p>
          <head xml:id="i-E1aUdWSTnhJPL4pZacW34P" type="h1">
            6 Bygg bort bostadsbristen
          </head>
          <p xml:id="i-TzzatpHNWFmCmL3dsw5s77">
            Enligt Boverkets senaste bostadsmarknadsenkät anger 212 av de
            286 kommuner som besvarat frågan att det råder underskott på bostäder
            på den lokala bostadsmarknaden. Bostadsbristen är värst i storstadsregionerna
            och på högskoleorter, men även många mindre kommuner har underskott
            på bostäder. Sammantaget bor omkring 90 procent av landets befolkning
            i kommuner med bostadsbrist. Hyresrätter är den upplåtelseform
            som flest kommuner uppger behöver tillkomma (Boverket 2020: Bostadsmarknadsenkäten
            2020).
          </p>
          <p xml:id="i-5NDJuTie1KAT5fZCjNHiqs">
            De senaste åren har det byggts många nya bostäder, men mycket
            av det som byggts har varit för dyrt för stora grupper i samhället.
            Nu sjunker efterfrågan på dessa bostäder men behovet av nya bostäder
            är fortfarande mycket stort. Det är kort sagt brist på bostäder
            som folk har råd att efterfråga, framför allt hyresrätter med
            rimliga hyror.
          </p>
          <p xml:id="i-XpLCLhcMfWBx3r7JceVxYL">
            Bostadsbristen begränsar människors möjligheter att ta ett jobb,
            studera och etable­ras i det svenska samhället. Därigenom påverkas
            individernas frihet, ekonomins tillväxt och samhällets utveckling
            negativt. Det leder till ökade klyftor och segregation. Bostads­bristen
            innebär att trångboddhet blir allt vanligare. I dag bor drygt
            200 000 unga vuxna hemma hos sina föräldrar trots att de hellre
            skulle bo på ett annat sätt. Följden blir att människors livssituation
            försvåras och att deras drömmar och frihet inskränks. Bristen
            på bostäder, framför allt hyresrätter, är även en hämmande faktor
            för kommuners och regio­ners utveckling. Den kan också bli till
            ett hot mot välfärden när de som ska arbeta inom t.ex. vård och
            omsorg inte hittar lämpliga bostäder på rimligt avstånd från arbetsplatsen.
          </p>
          <p xml:id="i-W12zuCfnyDwWAnkL23cbBW">
            Människor måste kunna flytta dit där jobb och utbildningsplatser
            finns. Arbetsmark­nadens funktionssätt påverkas negativt när inte
            minst unga människor tvingas tacka nej till arbeten för att de
            saknar bostad. I en undersökning som gjorts på uppdrag av Hyres­gästföreningen
            uppger sju av tio tillfrågade arbetsgivare i landets tre storstadsregioner
            att bostadsbristen i någon mån försvårar möjligheterna att rekrytera
            personal. Vidare har HSB låtit beräkna konsekvenserna av bostadsbristen
            för tillväxten i Stockholmsregionen den närmaste tjugoårsperioden.
            Kostnaden uppskattas till flera hundra miljarder kronor. Även
            om man bör använda den här typen av siffror med en viss försiktighet
            kan man konstatera att bostadsbristen påverkar tillväxten negativt.
          </p>
          <p xml:id="i-NCkjJoCgsrFchZYjqxjK2U">
            Enligt Boverkets senaste byggbehovsprognos behövs i snitt cirka
            64 000 nya bostäder varje år fram till 2027. Totalt sett behövs
            640 000 nya bostäder under tioårsperioden 2018–2027 för att svara
            mot den framtida befolkningsutvecklingen och kompensera för det
            underskott av bostäder som finns sedan tidigare. Tre av fyra bostäder
            behöver tillkom­ma i storstadsregionerna (Boverket 2020: Regionala
            byggbehovsberäkningar 2018–2027). För att bygga dessa bostäder
            krävs krafttag från statens sida.
          </p>
          <head xml:id="i-5muGUGDzLsa4M7VstKPVXy" type="h2">
            6.1 Bostadspolitiska satsningar 2014–2018
          </head>
          <p xml:id="i-2YTTmAi73MdWHbJUdWQyLZ">
            Under förra mandatperioden genomförde Vänsterpartiet och S‑MP-regeringen,
            inom ramen för budgetsamarbetet, de största bostadspolitiska satsningarna
            på 20 år. Vi inför­de bl.a. ett investeringsstöd för hyresrätter
            och studentbostäder, ett stöd för renovering och energieffektivisering
            av flerbostadshus i miljonprogramsområden och en bygg­bonus till
            de kommuner som planerar för och bygger bostäder. Våra gemensamma
            satsningar har gett resultat. Rekordmånga nya bostäder har byggts,
            varav många hyres­rätter. Eftersatta flerbostadshus har renoverats
            och energieffektiviserats. Kommuner planerar för fler bostäder
            och tar ansvar för bostadsförsörjningen i större utsträckning
            än tidigare.
          </p>
          <p xml:id="i-PsSK7WA8XMHLZFb3zmtE5L">
            I budgeten för 2019, som byggde på Moderaternas och Kristdemokraternas
            budget­motion, avvecklades samtliga bostadspolitiska satsningar.
            Som ett resultat av januari­överenskommelsen mellan S, MP, C och
            L har investeringsstödet för hyresbostäder och studentbostäder
            återinförts. Vänsterpartiet välkomnar detta men kan konstatera
            att be­tydligt fler insatser behövs för att bygga bort bostadsbristen
            och rusta upp det befintliga bostadsbeståndet.
          </p>
          <head xml:id="i-LKPE2LUf2zseTL3CHyJpeA" type="h2">
            6.2 Ytterligare bostadspolitiska satsningar krävs
          </head>
          <p xml:id="i-7MUz53cmfr5mdgJUqeewLx">
            Samtidigt som det råder bostadsbrist i en majoritet av landets
            kommuner sjunker nu byggtakten. Efter toppen åren 2018 och 2019,
            då knappt 60 000 bostäder tillkom per år, avtar nu antalet färdigställda
            bostäder. Enligt Boverkets indikatorer (juni 2020) färdig­ställs
            i år cirka 53 000 bostäder, och nästa år cirka 47 000 bostäder.
            Enligt Boverkets prognos minskar vidare antalet påbörjade bostäder
            med cirka 15 procent i år, då 44 500 bostäder beräknas påbörjas,
            inräknat nettotillskott genom ombyggnad. År 2021 beräknas runt
            41 500 bostäder påbörjas. Hur stort det faktiska utfallet blir
            är förstås svårt att säga p.g.a. coronapandemin.
          </p>
          <p xml:id="i-SHw9RrfMcJ9oCAY7t58hQS">
            För Vänsterpartiet är det uppenbart att det, oavsett coronapandemin,
            krävs ytterli­gare bostadspolitiska satsningar för att dels upprätthålla
            en hög byggtakt och bygga de bostäder som behövs, främst hyresrätter
            med rimliga hyror, dels energieffektivisera och renovera det befintliga
            beståndet. Genom att utöka och bredda de bostadspolitiska sats­ningarna
            kan vi minska bostadsbristen, genomföra nödvändiga renoveringar
            och sam­tidigt ge en nödvändig injektion i svensk ekonomi under
            coronakrisen. Vi vill genom­föra tre sådana satsningar.
          </p>
          <p xml:id="i-6XsEzvn21podMmEEA18Vgz">
            För det första vill vi utöka och förbättra det statliga investeringsstödet
            för hyres­bostäder. Reglerna för investeringsstödet bör ändras
            i enlighet med förslaget i SOU 2017:108 så att en viss del av
            stödet betalas ut i förväg. Det ökar möjligheterna att använda
            investeringsstödet som eget kapital under byggtiden och underlättar
            därmed finansieringen.
          </p>
          <p xml:id="i-RU9bSboC7K7sfuaqQbzn83">
            För det andra vill vi återinföra och utöka stödet för energieffektivisering
            och reno­vering av flerbostadshus och utomhusmiljöer. Stora delar
            av det svenska miljonpro­grammet är i behov av renovering, effektivare
            energianvändning och förbättrade utom­husmiljöer. För 140 000
            lägenheter är renoveringsbehovet akut enligt en rapport från det
            statliga forskningsinstitutet Rise. Boverket beräknar kostnaderna
            för renoveringar av miljonprogrammen till mellan 300 och 500 miljarder
            kronor. Ett riktat statligt stöd med fokus på renovering är helt
            avgörande för att åtgärda behoven.
          </p>
          <p xml:id="i-ApMbuqgeTtVtBP5mDCDER7">
            För det tredje vill vi införa statliga topplån för nyproduktion
            av hyresrätter. Fram till början av 1990-talet gav staten omfattande
            subventioner och förmånliga lån till bygg­bolag i syfte att bygga
            bostäder. Detta stöd avskaffades av den borgerliga regeringen
            under åren 1991–1994. Bostadsbyggandet har därefter skett på marknadens
            villkor och finansieringsansvaret har flyttats över på hushållen.
            Sammantaget har detta lett till min­skad nyproduktion av hyresrätter
            och högre skuldsättning för hushållen. För att ytter­ligare stimulera
            byggandet av hyresbostäder vill vi att staten ska ta över delar
            av risken för hyresrättens finansiering genom att erbjuda topplån
            med låg ränta som ersätter större delen av det egna kapitalet
            för byggbolagen. Ett liknande förslag har lagts fram av Hyresgästföreningen.
            Med ett statligt utfärdat topplån på 25 procent av investeringen
            återstår 5 procent för investeraren att skjuta till. Resterande
            70 procent ska som i dag finansieras av banksektorn.
          </p>
          <p xml:id="i-RBDhDgTjSsCCnqSMgBJwMr">
            I vår budgetmotion för 2021 (mot. 2020/21:3170) samt i vår motion
            för utgiftsområde 18 (mot. 2020/21:3192) redogör vi för dessa
            satsningar.
          </p>
          <head xml:id="i-81wzYU3iMrkFwiakdVjx7U" type="h2">
            6.3 En mer jämlik balans mellan hyresrätt och bostadsrätt
          </head>
          <p xml:id="i-TZz6Zakbi39w76bsyjYGoF">
            Vänsterpartiet anser att politiken har ansvar för att det byggs
            fler bostäder, men också för att rätt typ av bostäder byggs. De
            senaste åren har det byggts mer bostadsrätter än hyresrätter.
            Många av dessa bostadsrätter har varit dyra och exklusiva, riktade
            till en köpstark medelklass. Nu sjunker efterfrågan på dessa bostäder
            men behovet av nya bostäder kvarstår. Det som framför allt behövs
            är hyresrätter med rimliga hyror. För att bygga dessa bostäder
            behöver politiken ta ansvar dels genom olika former av stöd, dels
            genom en tydligare styrning.
          </p>
          <p xml:id="i-BXZ7L2wDa9ivMF6Gz6BNjd">
            På initiativ från Vänsterpartiet har riksdagen fattat beslut
            om att minst hälften av de bostäder som byggs ska vara hyresrätter
            (bet. 2016/17:CU14). Det är ett bra första steg men vi anser att
            mer behöver göras. Det krävs en tydlig åtgärdsplan samt en tidsplan
            för att åstadkomma en mer jämlik balans mellan hyresrätt och bostadsrätt.
          </p>
          <p xml:id="i-AZP73hg15WsR4ha2i9QZKE">
            Regeringen bör återkomma med en åtgärdsplan och tidsplan för
            en mer jämlik balans mellan hyresrätt och bostadsrätt. Detta bör
            riksdagen ställa sig bakom och ge regeringen till känna.
          </p>
          <head xml:id="i-8jF1bwy6dq8df3Wf83mZ1m" type="h2">
            6.4 Utred Wienmodellen
          </head>
          <p xml:id="i-QiYqX5r1ZGM4XheLybvGWp">
            I Österrikes huvudstad Wien förs en medveten, social bostadspolitik
            med fokus på hyresbostäder. Köerna är korta, nyproduktionen hög
            och hyrorna rimliga. 75 procent av befolkningen bor i hyresrätt,
            varav hälften av beståndet subventioneras eller ägs av staden
            själv. Bostadsbyggandet planeras utifrån fyra övergripande principer:
            det ska vara kostnadseffektivt, socialt hållbart, estetiskt och
            klimatsmart. Nyproducerade hyres­rätter byggs bredvid äldre hyreshus
            med lägre standard, vilket bidrar till att minska boendesegregationen.
            Wien är en av Europas minst segregerade huvudstäder.
          </p>
          <p xml:id="i-QLD6V5fekeLtWgLN3kKreL">
            Systemet bygger på en finansieringsmodell där det offentliga
            tar huvudansvar. Nyproduktionen av hyresrätter finansieras dels
            via statliga bostadsfinansieringsbidrag (vilka finansieras med
            en statlig löneskatt motsvarande 0,05 procent av inkomsten), dels
            via bostadssubventioner (motsvarande 5 procent av Wiens totala
            budget). Byggbolagen erbjuds förmånliga lån motsvarande 30–50
            procent av investeringskostnaden. Återbetal­ningsperioden är på
            35 år med en fast ränta om 1 procent. Villkoret för att ta del
            av lånen är att hyrorna inte höjs högre än lägenheternas självkostnad.
            Byggbolagen tillåts göra vinst, men bara en högst marginell sådan.
            Sammantaget möjliggör Wienmodellen en hög nyproduktion av hyresrätter
            med rimliga hyror för att möta medborgarnas behov.
          </p>
          <p xml:id="i-6GKynYxHjN9LUje382AaDA">
            Wienmodellen kan sammanfattas i två principer: bredd och långsiktighet.
            Bredd såtillvida att det är en modell för de många, inte enbart
            för de få. Modellen möjliggör att även låginkomsttagare har råd
            att flytta in i en nybyggd lägenhet. Långsiktighet såtillvida
            att bostadsbyggandet ses som något som ska ge långsiktig nytta,
            inte generera kortsiktiga vinster (Pelling 2019: Wienmodellen
            – Inspiration till en ny social bostadspolitik).
          </p>
          <p xml:id="i-NWAKkMg98pG9vbHL4CAhR1">
            Vänsterpartiet anser att svensk bostadspolitik har mycket att
            lära av den bostads­politik som förs i Wien, i synnerhet vad gäller
            finansieringen av nyproduktion av hyres­rätter.
          </p>
          <p xml:id="i-Bn1sn61RTrquasX6RYUzzQ">
            Regeringen bör tillsätta en utredning med uppdrag att dels studera
            Wienmodellen med fokus på finansieringen av nyproduktion av hyresrätter,
            dels föreslå hur mot­svarande modell skulle kunna tillämpas i
            Sverige. Detta bör riksdagen ställa sig bakom och ge regeringen
            till känna.
          </p>
          <head xml:id="i-8nmVV1nUneNa5XBAgfXf2Q" type="h1">
            7 Ett statligt byggbolag
          </head>
          <p xml:id="i-VnMzzA6Sxy1G4kRmyNHR53">
            Den svenska byggmarknaden domineras av fyra stora företag: Peab,
            Skanska, NCC och JM. Även om marknadskoncentrationen inom den
            svenska byggsektorn har minskat över tid så är den fortfarande
            relativt hög. Om man utgår från hela byggbranschens nettoomsättning
            på cirka 500 miljarder kronor 2016 har de fyra största företagen
            en marknadsandel om cirka 23 procent. Marknadskoncentrationen
            är särskilt hög inom anläggningsbranschen (Konkurrensverket 2018:
            rapport 2018:7).
          </p>
          <p xml:id="i-7is8PBHn5KfaDGhqwGYuuo">
            Att fyra bostadsjättar kontrollerar bostadsmarknaden innebär
            inte bara svårigheter för mindre aktörer. Genom höga vinstmarginaler
            på uppemot 20 procent pressas både bostadspriser och hyror uppåt.
            Flera aktörer, däribland Sveriges Allmännytta, har ut­tryckt oro
            för att det inte bara påverkar bostadsbyggandet utan också samhällsbyggandet
            i stort och i förlängningen svensk konkurrenskraft.
          </p>
          <p xml:id="i-FmfjLJL4xY18KnCrnh14F8">
            Det är tydligt att det behövs åtgärder för att sätta tryck på
            byggbolagen att öka produktiviteten. Vänsterpartiet vill därför
            se ett statligt allmännyttigt byggbolag med uppgift att bygga
            lägenheter, främst hyresrätter, som alla ska ha råd att efterfråga.
            Bolaget ska vara affärsdrivande men ha måttliga avkastningskrav.
            Vi kan konstatera att såväl LO som Byggnads har presenterat liknande
            förslag (LO 2019: Program för jämlikhet; Byggnads 2019: Bostäder
            åt alla! Sverige behöver en [ny] bostadspolitik).
          </p>
          <p xml:id="i-P6DPTXmoAGxH32wXhZMshA">
            Ett statligt byggbolag skulle både ge en bättre möjlighet till
            politisk styrning och säkra långsiktigheten i samhällsbyggandet.
            I dag styr konjunkturen byggandet men en statlig aktör skulle
            kunna säkerställa en jämnare byggtakt, vilket i förlängningen
            är positivt även för andra inom byggbranschen. Ett statligt byggbolag
            kan också ta regionala hänsyn och agera på ett sätt som gynnar
            hela landet. Det skulle t.ex. kunna satsa på områden som andra
            byggbolag bedömer som riskabla, exempelvis mindre landsbygdskommuner.
          </p>
          <p xml:id="i-Ps8XhumfC3kjp2tecrwUW7">
            Regeringen bör se över hur ett statligt byggbolag med uppgift
            att bygga lägenheter, främst hyresrätter, som alla ska ha råd
            att efterfråga kan upprättas. Detta bör riksdagen ställa sig bakom
            och ge regeringen till känna.
          </p>
          <head xml:id="i-Q67FXBWRMvyFNhH6dR6Lhj" type="h1">
            8 Markpolitiken – ett viktigt verktyg för kommunerna
          </head>
          <p xml:id="i-CZaL42vxz53tw6eqJk5HCv">
            Kommunerna har en viktig roll när det gäller att öka bostadsbyggandet.
            Det är bl.a. kommunerna som tar fram detaljplaner som anger hur
            områden ska bebyggas. Ska det byggas fler bostäder behöver planberedskapen
            vara god. Samtidigt behöver kommu­nerna ha bra markpolitiska verktyg
            för att bygga de bostäder som behövs. Vänsterpartiet kan konstatera
            att kommunernas nuvarande markpolitiska verktyg inte räcker för
            att uppnå ett högt byggande. För att öka bostadsbyggandet bör
            kommunernas verktyg vässas.
          </p>
          <p xml:id="i-3Ex1t9CdYUP6nH4yh4JuVZ">
            En förutsättning för att genomföra viktiga samhällsbyggnadsåtgärder
            är att kommu­nen också äger exploaterbar mark. I kommuner som
            blir beroende av enskilda mark­ägares goda vilja att planlägga
            och därefter bygga riskerar bostadsbyggandet att bli ojämnt, oberäkneligt
            och otillräckligt. Kommunernas möjlighet att förvärva attraktiv
            byggmark har dock minskat efter det att den borgerliga regeringen
            avskaffade förköps­lagen 2010. Förköpslagen innebar att kommunen
            hade förköpsrätt till en fastighet vid en överlåtelse som uppfyllde
            de kriterier som lagen uppställde. Lagen var ett viktigt red­skap
            för kommunernas fysiska planering och tätbebyggelseutveckling
            och ett stöd för fler exploateringsavtal. Vänsterpartiet anser
            att en ny förköpslag bör införas i syfte att förbättra kommunernas
            möjligheter att planera för och bygga fler bostäder.
          </p>
          <p xml:id="i-Dfwczn8XNstq5SqT6ALbqY">
            Det bör införas en ny förköpslag. Detta bör riksdagen ställa
            sig bakom och ge reger­ingen till känna.
          </p>
          <p xml:id="i-GPUQ7FNfNGmnXP8dC2yeQ1">
            Dagens bostadsbrist driver upp priserna på mark. Detta har fått
            till följd att bygg­herrar som av kommunen har fått tillgång till
            planlagd mark i syfte att bygga på den låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta har bl.a. bekräftats av
            Dagens Nyheters granskning 2016. Enligt granskningen, som omfattade
            omkring 25 000 bostäder i lägen­hetshus som byggdes klart 2015,
            är detta en viktig anledning till att det byggs för lite och för
            sakta (DN 2016-07-31). Att hålla på mark på det här sättet innebär
            att byggbar mark inte blir bebyggd trots att det finns ett stort
            behov. Vänsterpartiet kan inte accep­tera en ordning där byggherrarnas
            fördröjande vinstupplägg tillåts styra bostadsutbudet samtidigt
            som det råder bostadsbrist i stora delar av landet.
          </p>
          <p xml:id="i-JVYH6d2gQS4wzeQodzV3wz">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (mot. 2015/16:373).
          </p>
          <p xml:id="i-NJJ58QeA7obsvJb29KWTA9">
            I juni 2017 tillsatte S‑MP-regeringen, efter en överenskommelse
            med Vänsterpartiet, en utredning med uppdrag att se över kommunernas
            möjligheter att säkerställa att befintliga byggrätter tas i anspråk
            och bebyggs (dir. 2017:74). Vänsterpartiets riksdags­ledamot Nooshi
            Dadgostar förordnades som särskild utredare. Utredningens betänkande
            presenterades i augusti 2018. Betänkandet innehåller ett antal
            konkreta förslag som syftar till att kommunerna i högre utsträckning
            kan säkerställa att byggrätter tas i anspråk utan onödigt dröjsmål
            (SOU 2018:67). Betänkandet har remissbehandlats men hittills har
            inga förslag lagts fram i riksdagen. Vänsterpartiet anser att
            utredningens förslag bör genomföras i syfte att ge kommunerna
            fler verktyg för att kunna öka bygg­takten.
          </p>
          <p xml:id="i-WCFierDbvxXpSZpSgo74MC">
            Regeringen bör lägga fram lagförslag i linje med dem som presenterades
            i Byggrätts­utredningens betänkande (SOU 2018:67). Detta bör riksdagen
            ställa sig bakom och ge regeringen till känna.
          </p>
          <head xml:id="i-5gHPtWDY1VeDQBZqRFQ1ZN" type="h1">
            9 Bättre planering för fler och energieffektiva bostäder
          </head>
          <p xml:id="i-DwDWfTen4yUoku2f7F9Wff">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upp­låtelseformer.
            På så vis förbättras möjligheterna för den enskilde att få ett
            bra och ända­målsenligt boende. De regler som styr planering och
            byggande måste vara förutsägbara och enhetliga och fylla sitt
            syfte. Reglerna finns till för att skydda människor från dåliga
            bostadsförhållanden samtidigt som utveckling, kvalitet och långsiktig
            hållbarhet ska stimuleras.
          </p>
          <p xml:id="i-YaT4Ux7HsevzXUoMsGTN4J">
            En konkret åtgärd för att styra att det byggs bostäder som människor
            efterfrågar kan vara att förändra plan- och bygglagen så att kommunerna
            ges möjlighet att föreskriva en viss upplåtelseform i detaljplan.
            Förutsättningarna för att använda översiktsplaner på motsvarande
            sätt bör också ses över.
          </p>
          <p xml:id="i-SErk5jJWrFgvBS1tJomwww">
            I januari 2017 tillsatte S‑MP-regeringen en utredning med uppdrag
            att bl.a. se över och lämna förslag på hur översiktsplaneringen
            kan utvecklas (dir. 2017:6). Utredningen föreslår bl.a. en ny
            lag som innebär att kommunen ska kunna bestämma att bostäder som
            byggs på mark som kommunen eller ett kommunalt aktiebolag äger
            bara ska få upplåtas med hyresrätt. Ett sådant beslut ska även
            gälla mot en ny ägare av marken. Det gör det lättare för kommunen
            att säkerställa att marken kommer att bebyggas med hyresrätter,
            om kommunen har satt upp detta som ett villkor i samband med försäljningen
            av marken. Förslaget ligger i linje med vad Vänsterpartiet föreslagit
            tidigare, dvs. att kommunen ska ges rätt att föreskriva en viss
            upplåtelseform i detaljplan (mot. 2015/16:373). Vi förutsät­ter
            att regeringen går vidare med detta förslag.
          </p>
          <p xml:id="i-DeYg6APVnDTd6fRkGNbJjT">
            Den nuvarande plan- och bygglagen (PBL) trädde i kraft 2011.
            Under ett flertal år har förändringar i lagen orsakat fördröjningar
            i arbetet då tillämpning ska implemen­teras och rättsprocesser
            fastställa ny praxis. PBL behöver vara ett transparent regelverk
            som innebär både förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn värnas.
          </p>
          <p xml:id="i-8bGzCVCnd762RgoVhijJqJ">
            I februari 2017 tillsatte regeringen en kommitté som har i uppdrag
            att genomföra en systematisk och grundlig översyn av utvalda kapitel
            i plan- och bygglagen, plan- och byggförordningen samt Boverkets
            byggregler och föreskrifter (dir. 2017:22). Även regelverkets
            ändamålsenlighet, effektivitet och omfattning ska utredas. Syftet
            är att modernisera regelverken och gynna ökad konkurrens och ökat
            bostadsbyggande. Upp­draget slutredovisades i december 2019 (SOU
            2019:68). Betänkandet har remissbehand­lats och bereds för närvarande
            inom Regeringskansliet. Vänsterpartiet kommer att ta ställning
            till konkreta förslag från utredningen när de läggs på riksdagens
            bord.
          </p>
          <p xml:id="i-2UJr7bCtJrkVz6wSRuEgqJ">
            Den byggda miljön står för en stor del av miljöpåverkan och energianvändningen
            i samhället. För att underlätta den nödvändiga omställningen till
            ett energisystem baserat på förnybara råvaror där de nationella
            miljökvalitetsmålen nås behöver den byggda miljöns energianvändning
            minska. Vänsterpartiet anser att det bl.a. är angeläget att redan
            i detaljplan kunna ställa krav på energieffektivitet, typ av uppvärmning,
            konstruk­tion m.m. Det finns redan exempel på kommuner som ofta
            skriver in den typen av krav i detaljplaner trots att PBL sätter
            klara begränsningar där. Vänsterpartiet anser därför att PBL behöver
            revideras så att det finns möjligheter att ställa denna typ av
            särkrav (och inte bara gestaltningskrav som i dag) och att det
            därmed ska öka förutsättningarna för ett mer hållbart byggande
            som är bättre ur ett energi- och klimatperspektiv.
          </p>
          <p xml:id="i-FXTzGcNj6xphVygJBgfvz6">
            Regeringen bör återkomma med ett förslag till ändring i plan-
            och bygglagen som möjliggör att ställa krav på energieffektivitet
            m.m. i detaljplan. Detta bör riksdagen ställa sig bakom och ge
            regeringen till känna.
          </p>
          <head xml:id="i-8ACLSiDjGwVGGrBpipTmgr" type="h2">
            9.1 Regionalt perspektiv i planeringen
          </head>
          <p xml:id="i-KrAZsADvHiMnu11VZhJxgF">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infrastruk­tur hänger ofta
            ihop, och i takt med att arbetsmarknadsregioner utökas och kommunika­tioner
            förbättras så följer inte heller bostadsmarknaden nödvändigtvis
            kommungränserna. I Stockholmsregionen har det t.ex. visat sig
            att den generella byggtakten i länets sex rikaste kommuner under
            flera år varit mycket låg. Dessutom har nybyggnationen till största
            delen bestått av villor och bostadsrätter. Andelen hyresrätter
            är försvinnande liten. Danderyd, Täby, Lidingö, Vaxholm, Nacka
            och Sollentuna är kommuner som inte tar ansvar vare sig för den
            bostadsbrist som finns bland ungdomar i den egna kommunen eller
            för den regionala bostadsbrist som omfattar hela länet. Ett liknande
            mönster finns i Malmö- respektive Göteborgsregionen där välbärgade
            kommuner främst planerar för och bygger bostäder som endast kan
            efterfrågas av ett fåtal.
          </p>
          <p xml:id="i-T4nP1wvukes1KndFnZW8CZ">
            Inte bara i storstadsregionerna utan också i kommuner med vikande
            befolknings­underlag kan det vara viktigt att ta hänsyn till ett
            mellankommunalt eller regionalt per­spektiv med avseende på bostadsförsörjningen.
          </p>
          <p xml:id="i-68bjNqa3JERJ3ihV7ppuih">
            Trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med byggande av nya bostads­områden.
            Mot bakgrund av detta hade Vänsterpartiet förhoppningar om att
            Bostads­planeringskommitténs slutbetänkande En ny regional planering
            – ökad samordning och bättre bostadsförsörjning (SOU 2015:59)
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-sMvGcoeQt3tQTGiDdkJoZ">
            Bostadsplaneringskommitténs arbete är gediget, och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets stor­stadsregioner, och vi hade gärna sett att kommittén
            hade gått längre. Det gäller främst förslaget om regional planering.
          </p>
          <p xml:id="i-3y22C7HFahMKXhi3UfveGa">
            I juni 2018 lade S‑MP-regeringen fram proposition 2017/18:266
            En ny regional planering. Vänsterpartiet välkomnade propositionen
            men framhöll bl.a. att den regionala planeringen bör ges större
            möjligheter att påverka kommunernas bostadsbyggande och att regional
            fysisk planering bör införas i fler län än Stockholms och Skåne
            län (mot. 2018/19:21).
          </p>
          <p xml:id="i-9Lo9VCevUzkBcVyLR6iaaJ">
            Bostadsförsörjningen är en regional fråga, och alla kommuner
            i ett län måste bidra till att bygga bort bostadsbristen. För
            att få fler kommuner att ta sitt ansvar för bostads­försörjningen
            krävs en tydligare statlig och regional styrning. Vänsterpartiet
            anser därför att det bör införas en regional fysisk planeringsnivå
            som har en mer styrande och bindande påverkan på den kommunala
            planläggningen. Den regionala nivån bör kunna styra hur stort
            antal bostäder varje kommun ska uppföra, antingen själva eller
            genom annan markägare eller bostadsexploatör.
          </p>
          <p xml:id="i-Q7uJa2UJyvQzYz9R6Mn1pH">
            Vad som ovan anförts om regional fysisk planering bör riksdagen
            ställa sig bakom och ge regeringen till känna.
          </p>
          <head xml:id="i-37Y8RyFAYj2sTpSoV5MsA9" type="h1">
            10 Nationell bostadsförsörjningsplan
          </head>
          <p xml:id="i-LU416FZdxJsFwipPmqSyz6">
            I Sverige har kommunerna en central roll för bostadsförsörjningen.
            Kommunerna har genom planmonopolet makten över den lokala fysiska
            planeringen. Genom att styra hur marken används kan kommunen påverka
            omfattningen av och inriktningen på bostads­byggandet. På bostadsmarknaden
            kan kommunerna med hjälp av allmännyttan påverka tillgången på
            och fördelningen av hyresbostäder. Med dessa två verktyg – planmonopo­let
            och allmännyttan – har kommunerna starka styrmekanismer för att
            påverka männi­skors möjligheter att få en bostad.
          </p>
          <p xml:id="i-XNBagU55wAYN5pRtaZT9aw">
            Över tid har kommunernas bostadsförsörjningsåtagande förändrats.
            Under efter­krigstiden använde kommunerna sina verktyg för att
            planera och bygga bra bostäder för alla. De senaste 30 åren har
            bostadsbyggandet skett på marknadens villkor. Kommunal mark har
            blivit en viktig handelsvara, inte minst för kommuner i behov
            av att stärka sin ekonomi. Samtidigt har allmännyttan, genom Allbolagens
            krav på affärsmässighet, fått rollen som marknadsaktör. Sammantaget
            har detta påverkat kommunernas möjligheter att ta sitt bostadsförsörjningsansvar.
            Detta drabbar i synnerhet resurssvaga grupper i samhället som
            inte har råd att efterfråga bostäder på marknadens villkor.
          </p>
          <p xml:id="i-KyZZmtRAnHCxDssyYkBpd7">
            Mot bakgrund av bristerna i kommunernas bostadsförsörjning tillsatte
            S‑MP-regeringen en utredning med uppdrag att kartlägga hur kommunerna
            arbetar med bo­stadsförsörjningen för grupper med svag ställning
            på bostadsmarknaden (dir. 2017:85). Utredningen, som presenterade
            sitt slutbetänkande i maj 2018, konstaterar att kommun­erna brister
            i förmågan att identifiera det behov som marknaden inte tillfredsställer,
            dvs. bostäder för resurssvaga grupper. Utredningen föreslår ett
            helt nytt arbetssätt för att få staten och kommunerna att ta ett
            gemensamt ansvar och skapa en samsyn kring vad bostadsbristen
            består i och hur den ska lösas på alla nivåer i det offentliga
            Sverige. I centrum för detta arbetssätt återfinns regionerna.
            För att reglera det gemensamma arbetssättet föreslår utredningen
            en ny bostadsförsörjningslag (SOU 2018:35).
          </p>
          <p xml:id="i-RcVC7fhjjLykjuTr1yQ4HB">
            Vänsterpartiet anser att förslagen i SOU 2018:35 är ett steg
            i rätt riktning. Vi menar dock att det behövs ett tydligare nationellt
            ansvar för bostadsförsörjningen än vad som föreslås i utredningen.
            Att lägga ansvaret på enskilda kommuner och regioner är inte hållbart
            – bostadsförsörjningen är i högsta grad en nationell angelägenhet.
          </p>
          <p xml:id="i-15amB9e2bR8tuB3SSvRkEW">
            Delegation Bostad 2030 har på uppdrag av Hyresgästföreningen
            tagit fram en ny, kunskapsbaserad bostadspolitik. I delegationens
            slutbetänkande föreslås en rollfördel­ning som förtydligar krav
            och ansvar för bostadsförsörjningen på nationell, regional och
            lokal nivå. För att tydliggöra att staten är ytterst ansvarig
            för bostadsförsörjningen före­slår delegationen att regeringen
            årligen bör lämna en skrivelse till riksdagen där reger­ingens
            nationella bostadsförsörjningsplan fastslås. Vid obalans mellan
            utbud och efter­frågan föreslås regeringen presentera en handlingsplan.
            Delegationen föreslår vidare att det bör skapas en formaliserad
            process kring den nationella bostadsförsörjningsplanen där myndigheter,
            länsstyrelser, regioner och kommuner ingår (Delegation Bostad
            2030, 2018: Dags för en ny bostadspolitik. Slutbetänkande, s.
            10 f.).
          </p>
          <p xml:id="i-hLfm3qC8FrLNrfCbKd97b">
            Vänsterpartiet anser att delegationens förslag om en nationell
            bostadsförsörjnings­plan är ett bra sätt att tydliggöra statens
            ansvar för bostadsförsörjningen.
          </p>
          <p xml:id="i-GELJteuf8HMfWLAPJxCzuC">
            Regeringen bör årligen lämna en skrivelse till riksdagen där
            regeringens nationella bostadsförsörjningsplan fastslås samt vid
            obalans mellan utbud och efterfrågan presen­tera en handlingsplan.
            Detta bör riksdagen ställa sig bakom och ge regeringen till känna.
          </p>
          <head xml:id="i-YZC3f3vyiuwHxak2Az6CBi" type="h1">
            11 Ökat byggande på landsbygden
          </head>
          <p xml:id="i-JMP9fVW68Q4mPM36urY6wC">
            Sverige har stora och växande regionala skillnader. När marknadskrafterna
            får fritt spel­rum stänger butiker och jobb försvinner. Resultatet
            blir att resurserna samlas i städerna och i centrumen. Det gäller
            inte minst bostadsmarknaden.
          </p>
          <p xml:id="i-3AmbiB5AxDat31bcJdr8Mi">
            Vänsterpartiet vill att bostadsbyggandet ska öka, även på landsbygden,
            och vi vill att såväl staten som kommunerna tar ett tydligt ansvar
            för att så sker. Människor ska ha både rätten och möjligheten
            att bo var de själva önskar i Sverige. Livskraftiga och ekonomiskt
            starka allmännyttiga bostadsbolag är grundläggande för att klara
            bostadsförsörjningen men också för möjligheten att föra en social
            bostadspolitik.
          </p>
          <p xml:id="i-XH6sApZ8UAbNvYwzJCtzgM">
            I januari 2017 lämnade den parlamentariska landsbygdskommittén
            sitt slutbetänkan­de (SOU 2017:1). I betänkandet föreslås att
            regeringen ska ta initiativ till att utreda om byggandet på landsbygden
            kan underlättas genom särskilda landsbygdslån för byggande av
            egna hem, hyresrätter, ägarlägenheter, kooperativa hyresrätter
            och bostadsrätter (SOU 2017:1, s. 143). Utredningen om förbättrad
            bostadsfinansiering, som hade till upp­gift att utreda frågor
            om förbättrade finansieringsförutsättningar för ny- och ombyggnad
            av bostäder, har övervägt Landsbygdskommitténs förslag om särskilda
            landsbygdslån. Utredningens förslag till statliga topplån svarar
            mot Landsbygdskommitténs förslag, men utan avgränsning till vissa
            kommuner. Utredningens förslag låter i stället tillgången till
            statliga lån bero på vilka möjligheter som erbjuds på den ordinarie
            kreditmarknaden vid varje givet tillfälle. De statliga lånen blir
            därmed marknadskompletterande och kan förväntas komma till användning
            just på svagare marknader, där det annars är svårt att få finansiering.
            En annan skillnad är att utredningens förslag innebär att lånemöjligheten
            begränsas till bostadsprojekt som avser hyresrätt, kooperativ
            hyresrätt eller bostadsrätt (SOU 2017:108, s. 298).
          </p>
          <p xml:id="i-HfdiHwvzj2HQ6yuYsig1cB">
            Vänsterpartiet anser att utredningens förslag är intressant men
            inte tillräckligt offen­sivt. Våra förslag om statliga topplån
            och ett statligt byggbolag, vilka redogjorts för ovan, är en bättre
            väg att gå för att öka byggandet på landsbygden. Vi avser att
            återkom­ma när regeringen lägger fram konkreta förslag i riksdagen.
          </p>
          <head xml:id="i-5P4p9G8173Vszy1g1MTcsU" type="h2">
            11.1 Lokala sparbanker
          </head>
          <p xml:id="i-P4ZPivTZJuG9M6JRLS43MK">
            Finansieringsfrågan är central för att kunna bygga fler bostäder.
            På landsbygden kan det vara en av de stora svårigheterna. De lokala
            sparbankerna fyller en viktig funktion. Deras förankring i lokalsamhället
            innebär att de har goda kunskaper om det samhälle, de företag
            och de människor som finns och verkar där. De kan också i högre
            utsträckning antas gynna lokalt förankrade projekt och affärsidéer,
            såsom bostadsbyggande.
          </p>
          <p xml:id="i-8mSy5f9aRafgsgMQ13FxQB">
            En förutsättning för att de lokala sparbankerna ska kunna utvecklas
            är dock att de har möjlighet att konkurrera på samma villkor som
            de stora affärsbankerna. Det kan de inte i dag. Vänsterpartiet
            vill stärka de lokala sparbankernas möjligheter att konkurrera
            med storbankerna och bidra till utvecklingen av det lokala näringslivet.
            Därför behövs lag- och regeländringar och även stöd till uppstart
            av nya sparbanker. Därutöver behöver sparbank­erna ges bättre
            möjligheter att stärka sin kapitalbas. Som ett led i att bredda
            bankkonkur­rensen och ge människor större möjlighet att välja
            alternativ till de stora affärsbankerna verkar Vänsterpartiet
            för utökade möjligheter till statliga kreditgarantier. De lokala
            spar­bankernas möjligheter att konkurrera med storbankerna och
            bidra till utvecklingen av det lokala näringslivet behöver stärkas.
            I motionen Ett hållbart företagande (2017/18:3456) utvecklar vi
            vår politik och föreslår bl.a. att en parlamentarisk bankstrukturutredning
            bör tillsättas, vilken bör ha som deluppdrag att se över hur de
            lokala sparbankernas konkur­renskraft kan stärkas.
          </p>
          <head xml:id="i-UVjkMa4fnGnpzs54ymcXsR" type="h2">
            11.2 Nedskrivningsreglerna
          </head>
          <p xml:id="i-WDJrkgVY5yzu9c5XUQozPt">
            Parallellt med bostadsbristen finns kommuner där befolkningen
            minskar. I vissa av dessa har en avveckling av bostäder varit
            nödvändig, något som har fått många negativa konsekvenser, inklusive
            hårda ekonomiska smällar för de enskilda kommunerna. En samordnad
            bostadspolitisk strategi för landsbygd och mindre orter är nödvändig
            för att komma till rätta med problem som specifikt drabbar glest
            befolkade regioner.
          </p>
          <p xml:id="i-LiD3Qphyd7r4sD6qBo6uHP">
            I många landsbygdskommuner leder de höga byggpriserna till att
            produktionskost­nad­erna är högre än det marknadsvärde som nya
            hus får. Detta leder till krav på omfattande nedskrivningar, vilket
            påverkar bostadsföretagets ekonomi negativt. Det är många gånger
            onödigt då husen byggs för att förvaltas över tid, inte säljas
            vidare.
          </p>
          <p xml:id="i-6CuiqEjAJN5dNVg78w98L7">
            Problemen med nuvarande nedskrivningsregler berörs i SOU 2017:108.
            Utredningen är tveksam till om det behövs genomgripande förändringar
            av regelverket och föreslår i stället en översyn av det s.k. K3-regelverket
            för att underlätta bostadsfinansiering på svagare marknader och
            för mindre aktörer (SOU 2017:108, s. 307). Vänsterpartiet anser
            inte att det är tillräckligt. Vi har tidigare föreslagit att nedskrivningsreglerna
            bör föränd­ras i syfte att underlätta byggande av hyresbostäder
            i landsbygdskommuner. Vi vidhåller detta förslag.
          </p>
          <p xml:id="i-JnFNkEEH6wo6NiMVda2hby">
            Nedskrivningsreglerna behöver förändras så att fler hyresbostäder
            byggs i lands­bygdskommuner. Detta bör riksdagen ställa sig bakom
            och ge regeringen till känna.
          </p>
        </div>
        <div type="motSignatures">
          <list>
            <item xml:id="i-EcAfkniDUET8FikM5ABpgG">
              Momodou Malcolm Jallow (V)
            </item>
            <item xml:id="i-8mZMNEbvVpPJ89maSfr6Pf">
              Nooshi Dadgostar (V)
            </item>
            <item xml:id="i-FQm5UMeY7StnjiSSQ6cQVd">
              Maj Karlsson (V)
            </item>
            <item xml:id="i-4rD1rzCyX7A889K89w5GXE">
              Daniel Riazat (V)
            </item>
            <item xml:id="i-7kuFggmUtz7iBtupkkSdRC">
              Karin Rågsjö (V)
            </item>
            <item xml:id="i-7GP5YHkW1ZsKF9wwp2F1Pe">
              Ilona Szatmari Waldau (V)
            </item>
            <item xml:id="i-F6NPidEzppyCMV5bM1cgdv">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
