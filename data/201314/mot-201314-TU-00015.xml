<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-TU-00015">
  <teiHeader>
    <fileDesc>
      <titleStmt>
        <title>med anledning av skr. 2013/14:233 Åtgärdsplanering för transportsystemet 2014–2025</title>
        <author corresp="i-XSuWURvcJRjSbVSYUBBuD2">av Stina Bergström m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2013/14:233 Åtgärdsplanering för transportsystemet 2014–2025</title>
          <idno type="rdwebb">H102T15</idno>
          <rs type="number">T15</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H102T15/text</ref>
          <ref type="dokument_url_html">http://data.riksdagen.se/dokument/H102T15</ref>
          <ref type="dokumentstatus_url_xml">http://data.riksdagen.se/dokumentstatus/H102T15</ref>
          <ref type="doc">http://data.riksdagen.se/fil/7AE7F943-910B-4838-BD36-D2796E5F399F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-LUsCwszb75RXwH8DnVAY6"/>
        <correspContext corresp="i-LUsCwszb75RXwH8DnVAY6">
          <ref>Regeringsskrivelse 2013/14:233</ref>
        </correspContext>
        <correspAction xml:id="i-J5o1ct5SgkfXnmQmRNFAYj" type="signed"/>
        <correspContext corresp="i-J5o1ct5SgkfXnmQmRNFAYj">
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-LSGLGKPPdgKqe7pxwHn9sf"/>
        </correspContext>
        <correspAction type="referral" xml:id="i-AMuRxZ2vajKGKDDKYTrCtH">
          <date when="2014-06-09"/>
        </correspAction>
        <correspAction type="referral" xml:id="i-X8xhz3KFJcj4J5iJZsstCR">
          <date when="2014-06-09"/>
        </correspAction>
        <correspAction type="dismissal" xml:id="i-HJnToxVmg2T44YWPCFCLDi">
          <date when="2014-06-05"/>
        </correspAction>
        <correspAction type="dismissal" xml:id="i-Bp5qSLC2dURwtXgB6CbT9b">
          <date when="2014-06-05"/>
        </correspAction>
        <correspAction type="submission" xml:id="i-XPn46txcsYcsFLWhkSuSqh">
          <date when="2014-06-04"/>
        </correspAction>
        <correspAction type="transfer" xml:id="i-NDn6b1jSKN59HNKdnwMrVx">
          <date when="2014-06-04"/>
        </correspAction>
        <correspAction type="assigned" xml:id="i-JvEesQVEJyZAbhKvHa1PLv"/>
        <correspContext corresp="i-JvEesQVEJyZAbhKvHa1PLv">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motSummary">
          <head xml:id="i-8uXogxBPfkjQ1hPHndS1va">
            Sammanfattning
          </head>
          <p xml:id="i-KiKaShewDMZVjrSYEw5RD5">
            I dag planerar vi för infrastruktur som ska finnas i 50–100 år.
            Det transportsystem vi väljer att prioritera här och nu blir avgörande
            för vilket samhälle vi överlämnar åt våra barn och barnbarn. För
            Miljöpartiet är prioriteringen enkel: Vi vill satsa på infrastruktur
            som tar oss in i en hållbar framtid. Med stora satsningar på tåg,
            kollektivtrafik och cykel hjälper vi till att lösa mänsklighetens
            stora ödesfråga – klimatet.
          </p>
          <p xml:id="i-4XBnk5AuAWoS2wZumTfD8H">
            Tyvärr utgör Alliansens transportplan ett allvarligt hot mot
            klimatmålen. I stället för att leda mot minskade utsläpp och ett
            transportsnålt samhälle leder åtgärderna i planen mot ökat bilberoende
            och utsläpp av växthusgaser. Det är helt uppenbart att Alliansen
            struntar i klimatet och våra barns framtid. I likhet med flera
            expertmyndigheter och utredningar kräver Miljöpartiet att transportplanen
            revideras så att åtgärder som bidrar till att uppfylla klimatmålen
            prioriteras framför nya motorvägar och flygplatser.
          </p>
          <p xml:id="i-Ws1ckb7J96C6zqkF71G4Vk">
            I denna motion presenterar Miljöpartiet investeringar i järnväg,
            nya spårvägar och övrig kollektivtrafik, satsningar på gång- och
            cykeltrafik och åtgärder som skapar trevligare och miljövänligare
            städer. Vi satsar även stort på att få mer godstrafik att gå på
            järnväg och köl. Men det räcker inte bara med nya investeringar.
            Om vi ska kunna hejda klimatuppvärmningen måste vi också planera
            för ett transportsnålt samhälle, där det vi behöver i vardagen
            finns nära där vi bor och där varor inte transporteras längre
            än nödvändigt. I dag står transportsektorn för en tredjedel av
            Sveriges totala utsläpp. Det tycker vi är ohållbart. Vårt mål
            är att minska dessa utsläpp med minst 80 procent till 2030, vilket
            också Alliansen ställt sig bakom.
          </p>
          <p xml:id="i-EGz5TaJq1SAJcebwfvC1YZ">
            Totalt satsar Miljöpartiet 578 miljarder på klimatsmart infrastruktur
            för åren 2014–2025, vilket är 56 miljarder mer än i regeringens
            ram. Vi föreslår framför allt omfattande satsningar på järnväg,
            både i form av höjda anslag till drift och underhåll och till
            nyinvesteringar. Bland de större investeringarna finns en första
            etapp av Norrbotniabanan Umeå–Skellefteå, en utbyggnad av höghastighetsbana
            hela sträckan Göteborg–Borås och mellan Lund och Hässleholm samt
            en utbyggnad av Ostkustbanan mellan Gävle och Härnösand. Utöver
            dessa större satsningar presenterar vi omfattande utbyggnader
            av järnvägen i hela landet, bl.a. en närtidssatsning på klimatsmarta
            godstransporter och investeringar i regionala banor. Våra järnvägssatsningar
            omfattar omkring 70 miljarder kronor utöver regeringens förslag
            i investeringar och minst 7 miljarder kronor mer i drift och underhåll.
            Med tanke på den senaste tidens diskussion kring felbedömning
            av kostnaden för järnvägsunderhållet är vi beredda att se över
            denna summa och vid behov omprioritera alternativt utöka ramen
            så att ytterligare resurser kan läggas på järnvägsunderhåll.
          </p>
          <p xml:id="i-38EhSFznRxiRdhMdyxASrN">
            För att minska transportsektorns klimatutsläpp i städerna anslår
            vi 30 miljarder till ett särskilt stadsmiljöprogram. Genom programmet
            kan kommuner och regioner söka olika former av delfinansiering
            till åtgärder som leder till ökad andel kollektivtrafik, gång
            och cykel och minskad andel bil- och lastbilstrafik. En del av
            programmet reserveras för satsning på cykelbanor, både vid statliga
            vägar och som statlig delfinansiering till kommuner och regioner
            som vill investera i cykelbanor.
          </p>
          <p xml:id="i-JSaqDptEQfiPbEp7kekr6Y">
            För klimatsmarta transporter av gods presenterar vi ett antal
            förslag för att stärka sjöfartens och järnvägens konkurrenskraft.
            Sjöfarten har potential att bidra till en snabb klimatomställning
            som bör tas till vara. Därför föreslår vi investeringar som förbättrar
            omlastningen mellan järnväg, lastbil och sjöfart.
          </p>
          <p xml:id="i-JjBAzjuvvUpeGNTeM22uSs">
            Det finns nu ett gyllene tillfälle att välja satsningar för klimatet
            och för framtiden. För levande städer, för smartare resande och
            för våra barns framtid. Den möjligheten vill Miljöpartiet ta till
            vara.
          </p>
          <p xml:id="i-8WYkB3yGZDD4H3Qyj3VfM4">
            Innehållsförteckning
          </p>
          <p xml:id="i-2CupfAKfaRCLL5UGHMPR8b">
            Sammanfattning 1
          </p>
          <p xml:id="i-Poi61rfbKG9ckN5aa7evuv">
            Förslag till riksdagsbeslut 4
          </p>
          <p xml:id="i-Uto6ByQecPpNaLsqEg5Bq4">
            Inledning 4
          </p>
          <p xml:id="i-DunddnMYDUsjG9zFREjAh3">
            Klimatet – vår tids ödesfråga 5
          </p>
          <p xml:id="i-GeTExyRdZtcpz9kshYJAk3">
            Målet om klimatsmarta kommunikationer och ett transportsnålt
            samhälle 5
          </p>
          <p xml:id="i-Wh1ny4TFQu5toXCGWB4hrU">
            Infrastrukturen avgörande för att minska klimatutsläppen 6
          </p>
          <p xml:id="i-U977UWAXNpuJZtBxgeTsn5">
            Kritik av regeringens plan 7
          </p>
          <p xml:id="i-CBuDKPhSzbNKaz7z9fBebF">
            Transportplanen hotar klimatet 7
          </p>
          <p xml:id="i-DPKH9FGWERqmXXATSnCRNb">
            Inga tydliga satsningar på kollektivtrafik och cykel 10
          </p>
          <p xml:id="i-BgJu6qaBm5K3vyqbTnfGKS">
            Bra med satsningar på järnväg, men inte tillräckligt 11
          </p>
          <p xml:id="i-CbgYUYpXTeU6pUbvqzaKyp">
            Motorvägar som ökar biltrafiken i städerna 12
          </p>
          <p xml:id="i-V4EndJPjjeM7jLLrTtoDd8">
            Regeringen lägger ned järnvägsbanor och bygger ut flygplats i
            stället 13
          </p>
          <p xml:id="i-JknQCgNRjH2AJC6JRCLbXF">
            Miljöpartiets förslag för ett klimatsmart transportsystem 13
          </p>
          <p xml:id="i-UUWViPQSHp6ZmVKdF4b7dq">
            Klimatrevidering av befintlig plan 13
          </p>
          <p xml:id="i-GdP9AwY34V1qXTRsAdY1uP">
            Utökad ram 14
          </p>
          <p xml:id="i-Phwn7s3HiAzTR6vmEaqDyh">
            Stadsmiljöprogram 14
          </p>
          <p xml:id="i-WrHVdDzQ34nZbBTfwAYxap">
            Järnväg 15
          </p>
          <p xml:id="i-LDTn4KsjxU1imKmsoSMZgk">
            Statligt stöd till utbyggnad av spårväg i större städer 19
          </p>
          <p xml:id="i-LzqbPs3wZ8A6G6xQiGXnvw">
            Statligt stöd till cykelinfrastruktur 19
          </p>
          <p xml:id="i-MCSZB1jenDjLd1HkX6PSj5">
            Sjöfart 19
          </p>
          <p xml:id="i-9qKVdFKGq15dDj4UBar7nk">
            It och bredband – det femte transportslaget 20
          </p>
        </div>
        <div type="motProposal" subtype="förslag">
          <head xml:id="i-KH6AQZQDMFsBZseR9FqwFD">
            Förslag till riksdagsbeslut
          </head>
          <list style="ol">
            <item xml:id="i-5SSA9dgZ8t34bxTkHPjKvR">
              Riksdagen tillkännager för regeringen som sin mening vad som
              anförs i motionen om att åtgärdsplanen för transportsystemet 2014–2025
              bör revideras så att den aktivt bidrar till klimatmålen.
            </item>
            <item xml:id="i-QjpEhf5TY8fYhB5MDj5hNb">
              Riksdagen tillkännager för regeringen som sin mening vad som
              anförs i motionen om att åtgärdsplanen för transportsystemet 2014–2025
              bör tillföras ytterligare medel om minst 56 miljarder kronor.
            </item>
            <item xml:id="i-VVcY6RuuZpWf5BWk7777nP">
              Riksdagen tillkännager för regeringen som sin mening vad som
              anförs i motionen om underhåll och reinvesteringar i statliga
              järnvägar och underhåll av statliga vägar inklusive bärighet,
              tjälsäkring och rekonstruktion av vägar samt statlig medfinansiering
              av enskilda vägar.
            </item>
            <item xml:id="i-M5kpwrHZAvH7YYyfnCL949">
              Riksdagen tillkännager för regeringen som sin mening vad som
              anförs i motionen om utveckling av transportsystemet.
            </item>
            <item xml:id="i-V3gneiXrg99iav9rPCPfcM">
              Riksdagen tillkännager för regeringen som sin mening vad som
              anförs i motionen om ett stadsmiljöprogram på 30 miljarder kronor.
            </item>
            <item xml:id="i-LAqrayPBRrMaVpDn5QukXj">
              Riksdagen tillkännager för regeringen som sin mening vad som
              anförs i motionen om att påbörja planeringen av ett sammanhängande
              nät av höghastighetsbanor mellan de skandinaviska huvudstäderna
              inklusive en åtgärdsvalsstudie av sträckorna Stockholm–Västerås–Karlstad–Oslo
              och Göteborg–Oslo.
            </item>
            <item xml:id="i-2fWTxCQtsuCdfiHtCNhiDk">
              Riksdagen tillkännager för regeringen som sin mening vad som
              anförs i motionen om att avbryta planerna på Förbifart Stockholm
              och en östlig motorvägsförbindelse i Stockholm, den s.k. Österleden,
              och i stället söka lösningar för Stockholmstrafiken där uppsatta
              klimat- och miljömål nås.
            </item>
            <item xml:id="i-VpgXePoU4PYSPN2Vi6e3Wt">
              Riksdagen tillkännager för regeringen som sin mening vad som
              anförs i motionen om satsningar på sjöfarten.
            </item>
          </list>
        </div>
        <div type="motContent">
          <head type="h1" xml:id="i-5E45UTSEiqbn6rK59ZW6mx">
            Inledning
          </head>
          <p xml:id="i-NzdBaB1NGaguN4egYBBoSt">
            I planeringen av ny infrastruktur behöver vi utgå från vilken
            värld vi vill ha i framtiden. Miljöpartiet anser att infrastrukturplaneringen
            ska bidra till att skapa en bättre tillvaro här och nu, och även
            för våra barn och barnbarn. Därför föreslår vi satsningar på framtidens
            klimatsmarta transporter, genom att prioritera moderna transportslag
            som kollektivtrafik, tåg och cykel. Vi har nu möjligheten att
            bygga det transportsnåla kollektivtrafiksamhället, cykelsamhället
            och gångsamhället. Ett samhälle med effektiva och klimatsmarta
            godstransporter, där järnväg och sjöfart tar en större andel av
            varutransporterna än i dag. Ett samhälle där it-lösningar kan
            ge ökad samordning och effektivisering, med vinster för både klimat
            och näringsliv. Ett samhälle som uppnår våra klimatmål.
          </p>
          <p xml:id="i-8rtZkx9dfn9Y7Lf3qgi2rY">
            Det finns nu ett gyllene tillfälle att välja satsningar för klimatet
            och för framtiden. För levande städer, för smartare resande och
            för framtida generationer. Den nya tidens frihet går via satsningar
            på spårväg, cykel, järnväg och it-infrastruktur. Godstransporter
            kan genom satsningar på järnväg och sjöfart bli både effektiva,
            ekonomiska och klimatsmarta.
          </p>
          <head type="h2" xml:id="i-FvrMhiYKQB4wDERmnKQaUT">
            Klimatet – vår tids ödesfråga
          </head>
          <p xml:id="i-GW9NBXNJ6syQqC2tFXS7cf">
            Klimatfrågan är utan tvekan en av de största utmaningarna för
            mänskligheten i modern tid. Under 2013 och 2014 har FN:s klimatpanel
            IPCC presenterat tre nya rapporter. Den första visade att det
            är människans klimatutsläpp som orsakar den globala uppvärmningen.
            Den andra beskrev hur den globala uppvärmningen kommer att orsaka
            konflikter, tvinga miljontals människor på flykt och ödelägga
            delar av jorden och den globala ekonomin. Den tredje presenterades
            den 13 april 2014 och beskriver de möjligheter som världens länder
            har att omgående minska klimatutsläppen.
          </p>
          <p xml:id="i-DkFFZsrCx8D6nLvVKkmu9m">
            Läget är mycket allvarligt. Under den borgerliga regeringens
            snart åtta år vid makten har de svenska klimatinitiativen bromsats
            eller lagts ned. Men det är definitivt inte för sent. Det finns
            fortfarande möjligheter att begränsa klimatförändringarna och
            undvika forskarnas värsta framtidsprognoser. Men det finns ingen
            tid att spilla, vi måste sätta i gång här och nu.
          </p>
          <head type="h2" xml:id="i-5AcuZkZvewgUJzNK7GvfEj">
            Målet om klimatsmarta kommunikationer och ett transportsnålt
            samhälle
          </head>
          <p xml:id="i-652KKbJNnb8AeGBzDQVCNW">
            I samband med att riksdagen beslutar om ny tolvårig transportplan
            finns ett bra tillfälle att styra om planeringen, successivt och
            målmedvetet, mot ett samhälle där klimatsmarta transporter blir
            en självklarhet och utgör normen när vi ska resa eller transportera
            gods. Det finns goda möjligheter att bygga bort bilsamhället och
            i stället styra om investeringar och styrmedel i riktning mot
            ett kollektivtrafiksamhälle. Miljöpartiet vill skapa ett system
            av sammanhängande kollektivtrafik, bestående av allt från lokala
            spårvägar till höghastighetsbanor med internationella kopplingar,
            som gör det så attraktivt att åka tåg att flyg- och bilresandet
            minskar.
          </p>
          <p xml:id="i-HAnyqaCom2rYFQCYt3BtDA">
            I ett hållbart samhälle är de tvungna resorna, som många egentligen
            inte vill göra, färre. Det kan handla om tjänsteresor som på ett
            effektivt sätt kan ersättas med videokonferenser likaväl som att
            allt fler får nära till det som behövs i vardagen, såsom arbete,
            mataffär, dagis och skola. Vi vill investera och planera för en
            ökad tillgänglighet i stället för en ökad rörlighet. Med moderna
            it-lösningar kan fler jobba hemifrån en del av arbetstiden och
            på så sätt flytta information i stället för människor.
          </p>
          <p xml:id="i-HUr2nyyb3QgXfd1nmzU3vh">
            Ett klimatsmart samhälle är också ett mänskligare samhälle. Med
            fler resor i kollektivtrafiken och på cykel får vi renare luft
            och trevligare städer. Vi får bättre hälsa och mer yta till att
            bygga bostäder. På landsbygden får vi bättre möjligheter att åka
            kollektivt och att cykla, både för pendlingsresor och för semester.
            Med färre bilar och lastbilar på vägarna blir trafiksäkerheten
            högre, och det blir färre som drabbas av olyckor.
          </p>
          <p xml:id="i-BQQQcqjy8w4KMsomJDr24L">
            Satsningar på kollektivtrafik och cykel är också en satsning
            på jämställdhet. Generellt sett reser fler kvinnor kollektivt,
            och fler män åker ensamma i bil. En satsning på motorvägar är
            alltså en investering i mäns transportslag, medan en satsning
            på kollektivtrafik är en investering i kvinnors sätt att resa.
            Det är ännu ett argument för att göra en omfördelning i investeringar
            från väg till kollektivtrafik. Ett klimatsmart transportsystem
            är också mer anpassat för barn och äldre. Barns rörlighet på egen
            hand har minskat de senaste hundra åren, främst på grund av olycksriskerna
            i trafiken. Många äldre har inte tillgång till bil. Därför är
            en utbyggd kollektivtrafik och en tryggare gatumiljö en vinst
            både för barn och för äldre.
          </p>
          <p xml:id="i-F34cZgBrPNjw6ejX4LM2Sg">
            Ett klimatanpassat transportsystem leder också till att det blir
            lättare att nå andra nationella miljökvalitetsmål, som God bebyggd
            miljö, Ingen övergödning, Bara naturlig försurning och Frisk luft.
          </p>
          <head type="h2" xml:id="i-RBQwqNCD1H8iiTaoESxot2">
            Infrastrukturen avgörande för att minska klimatutsläppen
          </head>
          <p xml:id="i-QpBBXVrFG2LUYkCHQhphij">
            I sitt svar på Riksrevisionens granskning av infrastrukturplaneringen
            hävdar regeringen att infrastrukturplanering inte är så betydelsefull
            för att nå klimatmålen. 1 Miljöpartiet är oroat över att regeringen
            på detta sätt förringar den strategiska betydelsen av infrastrukturinvesteringar.
            De järnvägar och vägar vi i dag bestämmer oss för att bygga, eller
            inte bygga, blir strukturerande för bebyggelse och transporter
            i årtionden, ja till och med århundraden framöver. Därför är infrastrukturen
            en avgörande pusselbit i klimatfrågan. OECD:s gemensamma energiorgan
            International Energy Agency, som är en konservativ och försiktig
            organisation med stor internationell tyngd, har konstaterat att
            möjligheten att bygga ny infrastruktur för fossila bränslen tar
            slut 2015. 2 Då har hela det framtida utsläppsutrymmet tecknats
            in av befintliga anläggningar. Efter 2015 kan vi bara bygga infrastruktur
            för förnybara energikällor om vi ska kunna undvika en katastrofalt
            stor klimatförändring.
          </p>
          <p xml:id="i-FJFgkJXYGyZsNwkA1k9HdP">
            Nya vägar och motorvägar leder obönhörligen till mer trafik och
            större utsläpp. Det finns inte utrymme för fler trafikalstrande
            vägprojekt. Transportsektorn står redan för en tredjedel av Sveriges
            utsläpp. Energieffektivare fordon, eldrift och förnybara drivmedel
            kan ersätta en viss del av bensin och diesel, men detta kommer
            att ta tid och kan inte ensamt klara trafikens klimatmål, det
            behövs också en minskning av biltrafiken. 3
          </p>
          <p xml:id="i-9zip5327qWjzaY7kskwyEW">
            Riksrevisionen redogör på ett liknande sätt för hur ökad vägkapacitet
            leder till ökat bilresande och ökat bilinnehav. 4 Detta visar
            också klimatscenariot i Kapacitetsutredningen. Där anges att en
            av de största potentialerna för att minska klimatpåverkan från
            transportsektorn är transportsnål samhällsplanering, där infrastrukturplanering
            utgör en viktig del. Till 2030 ser Trafikverket att det finns
            potential att minska trafiktillväxten för personbil med en tiondel
            genom aktiv stadsplanering. 5 Endast en annan faktor anses ha
            högre potential, nämligen att höja priset på fossila drivmedel
            med 50 procent.
          </p>
          <p xml:id="i-SyeybwekR3pnPpre8Kikad">
            Det är helt sant att infrastrukturinvesteringar inte ensamt kan
            leda till att vi når klimatmålen. Det krävs t.ex. även ekonomiska
            styrmedel som leder i rätt riktning. Några exempel på förslag
            som Miljöpartiet driver är en höjning av koldioxidskatten, införande
            av lastbilsskatt och klimatskatt på flyget. Vi kan konstatera
            att regeringen inte redovisar något av dessa förslag i den nyligen
            presenterade budgeten. Detta trots att regeringen själv identifierar
            koldioxidskatten som ett av de centrala styrmedlen för att minska
            utsläppen från transportsektorn. 6 Vi anser att vi i Sverige måste
            skruva på många skruvar för att nå klimatmålen. Där är vi överens
            med regeringen. Den stora skillnaden är att vi skruvar på flera
            ställen samtidigt, medan regeringen sitter still med skruvmejseln
            i handen.
          </p>
          <head type="h2" xml:id="i-ExroTYYFhm6aBv3MnrV2k">
            Kritik av regeringens plan
          </head>
          <head type="h3" xml:id="i-4nxrwXAp7CsehTHVPXoXYB">
            Transportplanen hotar klimatet
          </head>
          <p xml:id="i-NcuaTeteh58tznK37obMx4">
            Inför arbetet med den nationella planen har flera utredningar
            pekat ut vad som krävs av transportsystemet för att Sverige ska
            klara klimatmålen. Som en del av Kapacitetsutredningen utformade
            Trafikverket ett klimatpaket med ett tillhörande klimatscenario.
            Klimatpaketet innehåller konkreta förslag på hur klimatmålen ska
            kunna nås och hur beroendet av fossil energi i vägtrafiken ska
            kunna minska med 80 procent till 2030, som ett sätt att nå regeringens
            mål om en fossiloberoende fordonsflotta till 2030. Rapporten konstaterar
            att biltrafiken behöver minska med minst en femtedel jämfört med
            i dag. 7
          </p>
          <p xml:id="i-QmjdHrGqPjzAhCdn3gftyx">
            Tyvärr valde regeringen att helt ignorera denna målbild. I stället
            för att utgå från klimatmålen och föreslå åtgärder som bidrar
            till att uppnå dessa var regeringens direktiv att Trafikverket
            skulle utgå från prognoserna för trafikutvecklingen, vilka i sin
            tur ska utgå från nu beslutade förutsättningar, styrmedel och
            planer för transportinfrastrukturen. 8 Prognoserna pekar på en
            ökning av personbilstrafiken med 34 procent och lastbilstrafiken
            med 37 procent mellan 2010 och 2030 9 , vilket går stick i stäv
            med klimatmålen. Flera bedömare, bl.a. konsultföretaget Trivector,
            har riktat skarp kritik mot prognoserna, som de menar är kraftigt
            överskattade. 10 Tittar vi historiskt har ökningen av biltrafiken
            varit kraftigt överskattad ända sedan 90-talet, vilket framgår
            i figur 1 nedan.
          </p>
          <p xml:id="i-E8QVyfrFh9148MuHJKD1v1">
            Figur 1. Persontransportarbete med bil per år
          </p>
          <p xml:id="i-NX3AJUsTQbvUSaBKR5u3Kg">
            Källa: Trafikverket och Trafikanalys.
          </p>
          <p xml:id="i-8Tw6M5DvXA51w4uh6GKWCK">
            För perioden 1997–2010 antog Trafikverket att biltrafiken skulle
            öka med 29 procent och persontrafik med tåg antogs öka med 26
            procent. Det verkliga utfallet blev 13 procent för bilen och 59
            procent för tågtrafiken. 11 Man har alltså planerat och byggt
            för mycket väg och för lite järnväg såväl i tidigare planer som
            i nuvarande. Ändå fortsätter optimismen kring biltrafikens utveckling,
            samtidigt som järnvägen inte ges tillräckligt med resurser att
            möta den stora efterfrågan. I stället för att underlätta för den
            växande skaran som vill göra ett klimatsmart val och ta tåget
            blir staten en bromskloss som i praktiken uppmanar människor att
            ta bilen i stället för tåget. Risken är också att prognoserna
            blir självuppfyllande. När det ständigt byggs nya vägar med ökad
            standard samtidigt som tågförseningarna tillåts fortsätta är det
            inte svårt att förstå att många resenärer väljer bilen.
          </p>
          <p xml:id="i-6gZ1wvs9fYaxCNzyMajqkF">
            Detta sätt att planera har nu kommit till vägs ände och löser
            varken klimat- eller trängselproblemen. Det enda självklara är
            att börja i andra ändan och införa målstyrning i planeringen.
            Först beskriver vi vilket samhälle vi vill ha, vilka mål vi vill
            uppnå och när de ska vara uppnådda. Sedan väljer vi ut åtgärder
            som leder dit.
          </p>
          <p xml:id="i-4tLPo28LbqyWyr8fqqT1r2">
            Det är fullständigt orimligt att som Alliansen gör först sätta
            upp klimatmål och sedan aktivt planera för åtgärder som tar oss
            i helt fel riktning. Många enskilda åtgärder, däribland nya motorvägar
            i storstäder, kommer att leda till kraftigt ökade koldioxidutsläpp.
            Detta understryks även av den statliga utredningen om en fossiloberoende
            fordonsflotta (FFF-utredningen), Fossilfrihet på väg. Utredningen
            menar att kapacitetsförstärkningar i transportinfrastrukturen
            genererar ny trafik och att det därför är viktigt att prioritera
            infrastruktur som leder till en överflyttning av resenärer och
            gods från trafikslag med höga utsläpp till trafikslag med låga
            utsläpp, snarare än att satsa på investeringar som genererar ökad
            biltrafik. Utredningen går så långt att den föreslår att planen
            revideras så att projekt och åtgärder som inte längre går att
            motivera utifrån klimatsynpunkt prioriteras bort till förmån för
            åtgärder som i stället bidrar till att uppnå klimatmålen. 12
          </p>
          <p xml:id="i-AyGaZoAR24HWhxAnW6ETPF">
            Det är inte bara FFF-utredningen som riktar kritik mot Trafikverkets
            plan. Även Naturvårdsverket, Boverket, Energimyndigheten och Transportstyrelsen
            ger tummen ned eftersom åtgärderna missar klimatmålen. Energimyndigheten
            avstyrker hela planen 13 , Boverket menar att den varken är ekonomiskt,
            socialt eller ekologiskt hållbar 14 och Naturvårdsverket går så
            långt att de kallar planen för olaglig 15 .
          </p>
          <p xml:id="i-46gp9ZfATxvpbfBvL8QvQ9">
            Trafikverket självt gör bedömningen att planförslagets bidrag
            till miljökvalitetsmålen om ett rikt växt- och djurliv och begränsad
            klimatpåverkan är negativt. I de egna känslighetsanalyserna framkommer
            att många vägprojekt skulle bli olönsamma om planen utgick från
            klimatscenariot.
          </p>
          <p xml:id="i-LuTn9T2ZquHrUfvxDsTAxN">
            Om det antas att bara lönsamma projekt prioriteras skulle klimatscenariot
            kunna leda till en minskning av åtgärdskostnaden för väginvesteringar
            till mindre än hälften, pengar som skulle kunna överföras till
            lönsamma projekt inom t.ex. kollektivtrafik. 16
          </p>
          <p xml:id="i-5W8BtFHQ3vg1qHuoWNvSTB">
            Om inga ytterligare åtgärder genomförs kommer klimatutsläppen
            från transporterna att öka, även om Trafikverkets åtgärder för
            att minska klimatutsläppen räknas med. Detta illustreras i figur
            2 nedan, där det tydligt framgår att det finns en stor klyfta
            mellan uppsatta klimatmål och de beslut som hittills fattats för
            att nå målen. I dagsläget är målen mer papperstigrar än verktyg
            för förändring. För att nå målen krävs en medveten satsning på
            ett transportsnålt samhälle och teknikutveckling.
          </p>
          <p xml:id="i-FTiU4sf5yef9tECqJgQfSF">
            Figur 2. Kurva för transportsektorns koldioxidutsläpp och Trafikverkets
            åtgärder för att minska koldioxidutsläppen
          </p>
          <p xml:id="i-MQQQCPCQCXBTyHdWHj5gDn">
            Förklaring: Den röda linjen visar prognostiserade klimatutsläpp
            med dagens trafikprognos och beslutade åtgärder för vägtrafik.
            Den grå linjen visar samma sak fast inklusive Trafikverkets planerade
            koldioxidminskningar med 100 000 ton per år mellan 2014 och 2016.
            Den streckade linjen visar hur kurvan för koldioxidutsläpp behöver
            utvecklas för att uppnå klimatmålen. (Källa: Bearbetning av Delrapport
            Transporter – underlag till färdplan 2050. Publ.nr 2012:224).
          </p>
          <p xml:id="i-4snE3LoXSCRxN6jT3JeFCp">
            Trots den skarpa kritiken har regeringen inte gjort några förändringar
            som skulle innebära att planen bidrar till att transportsektorn
            uppnår klimatmålen. Tvärtom lägger regeringen till flera åtgärder
            som försämrar möjligheten att nå klimatmålen ytterligare, bl.a.
            en uppgradering av E20 i Västra Götaland till motorväg, en extra
            miljard till utredning och projektering av Österleden i Stockholm
            och statligt stöd till en ny flygplats i Sälen.
          </p>
          <head type="h3" xml:id="i-8nmXL1uY6m6f5MohQHxPLj">
            Inga tydliga satsningar på kollektivtrafik och cykel
          </head>
          <p xml:id="i-XQaAwMt4hgefGqMh4vkeRf">
            Regeringen talar ofta om behovet av ökade satsningar på kollektivtrafik
            och cykel. Tyvärr lyser konkreta förslag med sin frånvaro. Regional
            och lokal kollektivtrafik är avgörande för att nå klimatmålen,
            och det behövs satsningar i hela landet. På många håll krävs statlig
            delfinansiering för att få fart på arbetet. Det kan handla om
            att bygga spårväg, införa busskörfält eller att på andra sätt
            prioritera kollektivtrafiken i gaturummet. Det kan också vara
            att införa smarta och användarvänliga informationssystem, t.ex.
            i form av realtidsinformation. Flera regioner ute i landet blev
            besvikna när beskedet om den nationella planen kom. I Skåne var
            förvåningen stor när inga pengar avsattes till medfinansiering
            av spårväg, trots att kommunerna själva är beredda att lägga stora
            summor på att bygga spårväg och göra kollektivtrafiken mer attraktiv.
            För att klara fördubblingsmålet till 2020 behövs en betydligt
            snabbare utbyggnad av kollektivtrafiken än i dag. Vi anser att
            staten måste öka medfinansieringen i de regionala planerna och
            ha en starkare klimatstyrning och på så sätt leda till investeringar
            i kollektivtrafik.
          </p>
          <p xml:id="i-MD7mbAQDoKS9UAQp1kmNao">
            Den statliga cykelutredningen 17 slår fast det forskningen och
            cykelorganisationerna längre varit överens om: det viktigaste
            är pengar. När det byggs fler cykelbanor ökar cyklandet. Regeringen
            själv konstaterar att åtgärder som leder till ökad cykeltrafik
            har potential att bidra till att nå flera olika samhällsmål, såsom
            förbättrad tillgänglighet, trafiksäkerhet och folkhälsa. 18 Flera
            utredningar visar dessutom att nettonuvärdet för cykelsatsningar
            är mycket högt. Varje krona som investeras i cykelinfrastruktur
            genererar ett samhällsekonomiskt värde motsvarande 12–22 kronor.
            19 Trots cyklingens alla fördelar avsätter regeringen mindre än
            1 procent av de 522 miljarderna i transportplanen till cykling.
            20 Samtidigt sänks ambitionerna när det gäller själva cykelåtgärderna
            jämfört med förra transportplanen 2010–2021. Då planerades för
            åtgärder motsvarande 50 mil ny cykelväg, medan planen för 2014–2025
            endast har satsningar som motsvarar 40 mil cykelväg. 21 Det är
            olyckligt att ambitionerna sänks i tider där allt fler vill cykla
            och klimatutmaningen är större än någonsin. Vi anser att mer resurser
            bör gå till att finansiera utbyggd cykelinfrastruktur. Staten
            bör ta ett större ansvar här, framför allt i det statliga vägnätet,
            men också i det kommunala och regionala vägnätet genom att bidra
            med statlig delfinansiering av cykelåtgärder.
          </p>
          <head type="h3" xml:id="i-UDUZ3TdPghC6X3MYNG2YiC">
            Bra med satsningar på järnväg, men inte tillräckligt
          </head>
          <p xml:id="i-GEUweJoAtmVU7tByCLnBWQ">
            Vi är positiva till den omsvängning som regeringen gjort i fråga
            om järnvägen. Från att Anders Borg tidigare sagt att staten överinvesterat
            i järnvägar 22 och regeringen prioriterade bort viktiga järnvägssatsningar
            har regeringen nu bytt fot och satsar på järnvägen, i form av
            ökade anslag till drift och underhåll och till investeringar.
          </p>
          <p xml:id="i-V58nciEWr7QCyHpDpJf168">
            Tyvärr har vi sett ett trendbrott de senaste åren. Riksdagens
            utredningstjänst har räknat på nyinvesteringarna i väg och järnväg
            de senaste åren och konstaterat att regeringen sedan 2012 investerat
            en större del i väg än i järnväg. 23 Även om regeringen nu satsar
            en större del på investeringar i järnväg finns det många viktiga
            projekt som helt lämnats utanför. Satsningen på Ostkustbanan,
            Ostlänken och första etappen Göteborg–Borås är strategiskt viktiga
            investeringar och det är positivt att regeringen nu lägger delar
            av dem i planen till 2025. Men för den kraftiga överflyttning
            av trafik från väg och flyg till järnväg som är nödvändig behövs
            ytterligare betydande nyinvesteringar i nya spår och dubbelspårsutbyggnader,
            både för att få plats med fler tåg på spåren och för att möjliggöra
            tåg i högre hastigheter som gör järnvägen mer attraktiv. Regeringens
            nysatsningar är långt ifrån tillräckliga.
          </p>
          <p xml:id="i-45X5k6ZP3MHAKqt2zSyDMX">
            Även när det gäller underhållet är satsningarna bristfälliga.
            De senaste veckorna har det dessutom framkommit att Trafikverket
            gjort ett räknefel så att det verkar saknas ytterligare minst
            6 miljarder utöver den redan snålt tilltagna underhållsramen.
          </p>
          <head type="h3" xml:id="i-QcHpm5hhLRnUcj2doDJTte">
            Motorvägar som ökar biltrafiken i städerna
          </head>
          <p xml:id="i-A9xVSDNqfWKVjbxSKTSwfF">
            Trots att Trafikverket, Naturvårdsverket, Energimyndigheten,
            Boverket, Transportstyrelsen och flera utredningar tydligt deklarerar
            att det behövs en omfördelning mellan väg och järnväg för att
            nå klimatmålen fortsätter regeringen att planera för Förbifart
            Stockholm och nu även för Österleden, detta trots att även den
            senare pekas ut som ett objekt som inte bör byggas enligt Kapacitetsutredningens
            klimatpaket. Även stora delar av E20 genom Västra Götaland ska
            uppgraderas till två-plus-två-väg och motorväg, trots att två-plus-ett-vägar
            är lika säkra och kräver betydligt mindre tid och resurser att
            bygga. Forskningen har slagit fast det som brukar kallas vägträngselns
            grundregel: Nya motorvägar är inducerande och leder till att trafiken
            ökar proportionellt med antalet nya vägkilometer. 24 Den ökade
            trafiken leder i sin tur till ökad klimatpåverkan.
          </p>
          <p xml:id="i-CUKhSsFJNfbvDHJFNGZtZi">
            En annan allvarlig bieffekt som uppstår när nya motorvägar byggs
            i och kring städer är att framkomligheten försämras. Få transportmedel
            är så ytineffektiva som personbilar. Exempelvis kan en 40 meter
            lång spårvagn ta upp till 300 passagerare 25 , vilket motsvarar
            lika många människor som i genomsnitt färdas i 230 bilar. 26 Samtidigt
            står en personbil stilla 96 procent av tiden 27 och upptar då
            värdefull yta. Att satsa på kollektivtrafik, cykel och gång är
            således betydligt effektivare sätt att lösa trängseln på, samtidigt
            som det skapar trevligare och attraktivare städer. Tyvärr leder
            motorvägarna i stället till att fler väljer bort effektivare kollektivtrafik
            till förmån för bilen. Många framgångsrika städer, däribland Tokyo,
            London, Zürich, Vancouver och Köpenhamn, har sedan länge insett
            att trängselproblem inte löses med utökad vägkapacitet för bilar.
            I stället för att ge bilarna mer utrymme prioriteras tillgänglighet
            och rörlighet för människor, vilket har ökat framkomligheten markant.
          </p>
          <p xml:id="i-YWnnvHCQ1YXATs5y6Kpkm2">
            Trots att det bryter mot allt sunt förnuft fortsätter regeringen
            att planera för nya dyra motorvägar i stället för att prioritera
            åtgärder som faktiskt leder oss närmare lösningen på klimatfrågan.
          </p>
          <head type="h3" xml:id="i-CvJJYgD5PPqSNWDvBWDVuh">
            Regeringen lägger ned järnvägsbanor och bygger ut flygplats i
            stället
          </head>
          <p xml:id="i-FJKwAB7hc5LLF1uSDdUGmE">
            I dag är flyget det transportslag som släpper ut mest per personkilometer.
            28 Trots detta vill regeringen ge statligt stöd till en utbyggnad
            av flygplatsen i Sälen. Samtidigt planeras nedläggning av den
            nordvästra delen av Västerdalsbanan mellan Rågsveden och Malung,
            vilket försämrar möjligheten att köra gods och persontåg på banan.
            Det är ytterst anmärkningsvärt att regeringen gör denna prioritering
            som leder till ökade klimatutsläpp. Många inrikesflygplatser i
            Sverige har dessutom stora problem att gå runt lönsamhetsmässigt
            och kostar skattebetalarna stora pengar. Sälen ligger dessutom
            i ett geografiskt läge som lämpar sig väl för tågresor. Såväl
            skogssektorn som turistnäringen i västra Dalarna skulle gynnas
            av en järnväg till Sälen. Klimatförändringarna hotar på sikt hela
            skidnäringen. Om vi inte minskar våra utsläpp är risken stor att
            snön i Sälen är borta när flygplatsen står färdig.
          </p>
          <head type="h2" xml:id="i-BsNAE4XeAcpN9n7ubyRQSF">
            Miljöpartiets förslag för ett klimatsmart transportsystem
          </head>
          <head type="h3" xml:id="i-9kRKmQ7CRsxPmuQjN8zsta">
            Klimatrevidering av befintlig plan
          </head>
          <p xml:id="i-CeG5jzwuThow9Qmuv6F8B8">
            Såväl Trafikverket, Naturvårdsverket, Energimyndigheten, Boverket
            och Transportstyrelsen som den statliga FFF-utredningen visar
            att Trafikverkets förslag till nationell plan, som ligger till
            grund för regeringens beslut, inte leder till att klimatmålen
            nås. I stället finns det mycket som talar för att den leder till
            ökade utsläpp. Miljöpartiet anser att det är helt orimligt att
            lägga 522 miljarder kronor på en plan som inte leder oss närmare
            en lösning på klimatfrågan. Trafikverkets känslighetsanalys av
            planen slår fast att över hälften av alla väginvesteringar skulle
            bli olönsamma om trafikutvecklingen skulle minska med 20 procent,
            vilket krävs för att uppfylla klimatmålen. 29
          </p>
          <p xml:id="i-4optC67NiAvMRAUYovHHTL">
            Mot bakgrund av detta föreslår vi att planen revideras så att
            projekt och åtgärder som inte går att motivera utifrån klimat-
            och trafiksäkerhetssynpunkt prioriteras bort till förmån för åtgärder
            som i stället bidrar till den nödvändiga omställningen mot mer
            klimatsmarta transporter och ett transportsnålt samhälle. Detta
            bör riksdagen ge regeringen till känna som sin mening.
          </p>
          <p xml:id="i-BLwfYPCbEjejiRfeNR8RpF">
            Vid en klimatrevidering skulle enligt Trafikverket kostnaden
            för väginvesteringar minska med mer än hälften. 30 Det skulle
            innebära att ca 40 miljarder skulle kunna överföras till satsningar
            på kollektivtrafik och järnväg. Miljöpartiet har valt att inte
            gå riktigt så långt utan väljer att omfördela ca 30 miljarder
            under tolvårsperioden, vilket är mer i linje med vad regeringens
            FFF-utredning föreslår. 31
          </p>
          <p xml:id="i-BU9iQfQv2gJBQvHx8EXo8z">
            Två motorvägsprojekt som skulle falla bort vid en klimatrevidering
            är Förbifart Stockholm och Österleden. Enligt Trafikverkets bedömning
            kommer Förbifart Stockholm att kosta 32,3 miljarder under planeringsperioden
            inklusive de extra kapacitetsåtgärder på E4/E18 och E18 som måste
            till som en följd av motorvägen. Av detta finansieras 8,4 miljarder
            genom statliga medel från den nationella planen. Till Österleden
            vill regeringen anslå 2 miljarder bara till utredning och projektering.
            Sammanlagt handlar dessa projekt om 10,4 miljarder som Miljöpartiet
            i stället satsar på klimatsmart infrastruktur.
          </p>
          <p xml:id="i-AvhcWdzQJ4S36pF2FjdwzK">
            Vid en klimatrevidering är det viktigt att beakta trafiksäkerhetsaspekter
            så att trafikfarliga vägar åtgärdas på ett kostnadseffektivt sätt.
            E20 genom Västra Götaland är ett exempel på en väg som behöver
            åtgärdas. Miljöpartiet prioriterar den lösning som Trafikverket
            förordat som mest kostnadseffektiv, dvs. mötesseparerad två-plus-ett-väg
            i befintlig sträckning med plankorsningar. Det skulle innebära
            en halvering av kostnaden jämfört med regeringens förslag, från
            6,5 till 3,25 miljarder. 32 33 Dessa pengar vill vi i stället
            satsa på att bygga ut och förbättra järnvägen. Vårt förslag med
            två-plus-ett-lösning går snabbare att färdigställa, vilket skulle
            innebära att vi kan höja säkerheten på vägen snabbare.
          </p>
          <p xml:id="i-S5WQNdPCTDPZKhWEHDQNK5">
            Trots att inrikesflyget i Sverige kräver stora subventioner för
            att gå runt och innebär stora kostnader för både skattebetalare
            och klimatet väljer regeringen att satsa på att bygga ut ännu
            fler. I transportplanen anslås 250 miljoner kronor i statligt
            investeringsstöd till en ny landningsbana i Sälen. Samtidigt lägger
            man ned delar av nordvästra delen av Västerdalsbanan mellan Rågsveden
            och Malung. Miljöpartiet vill göra tvärtom. Vi vill rusta upp
            Västerdalsbanan och andra regionala banor (se nedan).
          </p>
          <head type="h3" xml:id="i-AyCtfHK8ZiyCQ22e1JYCbY">
            Utökad ram
          </head>
          <p xml:id="i-XkECwAuaVfPATHqVvxEFTR">
            Miljöpartiet föreslår att den totala ramen utökas med 56 miljarder
            kronor till 578 miljarder kronor. Av de extra anslagen går 7 miljarder
            kronor till banunderhåll och resterande 49 miljarder till järnvägsinvesteringar.
            Läs mer om våra anslag nedan eller i motion 2012/13:T11 Investeringar
            för ett starkt och hållbart transportsystem.
          </p>
          <head type="h3" xml:id="i-5AcbFVjVNppFhNTupgcXAR">
            Stadsmiljöprogram
          </head>
          <p xml:id="i-QezTgUZ5vwEfF7f5oxKBpj">
            I Trafikverkets kapacitetsutredning finns en välgrundad beskrivning
            av de brister i storstadsområdenas infrastruktur som leder till
            stora kostnader för samhälle, näringsliv och individer. En övergång
            från nuvarande persontransporter till yteffektiva former av förflyttning
            skulle minska trängsel och ge plats för bostadsbyggande och mer
            grönska i städerna. Miljöpartiet ställer sig bakom FFF-utredningens
            förslag om att inrätta ett stadsmiljömål som innebär att ökningen
            av persontransporter i tätorter ska ske med kollektivtrafik, cykel
            och gång så att biltrafiken kan minska. Även Delegationen för
            hållbara städer föreslog en nationell politik för en hållbar stadsutveckling.
            Målen om fossilbränsleoberoende går inte att nå utan att bilresorna
            minskar kraftigt i städerna där det är lättast att erbjuda alternativ
            till bilen. FFF-utredningen föreslår att staten tecknar stadsmiljöavtal
            med de kommuner som tydlgt förbinder sig att genom markanvändning
            och på andra sätt verka för stadsmiljömålen. Via avtalen kan kommunerna
            erhålla statsanslag till den infrastruktur för kollektivtrafik
            och cykel som bedöms lämplig för att biltrafiken ska minska. FFF-utredningen
            bedömer att det behövs 30 miljarder under 2014–2025 till stadsmiljöprogrammen.
            Medel föreslås komma från väginvesteringar i den nationella transportplanen.
            34
          </p>
          <p xml:id="i-YJHVJ2uprUPcM5ufW3aTsA">
            I bl.a. Norge och Frankrike finns goda erfarenheter av liknande
            upplägg där kommunerna framgångsrikt kunnat erbjuda invånarna
            alternativ till bil. Attraktivare kollektivtrafik, fler cykelvägar,
            en effektivare godslogistik, trängselskatter, rätt att ta ut skatt
            på privata p-platser och möjlighet att via lokala trafikstadgor
            reservera parkering för bilpoolsbilar är exempel på förslag från
            FFF-utredningen på hur kommuner kan underlätta minskat bil- och
            fossilberoende.
          </p>
          <p xml:id="i-2JM8MqJ5agjd6J1ssu2wiw">
            Med utgångspunkt i FFF-utredningens förslag föreslår Miljöpartiet
            därför ett kraftigt stadsmiljöprogram med satsningar på bl.a.
            kollektivtrafik, cykel och järnväg. Totalt avsätter vi 30 miljarder
            kronor fram till 2025 till medfinansiering av projekt och åtgärder
            som bidrar till ökad andel kollektivtrafik, gång och cykel och
            minskad andel bil- och lastbilstrafik i städerna. I programmet
            ingår ett särskilt stöd till utbyggnad av spårvägar och tunnelbana,
            och cykelsatsningar. Även särskilda satsningar på regionaltåg
            finns med, vilket underlättar för klimatsmart resande kring och
            mellan städer.
          </p>
          <head type="h3" xml:id="i-JMQf81wWQ5xo6uL4MW2nue">
            Järnväg
          </head>
          <p xml:id="i-RYj1paDLM4tkkM6vd4HYaQ">
            Satsningar på järnvägen är en nyckelfaktor i den gröna omställningen
            av Sverige. Järnvägens största fördelar för persontransporter
            är stor kapacitet att transportera många människor i höga hastigheter.
            Viktiga funktioner är bl.a. arbetspendling samt affärsresor och
            fritidsresor mellan befolkningscentrum. Inriktningen ska vara
            att järnvägen så långt möjligt ska kunna ersätta bil- och flygresor.
            Det förutsätter att en tågresa är snabbare än bilen och billigare
            än flyget.
          </p>
          <p xml:id="i-A5K5ixL42GJsuQCHT3MDH1">
            När det gäller godstransporter har järnvägen sin givna plats
            framför allt för stora, tunga och skrymmande transporter och på
            avstånd längre än cirka tio mil. För att godstransporterna ska
            vara konkurrenskraftiga måste järnvägen kunna erbjuda en hög kapacitet,
            snabba transporter, god logistik och hög tillförlitlighet. Tyvärr
            finns här stora brister i form av eftersatt underhåll, flaskhalsar
            och bristande spårkapacitet som i många fall motverkar möjligheten
            för järnvägstransporter att öka sina marknadsandelar.
          </p>
          <head type="h4" xml:id="i-ERcXHSdhKqiQrSTHRkQnK8">
            Drift och underhåll
          </head>
          <p xml:id="i-F4fX8uc2zNFB5u2Ek3zRgt">
            Miljöpartiet tillför ytterligare ca 600 miljoner kronor per år
            eller totalt 7 miljarder kronor under planperioden 2014–2025 till
            banunderhåll. Med tanke på den senaste tidens diskussion kring
            felbedömning av kostnaden för järnvägsunderhållet är vi beredda
            att se över denna summa och vid behov omprioritera alternativt
            utöka ramen så att ytterligare resurser kan läggas på järnvägsunderhåll.
          </p>
          <head type="h4" xml:id="i-8gyUsKqdQyGE8RwTSSqFsF">
            Investeringar
          </head>
          <p xml:id="i-97mFw4vFceJWnjeNTJ7yik">
            Miljöpartiet satsar totalt 65 miljarder mer än regeringen på
            järnvägsinvesteringar under planperioden 2014–2025 fördelade med
            39 miljarder kronor på fyra större projekt och 26 miljarder kronor
            på ett flertal medelstora och mindre projekt.
          </p>
          <head type="h4" xml:id="i-93hVpVKiom7JajosPAF7Sp">
            Stora projekt
          </head>
          <p xml:id="i-VoyduUiwvLqdzEc7vbt6rc">
            Norrbotniabanan, etapp 1 . Miljöpartiet var i förhandlingarna
            inför den nationella planen 2004–2015 pådrivande för att medel
            skulle anslås för att påbörja projekteringen av en ny kustjärnväg
            mellan Umeå och Luleå. Det har resulterat i ett omfattande utredningsarbete,
            där det nu finns färdiga järnvägsutredningar med beslut om sträckning
            (korridorer) för hela sträckan. Projektet har stor betydelse för
            arbetspendling, godstransporter och utveckling av näringslivet
            i de två nordligaste länen. Projektet är också nämnt i EU-kommissionens
            förslag till stomnät i det transeuropeiska transportnätet (TEN-T),
            vilket innebär att Sverige kan beviljas EU-bidrag. Det är därför
            angeläget att byggandet av banan inleds så snart som möjligt.
            Vi föreslår därför att i en första etapp Umeå–Skellefteå ska ingå
            i planen till en uppskattad kostnad i storleksordningen 10 miljarder
            kronor.
          </p>
          <p xml:id="i-WzBK2Dsc5dLzSRggwGhW9B">
            Ostkustbanan Gävle–Sundsvall och Ådalsbanan Sundsvall–Härnösand
            . Det är positivt att regeringen vill påbörja utbyggnaden till
            dubbelspår mellan Sundsvall och Dingersjö. Ostkustbanan är i dag
            en av Sveriges mest belastade järnvägssträckor. En kapacitetsförstärkning
            har blivit än mer angelägen för att fullt ut kunna utnyttja potentialen
            i de utbyggnader som skett längre norrut genom Ådalsbanan och
            Botniabanan. Även Ådalsbanan mellan Sundsvall och Härnösand behöver
            byggas ut, se nedan. Totalt är Miljöpartiet berett att satsa tio
            gånger så mycket som regeringen och föreslår därför att 9 miljarder
            kronor avsätts till en partiell dubbelspårsutbyggnad mellan Gävle
            och Sundsvall under planperioden utöver vad regeringen satsar.
          </p>
          <p xml:id="i-RxCZhVEmW4VSUKpvGTw4PP">
            Göteborg–Borås, höghastighetsbana hela sträckan . I regeringens
            plan ingår en utbyggnad av en ny bana på mellansträckan Mölnlycke–Bollebygd
            via Landvetters flygplats. Detta är bra, men inte tillräckligt
            då den fulla potentialen av en sådan bana knappast kommer att
            kunna tillgodogöras om den ska kopplas till nuvarande kapacitetssvaga
            och långsamma banor närmast Göteborg respektive Borås. Miljöpartiet
            föreslår därför att även dessa delar, Almedal–Mölnlycke och Bollebygd–Borås,
            ska ingå i planen. Kostnaden för dessa delar uppskattas till storleksordningen
            10 miljarder kronor.
          </p>
          <p xml:id="i-KaXejCt9Drr6DinubdEiaz">
            Lund–Hässleholm, fyrspår/höghastighetsbana . Denna del av Södra
            stambanan är i dag starkt belastad av såväl växande godstrafik
            som snabbtåg, regional- och pågatåg. Inte minst innebär det svåra
            kapacitetsproblem med en så varierande trafik i olika hastigheter.
            Denna bana bör därför byggas ut till fyra spår på ett sådant sätt
            att den senare kan bli en länk i en kommande höghastighetsbana
            till södra Sverige. Miljöpartiet föreslår att ca 10 miljarder
            kronor anvisas i planen, vilket torde räcka till att en stor del
            av utbyggnaden kan genomföras under planperioden.
          </p>
          <head type="h4" xml:id="i-JTHy1F5SoPn6ozz9iTuVDR">
            Medelstora och mindre projekt
          </head>
          <p xml:id="i-LSSW6ncNg7fxnfBmtUw771">
            Utöver ovannämnda större strategiska investeringar finns också
            många angelägna medelstora och mindre investeringar som väsentligt
            skulle förbättra järnvägens kapacitet och attraktivitet på många
            platser runt om i landet. Miljöpartiet föreslår därför att ramen
            för järnvägsinvesteringar utökas med ytterligare 26 miljarder
            kronor för att inrymma ett antal sådana projekt.
          </p>
          <p xml:id="i-A1CV1MTbrZTHYcXSH6LeWp">
            Godspott . Det finns ett antal mycket angelägna åtgärder för
            att kunna öka godstrafiken på befintliga banor. Dessutom behövs
            medel för att förbättra möjligheterna att kombinera transporter
            med järnväg och sjöfart. Vi utökar ramen med ytterligare 3,5 miljarder
            kronor för att tidigarelägga och genomföra fler av dessa angelägna
            projekt. Ett exempel är utbyggnaden mellan Hallsberg och Degerön
            där regeringen inte anslår tillräckligt för att bygga dubbelspår
            på hela sträckan fram till 2025.
          </p>
          <p xml:id="i-VriPutiWSurGMDTiBfJtET">
            Ådalsbanan Sundsvall–Härnösand, etapp 1 . Dagens bana är kurvig
            och tar en lång omväg jämfört med en rät linje mellan orterna.
            Förstudien har visat att restiden kan kortas med en halvtimme
            eller mer med en ny dragning på sträckan, vilket har stor betydelse
            för både den lokala trafikens konkurrenskraft och all person-
            och godstrafik till och från orter norr om Härnösand. Miljöpartiet
            vill bygga en första etapp av banan, delen närmast Härnösand,
            under kommande planperiod.
          </p>
          <p xml:id="i-8kYfJbuHQ6vjzZbhD2TKYM">
            Dalabanan Uppsala–Borlänge–Falun . Det finns ett stort behov
            av att förbättra kapacitet och restider på banan mellan Uppsala
            och Falun. Dalabanan är också viktig för godstrafiken. Därför
            föreslår Miljöpartiet kapacitetsåtgärder och en dubbelspårsutbyggnad
            mellan Borlänge och Falun.
          </p>
          <p xml:id="i-DCMfDrqJxkFAyZQ1TXzr5N">
            Ostkustbanan, fyrspår Myrbacken–Uppsala, etapp 1 . Mellan Stockholm
            och Uppsala reser ca 40 000 personer dagligen. Ökningen mellan
            1997 och 2010 var 58 procent mot prognostiserade 26 procent. 35
            Allt talar för att ökningen kommer att hålla i sig så länge det
            finns kapacitet i järnvägssystemet. Tyvärr drabbas resenärerna
            väldigt ofta av förseningar och inställda tåg. Därför gör vi en
            satsning på sträckan Myrbacken–Uppsala. Myrbacken är den punkt
            där de söderifrån kommande dubbelspåren från Märsta och Arlanda
            förenar sig till bara ett dubbelspår vidare mot Uppsala. Trafiken
            kommer att kunna öka ytterligare, bl.a. med fler persontåg och
            godståg till den nya kombiterminalen i Rosersberg. Uppsala och
            Knivsta kommun har inriktat sina respektive översiktsplaner på
            att få till stånd tågstopp i Bergsbrunna respektive Alsike, vilket
            är omöjligt med dagens dubbelspår. En första etapp av fyrspårsutbyggnad
            ingår i planen, för att möjliggöra för en hållbar stadsutveckling
            och för att samtidigt skapa förutsättningar för fler att övergå
            från att pendla med bil till att pendla med tåg.
          </p>
          <p xml:id="i-5Gu1854GzeYXPnnkyWVTpq">
            Sydostlänken, (Älmhult–)Olofström–Karlshamn . Innefattar en upprustning
            av befintlig bana Älmhult–Olofström och en ny bana vidare söderut
            för anslutning till Blekinge kustbana. Länken skulle innebära
            väsentligt förbättrade möjligheter för godstrafiken till sydöstra
            Sverige, hamnarna i Blekinge och för bl.a. stora företag som Volvo
            i Olofström och Ikea i Älmhult. Den skulle även innebära en välkommen
            avlastning av Södra stambanan söder om Älmhult.
          </p>
          <p xml:id="i-X5Hy9H7UByHnp72h11Ta9P">
            Pott för regionala banor . Miljöpartiet föreslår en särskild
            pott på 9 miljarder kronor för trimning och förbättringar för
            ett antal regionala banor som har stor betydelse för godstrafik
            och lokal persontrafik. Förbättringarna kan t.ex. avse mötesspår,
            bärighet och signalåtgärder. Inlandsbanan med tvärbanor har en
            stor potential för en ökad godstrafik. Ådalsbanan mellan Nyland
            och Långsele bör rustas upp som omledningsmöjlighet för godstrafiken
            och för lokal persontrafik. I Värmland behövs ökad kapacitet på
            Värmlandsbanan inklusive resecentrum i Karlstad. Regeringens satsning
            på 422 miljoner är otillräcklig och ligger för långt fram i tiden.
            Bohusbanan behöver trimmas med bl.a. mötesspår och Lysekilsbanan
            rustas upp för att åter kunna användas. I Västra Götaland kan
            åtgärder på Älvsborgs-, Kinnekulle-, Viskadals-, och Karlsborgsbanorna
            förstärka den positiva trenden med en ökande regionaltågtrafik.
            I östra Småland och Östergötland finns förslag på åtgärder som
            möjliggör ökad och mer attraktiv trafik på Stångådals- och Tjustbanorna
            för både gods- och persontransporter, samt en hastighetsanpassning
            till 160 km/tim på sträckan Sandhem–Nässjö. I Skåne behövs en
            hastighetsanpassning till minst 200 kilometer i timmen på sträckan
            Hässleholm–Helsingborg, delvis dubbelspårsutbyggnad Hässleholm–Kristianstad
            och fler mötesspår Malmö–Ystad. Dessutom behövs en utbyggnad till
            dubbelspår på delar av Markarydsbanan för ökad turtäthet för Pågatågen
            planeras att gå till Halmstad efter att Hallandsås färdigställts.
          </p>
          <p xml:id="i-6qtxL4nuv79Bwrao4kwXWF">
            Särskilda utredningsuppdrag för snabbare tåg Stockholm–Oslo och
            Oslo–Göteborg. I dag tar det fem timmar och 55 minuter att åka
            tåg mellan Stockholm och Oslo och drygt fyra timmar mellan Göteborg
            och Oslo. Varje år sker 1,3 miljoner flygresor mellan de båda
            huvudstäderna. För att minska transportsektorns klimatutsläpp
            och öppna upp för nya arbetsmarknadsregioner föreslås en åtgärdsvalsstudie
            för båda sträckorna. Målet är att halvera restiderna till tre
            respektive två timmar.
          </p>
          <head type="h3" xml:id="i-DBNWubtN5gE3o6TNJK2iG6">
            Statligt stöd till utbyggnad av spårväg i större städer
          </head>
          <p xml:id="i-Nj1g7hHyVzDd1ym6eVW84F">
            Tack vare spårvägen har många städer runt om i Europa både fått
            en mer attraktiv stadsmiljö och lockat över fler till kollektivtrafiken.
            Miljöpartiet har i tidigare budgetar föreslagit att staten ska
            avsätta medel för att stödja utbyggnaden av spårbunden kollektivtrafik
            i städerna. 36 Under den kommande tolvårsperioden 2014–2015 avsätter
            vi 12 miljarder till städer som vill bygga spårväg och tunnelbana.
            Denna pott blir en del av stadsmiljöprogrammet och kommer att
            beviljas de kommuner som kan visa att investeringarna bidrar till
            att uppfylla stadsmiljömålet.
          </p>
          <head type="h3" xml:id="i-XR4hZP1s8A6vwqYySMLDjS">
            Statligt stöd till cykelinfrastruktur
          </head>
          <p xml:id="i-KczGk4co8ngnkW5Pf4tEbB">
            Den statliga cykelutredningen 37 slår fast det forskningen och
            cykelorganisationerna länge varit överens om: Det viktigaste är
            pengar. När det byggs fler cykelbanor ökar cyklandet. Trafikverket
            har under planperioden 2010–2021 avsatt en knapp miljard kronor
            till cykelåtgärder, vilket motsvarar ca 50 mil ny cykelväg. I
            Trafikverkets förslag till ny transportplan 2014–2025 sänks ambitionerna
            och de föreslagna satsningarna motsvarar endast 40 mil cykelväg.
            38 Miljöpartiet anser att de satsningarna är otillräckliga och
            föreslår en omprioritering inom Trafikverkets budget till förmån
            för cykelåtgärder och öronmärker 9 miljarder kronor under den
            nya planperioden 2014–2025 för cykelåtgärder. Dessa pengar blir
            en del av stadsmiljöprogrammet, där de antingen kan användas till
            nya statliga cykelvägar eller som bidrag till kommuner för att
            anlägga cykelvägar eller för att införa s.k. stadsgator där olika
            transportsätt kan kombineras på ett säkert sätt. Där ingår även
            att förbättra för gångtrafikanter. Cykelpengarna kommer även att
            finansiera infrastruktur utanför städerna. På så sätt blir det
            lättare att välja cykeln även på längre sträckor och mellan städer.
          </p>
          <head type="h3" xml:id="i-MPjNvNXLnnmEfK2qZUa9Lp">
            Sjöfart
          </head>
          <p xml:id="i-J542RhaTkC1gCh818y95r6">
            Sjöfarten är en viktig pusselbit i omställningen till klimatsmarta
            transporter. Sveriges drygt 50 hamnar och vattenvägar har en stor
            potential att avlasta vägnätet och därmed minska klimatbelastningen.
            Samtidigt finns en stor outnyttjad potential. Endast 7 procent
            av våra inrikes godstransporter körs i dag på köl, att jämföra
            med övriga Europa där ofta en fem gånger så stor andel av godset
            fraktas på vattenvägarna. Genom att flytta över transporterna
            från väg till vatten minskar vi koldioxidutsläppen och gör vägarna
            mer trafiksäkra.
          </p>
          <p xml:id="i-F5f9QivZrSySQufR8mk9F6">
            Miljöpartiet säger ja till regeringens sjöfartssatsningar. Samtidigt
            ser vi stora behov som inte blir tillgodosedda, inte minst i Västra
            Götaland där slussarna i Trollhättan behöver bytas ut senast 2030.
            Därför satsar Miljöpartiet ytterligare 250 miljoner så att ombyggnaden
            av slussarna kan påbörjas i slutet av planperioden. För att sjöfarten
            ska kunna öka sin marknadsandel föreslår Miljöpartiet också att
            en vägavgift för tunga lastbilar införs. I dag finns endast ban-
            och farledsavgifter, vilket skapar snedvridna konkurrensvillkor.
          </p>
          <head type="h3" xml:id="i-5583BNU87hiyuL1DTVeCkH">
            It och bredband – det femte transportslaget
          </head>
          <p xml:id="i-S1EbABXKLq1hg9m44SphY4">
            De fyra transportslagen järnväg, väg, sjöfart och flyg fungerar
            inte utan det femte – data och telekommunikation. Stora klimatvinster
            kan göras med hjälp av it. Det handlar t.ex. om att ersätta en
            del av de tvungna flygresorna med videokonferenser. Företaget
            Telia Sonera lyckades minska antalet tjänsteresor med 30 procent
            på sex år genom ett målinriktat arbete och med it som verktyg.
            Miljöpartiet anser att staten måste ta ett större ansvar för it-infrastrukturen.
            Vårt mål är att samtliga hushåll och fasta verksamheter i Sverige
            ska ha tillgång till snabbt bredband senast 2020. För att läsa
            mer om Miljöpartiets it- och bredbandsförslag, se vår motion 2013/14:T289
            Statens ansvar för bredbandsutbyggnad.
          </p>
        </div>
        <div type="motSignatures">
          <list>
            <item xml:id="i-2tKgkJRY1pCokVoHtV4kD3">
              Stina Bergström (MP)
            </item>
            <item xml:id="i-NjMDAGX5a8NwvVKuWLa3mC">
              Annika Lillemets (MP)
            </item>
            <item xml:id="i-GtUWpX1EYps7spMkNQr88E">
              Lise Nordin (MP)
            </item>
          </list>
        </div>
      </div>
    </body>
  </text>
</TEI>
