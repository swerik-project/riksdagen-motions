<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201112-FiU-00017">
  <teiHeader>
    <fileDesc>
      <titleStmt>
        <title>med anledning av prop. 2011/12:100 2012 års ekonomiska vårproposition</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2011/12:100 2012 års ekonomiska vårproposition</title>
          <idno type="rdwebb">GZ02Fi17</idno>
          <rs type="number">Fi17</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GZ02Fi17/text</ref>
          <ref type="dokument_url_html">http://data.riksdagen.se/dokument/GZ02Fi17</ref>
          <ref type="dokumentstatus_url_xml">http://data.riksdagen.se/dokumentstatus/GZ02Fi17</ref>
          <ref type="doc">http://data.riksdagen.se/fil/FB39FB24-0330-4D2D-9112-4313039C9B91</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Rz5b2otUgH9WXH2qTRryNK" type="basedOn"/>
        <correspContext corresp="i-Rz5b2otUgH9WXH2qTRryNK">
          <ref>Proposition 2011/12:100</ref>
        </correspContext>
        <correspAction xml:id="i-4UvHFjNc9rVL7KeVY2NX7G" type="signed"/>
        <correspContext corresp="i-4UvHFjNc9rVL7KeVY2NX7G">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction xml:id="i-BZsB4B4XJyHYjEqTGok81d" type="referral">
          <date when="2012-05-09"/>
        </correspAction>
        <correspAction xml:id="i-VLCthdvvdT9ypbMh6baWom" type="referral">
          <date when="2012-05-09"/>
        </correspAction>
        <correspAction xml:id="i-6mDqe4J4oeErwEd4RvzZDw" type="dismissal">
          <date when="2012-05-08"/>
        </correspAction>
        <correspAction xml:id="i-NbygkdhjyUGRtBLw8ZQMJe" type="dismissal">
          <date when="2012-05-08"/>
        </correspAction>
        <correspAction xml:id="i-HpPZ97aTjvkRdykX5nHuPg" type="submission">
          <date when="2012-05-02"/>
        </correspAction>
        <correspAction xml:id="i-68P7DVwa7YzcoCAqmimzrZ" type="transfer">
          <date when="2012-05-02"/>
        </correspAction>
        <correspAction xml:id="i-3UYcaWx2FtHMA6LbBpmixi" type="assigned"/>
        <correspContext corresp="i-3UYcaWx2FtHMA6LbBpmixi">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-DQWbckBPDUdBaGzXNgukmU" type="motBody">
        <div xml:id="i-BKD5GQhcSVFJHH3XbmrMtG" type="motSummary">
          <head xml:id="i-A15tW4SLshUYttSuVoj8p3">
            1 Sammanfattning
          </head>
          <p xml:id="i-8t6guLDXjhV2XfFb2hmZHQ">
            För oss i Vänsterpartiet är full sysselsättning det överordnade
            målet för den ekonomiska politiken. Vi presenterar i den här motionen
            en sysselsättningspolitik som bygger på investeringar i stället
            för skatteavdrag, och utbildning i stället för låglönepolitik.
            De förslag vi lägger handlar om att höja kvaliteten i välfärden,
            investera i infrastruktur och bostäder och höja ambitionerna i
            utbildningspolitiken. På det sättet vill vi sätta människor i
            arbete med att bygga en långsiktigt starkare ekonomi.
          </p>
          <p xml:id="i-WjbtTB7Pb7DzKBioTzfAbw">
            Trots att Sverige har bland de starkaste statsfinanserna i världen
            har massarbetslösheten blivit vardag. Antalet personer med långvariga
            arbetslöshetsperioder har i det närmaste exploderat, bl.a. på
            grund av regeringens kraftiga försämringar av möjligheterna till
            omskolning och vidareutbildning. I vårpropositionen bedömer regeringen
            att arbetslösheten under 2014 kommer att uppgå till 6,9 procent,
            en nivå som finansminister Borg under valrörelsen 2006 karakteriserade
            som just massarbetslöshet.
          </p>
          <p xml:id="i-VQPf13oeKRhXhpjqFhPdru">
            Regeringen bedriver just nu en direkt åtstramande finanspolitik
            mitt i en konjunkturavmattning, i bjärt kontrast till vad tunga
            myndigheter på området föreslår. Det är en politisk låsning som
            har försvårat Sveriges läge i den internationella krisen allvarligt.
          </p>
          <p xml:id="i-Mf15y6FxVNwbC4DXRwN27h">
            Dagens finanspolitiska ramverk måste moderniseras. Det som var
            gårdagens svar på de problem som fanns då är inte dagens svar.
            Sedan 90-talskrisen har vi fått en allt högre strukturell arbetslöshet
            och en allt lägre sysselsättningsnivå. Dessa problem måste vi
            ta oss an. Därför föreslår Vänsterpartiet ett alternativt ramverk,
            där sysselsättningsmålet får den tyngd det behöver i både finans-
            och penningpolitiken. Vi vill att överskottsmålet och kommunernas
            balanskrav ersätts av mål om budget i balans över en konjunkturcykel.
            Vi menar också att värdet av investeringar behöver synliggöras
            i budgetprocessen. Sveriges investeringar i infrastruktur och
            fastigheter har länge varit låga, såväl i ett historiskt som i
            ett internationellt perspektiv. Utbyggnaden av järnvägen motsvarar
            inte den ökade trafikmängden, vilket bl.a. har gett problem med
            flaskhalsar i storstadsregionerna. Det har föranlett en rad tunga
            instanser att kritisera regeringen för bristen på offentliga investeringar.
          </p>
          <p xml:id="i-M24oL5LNRn2aQkq8UvnNd7">
            Regeringens politik har inneburit massarbetslöshet, ökad ojämlikhet
            och krackelerad välfärd samt ökade koldioxidutsläpp och större
            klimatproblem. Vänsterpartiets budgetförslag innehåller en rad
            tydliga svar på dessa samhällsproblem. Vi vill bygga ut och förbättra
            landets infrastruktur, för att ta itu med uppgiften att bygga
            ett hållbart transportsystem i Sverige. Vi föreslår bl.a. en särskild
            satsning på kollektivtrafiken genom en utbyggnad av tunnelbanan
            i Stockholm. Vi föreslår en rad direkta stöd till bostadsbyggandet
            för att skapa fler hyresrätter, och en omfattande upprustning
            av miljonprogrammen och av välfärdslokaler som skolor, förskolor
            och äldreboenden. Med våra investeringar bedömer vi att 120 000
            nya jobb i privat och offentlig sektor kan skapas.
          </p>
          <p xml:id="i-RGAXdGvK69XESqisvKEy9">
            Regeringens alternativ till investeringar har hittills varit
            att subventionera vissa lågproduktiva branscher. Den politiken
            har i bästa fall varit ett mycket kostsamt sätt att öka sysselsättningen
            och i värsta fall en helt verkningslös åtgärd. Pengarna har i
            hög utsträckning gått till vinster snarare än till nyanställningar.
            Samma pengar skulle ha resulterat i betydligt fler privata jobb
            om de hade använts till offentliga beställningar. Genom att prioritera
            offentliga investeringar går det att stärka den privata sysselsättningen
            och dessutom genomföra en rad konkreta, samhällsnyttiga projekt.
          </p>
          <p xml:id="i-EgLtbNLgschZqse1Bam5YG">
            Vi vill bryta med regeringens systematiska strategi att sätta
            press på de lägsta lönerna nedåt, och i stället höja ambitionerna
            i utbildnings- och arbetsmarknadspolitiken. Det är kunskaper som
            bygger ett starkt Sverige långsiktigt, inte låga löner. I den
            här motionen lägger vi fram ett förslag på en särskild utbildningssatsning
            för ungdomar i krisen, för att se till att fler får en ordentlig
            yrkesutbildning.
          </p>
          <p xml:id="i-AZ8SRnwRz9RXGQfhqp7PPk">
            För att finansiera denna satsning föreslår vi en engångsskatt
            på 5 procent motsvarande 3,9 miljarder för de fyra storbankerna.
            Det finns all anledning att ta in en del av de övervinster de
            gör och sätta dem i produktiv användning. Vänsterpartiet har sedan
            tidigare en rad förslag på hur finanssektorn kan reformeras, som
            också tas upp i den här motionen.
          </p>
          <p xml:id="i-DuPiYeYXdoWk5WZS7AWT5B">
            Samtidigt som företrädare för regeringen gör utspel om satsningar
            på välfärden, planerar regeringen i den ekonomiska vårpropositionen
            för fortsatta personalneddragningar inom välfärden. Mellan 2013
            och 2016 beräknas den kommunfinansierade sysselsättningen minska
            med 18 000 personer. Det är en fortsättning av den minskning med
            40 000 personer vi såg under förra mandatperioden.
          </p>
          <p xml:id="i-2hJhNBU2rA1bgtHbBu6LCr">
            En del av förklaringen är att alltmer skattemedel läcker ut i
            vinster i olika riskkapitalbolag, i stället för att gå till löner.
            Det har visat sig mycket lönsamt för dem att köpa upp välfärdsverksamheter
            i Sverige och snabbt pressa ned personalkostnaderna, vilket i
            sin tur leder till sämre arbetsmiljö och kvalitet. I den här motionen
            föreslår vi, än en gång, att vinstdrivande bolag i välfärden förbjuds.
          </p>
          <p xml:id="i-Sui9zpSgKHfhUW9a8Rg7pP">
            Vänsterpartiet menar att det behövs investeringar i skolan, äldreomsorgen
            och sjukvården. Vi vill också värdesäkra statsbidragen till kommunerna.
            Välfärdsverksamheternas samhällsekonomiska betydelse behöver synliggöras:
            de satsningar vi vill göra bygger på kompetens och arbetsförmåga
            på lång sikt, och stärker möjligheterna att förvärvsarbeta genom
            att bygga ut barn- och äldreomsorgen. I den här motionen lyfter
            vi särskilt fram en rejäl satsning på äldreomsorg, som fullt utbyggd
            skulle ge utrymme för 10 000 fler heltidstjänster.
          </p>
          <p xml:id="i-FYENevgEmcvJweLinpQPah">
            Det krävs en ny färdriktning. Rättvisa är produktivt, och ekonomisk
            jämlikhet är en framgångsfaktor för ett lands hela utveckling.
            Vi vill sätta människor i arbete med att bygga upp Sverige långsiktigt,
            genom ett brett program av hållbara samhällsinvesteringar i välfärd,
            bostäder och infrastruktur. Det är vad den här vårbudgetmotionen
            handlar om.
          </p>
        </div>
        <div xml:id="i-5Fo8Ege4F9VkrFTzcno48M" type="TOC">
          <head xml:id="i-TU5sJJSnAFacAjPDqpao7C">
            2 Innehållsförteckning
          </head>
          <list xml:id="i-JfD13cQJKer6cbjZwTe9P8">
            <item xml:id="i-6S7UGy2acxJUtsYhktr2n1">
              1 Sammanfattning 1
            </item>
            <item xml:id="i-Fsbfdmo6kbWhkeLSLmn3Sd">
              2 Innehållsförteckning 4
            </item>
            <item xml:id="i-568GWSrBfyi985dctBwj39">
              3 Förslag till riksdagsbeslut 6
            </item>
            <item xml:id="i-TF1mtbUpxm7UGtQKYVjKNV">
              4 Internationell ekonomi 7
            </item>
            <item xml:id="i-FTzSG4DjcaahJvHYmuz2Wg">
              4.1 Det globala konjunkturläget 7
            </item>
            <item xml:id="i-J8VTDCmS76VecLVVU2ijdy">
              4.2 En kapitalism i kris 7
            </item>
            <item xml:id="i-TPneL3oHJYXoNJu17LzsmJ">
              4.3 Eurokrisen 9
            </item>
            <item xml:id="i-FKvrse3V3xTu6GtyQrPFAS">
              5 Svensk ekonomi och regeringens ekonomiska politik 11
            </item>
            <item xml:id="i-AsKaYZTewz29Pz4Ld6x6qb">
              5.1 Konjunkturläget och regeringens finanspolitik 11
            </item>
            <item xml:id="i-8TFg58kABeAaK4mQx1oH8n">
              5.2 Hushållens skuldsättning 12
            </item>
            <item xml:id="i-UXhC86HmwEcKxgn6FVPm8h">
              5.3 Strukturproblem i den svenska ekonomin 14
            </item>
            <item xml:id="i-KkdEWponuFhezsRndoEniK">
              5.3.1 Stagnerande produktivitet i näringslivet 14
            </item>
            <item xml:id="i-3H5dTWSUgN1Pk9262vG5j1">
              5.3.2 För låga investeringar 15
            </item>
            <item xml:id="i-Ccims3AX5Z5S3jDjwDp8WN">
              5.3.3 Tappade exportmarknadsandelar 17
            </item>
            <item xml:id="i-SbaxSNV2QZoHSG4RHacczw">
              5.4 Regeringens ekonomiska politik är en politik för låga löner
              17
            </item>
            <item xml:id="i-EnRe1NSBcuNLCr2gJWBruS">
              5.5 Regeringens misslyckade jobbpolitik 18
            </item>
            <item xml:id="i-YS2LponNWNn75y4sq5mrv5">
              5.6 Ökad ojämlikhet 21
            </item>
            <item xml:id="i-RMoWgVgdbxvCS6N5QEwZ45">
              5.7 Ökade inkomstklyftor mellan kvinnor och män 24
            </item>
            <item xml:id="i-CyRLdmpyghg9tK1CQ9yc98">
              5.8 Regeringens politik ökar segregation och utestängning 25
            </item>
            <item xml:id="i-Fy2BdUepJUjwFy4J8VV5HD">
              5.9 Besparingar och privatiseringar i välfärden 26
            </item>
            <item xml:id="i-6TmvhTT4uuoT64ckqEVmf5">
              6 Vänsterpartiets förslag för investeringar i fler jobb och stärkt
              välfärd 28
            </item>
            <item xml:id="i-PEsFZjWXYRqpay2DUazAu2">
              6.1 Riktlinjer för den ekonomiska politiken 28
            </item>
            <item xml:id="i-6wDonV56fw5fad6TRevrRr">
              6.2 Ett alternativt ramverk för finans- och penningpolitiken
              29
            </item>
            <item xml:id="i-ANXvWz1FpLayYuRa5UinCZ">
              6.2.1 Åtgärdsplaner för full sysselsättning 30
            </item>
            <item xml:id="i-9KBugQeF5A1PmGd5K984jg">
              6.2.2 Finansiering av investeringar 31
            </item>
            <item xml:id="i-Hh8NK7fL7HDfoCKpA3psY7">
              6.2.3 Mål för de offentliga finanserna 32
            </item>
            <item xml:id="i-P65XMM7ttkNKqchZqhse1P">
              6.2.4 Utgiftstaken 34
            </item>
            <item xml:id="i-7wM1Gbn7rbGX2T64mWQbGb">
              6.2.5 Balanskravet för kommunsektorn 34
            </item>
            <item xml:id="i-8CWXMQ97wN7B3AtoZZTFMU">
              6.2.6 Målen för penningpolitiken 34
            </item>
            <item xml:id="i-tf6wEKWxWjmp4MmXLFT3a">
              6.3 Generell välfärd 38
            </item>
            <item xml:id="i-27mpGtKG8AnkfPjj1M2TBA">
              6.4 Investeringar i jobb och välfärd 39
            </item>
            <item xml:id="i-BiKvhxyco8huKRseSBTaKi">
              6.4.1 Satsningar på äldreomsorgen 40
            </item>
            <item xml:id="i-YEynMwALEhpfpsDjH19dSZ">
              6.4.2 En mänsklig sjukförsäkring 41
            </item>
            <item xml:id="i-GjWmY3uRNvNi2Cmrhyj5uE">
              6.4.3 En likvärdig skola 43
            </item>
            <item xml:id="i-636K9pkz6urc5yrGMxfr9q">
              6.5 Investeringar i jobb och grön omställning 44
            </item>
            <item xml:id="i-LNnHbt2eH21D2azJ9g9D3Z">
              6.5.1 Investeringar i grön infrastruktur 45
            </item>
            <item xml:id="i-6YLrsPbxX3yMsQ4pDvBRr4">
              6.5.2 Investeringar i grön teknik 46
            </item>
            <item xml:id="i-Fs2YT77rejHi66zfTFm9Kw">
              6.5.3 Bygg bort bostadsbristen 47
            </item>
            <item xml:id="i-KC3xPKfvDR4zx1VEaXYGqh">
              6.5.4 En aktiv näringspolitik 48
            </item>
            <item xml:id="i-XxJfas7F5q3AJ6zNjeL3Z1">
              6.6 Ett hållbart arbetsliv med plats för fler 49
            </item>
            <item xml:id="i-CqWdHQAcdf3pKTjmesh9zd">
              6.6.1 En aktiv arbetsmarknadspolitik 49
            </item>
            <item xml:id="i-JY7vitDfLGj4L8UUiX8HAB">
              6.6.2 Utbildning för jobb 51
            </item>
            <item xml:id="i-LhgqoUpZTAN7E1f8TxXuSf">
              6.6.3 En storsatsning på utbildning för unga 52
            </item>
            <item xml:id="i-FoRtPPoizAPvdbmLqZp1Ap">
              6.6.4 En allmän och solidariskt finansierad arbetslöshetsförsäkring
              53
            </item>
            <item xml:id="i-G6ovySMSBkENhf7wS5h6LW">
              6.7 Rättvisa skatter 53
            </item>
            <item xml:id="i-N2JrcVTvTyEoCSrkmWT5Bx">
              6.7.1 Målsättningen med skattepolitiken 53
            </item>
            <item xml:id="i-7ncgB3KadHDKniN4nK6C7c">
              6.7.2 Inkomstskatter 54
            </item>
            <item xml:id="i-8Shic5SNvSyieFhBVcTV24">
              6.7.3 Skatter som styrmedel i miljöpolitiken 55
            </item>
            <item xml:id="i-QJDbtfQ5s54GJGUdYvebL8">
              6.7.4 Företags-, kapital- och egendomsskatter 56
            </item>
            <item xml:id="i-2K6zwHxFMtjkxKeBSkn7qb">
              6.7.5 Engångsskatt på storbankerna 58
            </item>
            <item xml:id="i-NtMMC6Dfncg9JzaQ96JhSw">
              6.8 Reformera banksektorn dela bankerna 58
            </item>
            <item xml:id="i-LWhYyZR78V63xyqbURYPtL">
              7 Effekter av Vänsterpartiets förslag 61
            </item>
          </list>
        </div>
        <div xml:id="i-LRGea6Z8PeTqokZpCs9y8k" type="motProposal" subtype="förslag">
          <head xml:id="i-DyE6pqbRrtDguMptGeAZDm">
            3 Förslag till riksdagsbeslut
          </head>
          <list xml:id="i-vxbyK26RPc7pyuXAEy52S" style="ol">
            <item xml:id="i-DeB7Pp9Adb1ufeUk52i1bL">
              Riksdagen beslutar att godkänna inriktningen på den ekonomiska
              politiken och budgetpolitiken (avsnitt 6 i motionen).
            </item>
            <item xml:id="i-EMHsYvnZ2pD4v4yM8JrFbB">
              Riksdagen beslutar att det ska vara förbjudet med vinstdrivande
              bolag i vård, skola och omsorg (avsnitt 5.9 i motionen).
            </item>
            <item xml:id="i-9BfP2Jfieb4M3JXNQ9G6fM">
              Riksdagen tillkännager för regeringen som sin mening vad som
              anförs i motionen om ett alternativt ramverk för finans- och penningpolitiken
              (avsnitt 6.2 i motionen).
            </item>
            <item xml:id="i-3PavFhcStwWEDgUfAVfHyX">
              Riksdagen beslutar att järnvägen bör återregleras och att samhället
              tar ett helhetsansvar för järnvägssystemet (avsnitt 6.5.1 i motionen).
            </item>
            <item xml:id="i-QpJmUoj5kA1baPN6kkwHGA">
              Riksdagen tillkännager för regeringen som sin mening vad som
              anförs i motionen om att regeringen bör inrikta sin politik kring
              Arbetsförmedlingens verksamhet på ett sådant sätt att kompletterande
              aktörer och privata jobbcoacher avvecklas (avsnitt 6.6.1 i motionen).
            </item>
            <item xml:id="i-GLSc21AvGCeLALe9fEssnA">
              Riksdagen tillkännager för regeringen som sin mening vad som
              anförs i motionen om att det skyndsamt ska tillsättas en parlamentarisk
              utredning i syfte att utarbeta ett lagförslag som separerar traditionell
              bankverksamhet från s.k. investmentverksamhet (avsnitt 6.8 i motionen).
            </item>
          </list>
        </div>
        <div xml:id="i-UW29fnLGXqKm6stCcbR9tS" type="motContent">
          <head xml:id="i-3hS117LM1d2jubCfMDupyr" type="h1">
            4 Internationell ekonomi
          </head>
          <head xml:id="i-Qd4Qq2Ck4hFC32SYWrxb7C" type="h2">
            4.1 Det globala konjunkturläget
          </head>
          <p xml:id="i-4FvaMeZTkedkafaLN155qi">
            Den ekonomiska utvecklingen har under de senaste åren präglats
            av följderna av finanskrisen 2008. Världshandeln störtdök och
            många länder drabbades av djupa lågkonjunkturer med gigantiska
            produktionsbortfall och massarbetslöshet. Finanskrisen i USA utlöste
            också ett antal nationella finanskriser i Europa. Finanskriserna
            i Europa resulterade i att ett antal länder, framför allt inom
            euroområdet, fick betydande statsfinansiella problem. Då euroländerna
            saknar nationella centralbanker som kan agera som långivare i
            sista instans (lender of last resort) ledde deras budgetunderskott
            och statsskulder till akuta statsfinansiella problem i form av
            kraftigt stigande räntor på deras statsobligationer. Detta medförde
            i sin tur att Europas redan skakiga banker sattes under ytterligare
            press, då många av dessa hade stora poster av de mest skuldtyngda
            euroländernas statspapper. Bortsett från 2010, då en viss återhämtning
            ägde rum, har detta sammantaget resulterat i en mycket svag ekonomisk
            utveckling i Europa i allmänhet och inom euroområdet i synnerhet.
            Eurokrisen är i dagsläget, trots diverse nödlån och massivt likviditetsstöd
            av Europeiska centralbanken (ECB), fortfarande akut och konjunkturutsikterna
            för euroområdet de närmaste åren är mycket svaga.
          </p>
          <p xml:id="i-ALZCFxp7kUhomPA35V9VDp">
            I USA, finanskrisens epicentrum, har framför allt arbetsmarknaden
            drabbats mycket hårt av den ekonomiska krisen. Det är först under
            det senaste halvåret som det har skett en mer påtaglig förbättring
            av arbetsmarknaden, även om sysselsättningssiffrorna för mars
            månad var tämligen svaga. Icke desto mindre är prognoserna för
            den amerikanska ekonomin de närmaste åren mer positiv än för Europa.
            Samtidigt präglas det amerikanska politiska systemet av stora
            låsningar, vilket innebär att osäkerheten om den fortsatta finanspolitiken
            är betydande.
          </p>
          <p xml:id="i-Ddm1Fw8p53jBYuAcPdF1Fn">
            Japan drabbades hårt av effekterna av lågkonjunkturen som följde
            på finanskrisen. I mars 2011 inträffade sedan jordbävningskatastrofen
            som, utöver de mänskliga tragedierna som följde i dess spår, också
            slog hårt mot ekonomin. Den japanska ekonomin har emellertid börjat
            återhämta sig, även om de senaste makroekonomiska indikatorerna
            pekar åt olika håll.
          </p>
          <p xml:id="i-M1MSRfTuNb7HFzi6ScMkup">
            Utvecklingsländernas tillväxtekonomier, däribland Kina, Indien
            och Brasilien, har sammantaget klarat de senaste årens ekonomiska
            turbulens förhållandevis väl. Utvecklingen i dessa länder har
            dock mattats av, vilket beror på såväl lägre inhemsk efterfrågan
            som att efterfrågan från Europa har dämpats.
          </p>
          <p xml:id="i-TqgGqsaMszrkkN1n18JYtk">
            Sammantaget beräknas global BNP växa med 3,4 procent under innevarande
            år och 4,1 procent under 2013.
          </p>
          <head xml:id="i-REKbVsxXfxnoxxmYbdXQff" type="h2">
            4.2 En kapitalism i kris
          </head>
          <p xml:id="i-LnyUMVuoHXPpYFDQPPmHeh">
            Orsakerna till finanskrisen 20072008 var komplexa och sammanflätade,
            men i grunden blottlade krisen betydande brister i det kapitalistiska
            systemet i allmänhet och dess nyliberala tillämpning i synnerhet.
            Framför allt visade sig den marknadsliberala tesen om effektiva
            marknader som fungerar bäst utan statlig reglering inte hålla
            mot verkligheten. Vänsterpartiets första (större) sammanhängande
            analys av finanskrisen presenterade vi i samband med vår motion
            på 2009 års ekonomiska vårproposition. Där pekade vi bl.a. på
            ökade ekonomiska klyftor som en möjlig orsak till de amerikanska
            hushållens ökade skuldsättning och i förlängningen till finanskrisen.
            IMF publicerade förra hösten en uppsats som tycks bekräfta dessa
            hypoteser. 1 Författarna (Kumhof och Rancière) till uppsatsen
            noterar att såväl finanskrisen på 1930-talet som 2008 års kris
            föregicks av kraftigt stigande inkomstskillnader (i USA). Samtidigt
            som den reala medianinkomsten för (manliga) löntagare låg helt
            stilla mellan 1967 och 2005 ökade den rikaste tiondelen sina inkomster
            under samma tidsperiod med ca 70 procent. Detta resulterade i
            att vanliga löntagare kompenserade sina fallande relativa inkomster
            med ökad skuldsättning, samtidigt som de rikaste skikten använde
            en del av sina ökade inkomster och förmögenheter till köp av finansiella
            tillgångar. Detta ledde i sin tur till nya sparande- och lånemönster
            och till en kraftig expansion av den finansiella sektorn. Den
            ökade skuldsättningen resulterade i att många amerikanska hushåll
            fick problem att klara sina bostadslån, vilket blev den utlösande
            faktorn till krisen.
          </p>
          <p xml:id="i-J9fnPNKEzfcfdj2i95qSed">
            De senaste årens ekonomiska kris kan också ses som ett symtom
            på en mer långvarig och djupgående kris för det kapitalistiska
            systemet i de utvecklade länderna. Den sociala och ekonomiska
            utvecklingen i de utvecklade länderna under de senaste 30 åren
            uppvisar naturligtvis betydande skillnader mellan olika länder.
            Men några huvuddrag går att urskilja. Den senaste 30-årsperioden
            har präglats av fler återkommande finansiella kriser jämfört med
            decennierna efter andra världskriget samt en i det närmaste explosionsartad
            ökning av den finansiella sektorn. En starkt bidragande orsak
            till flera av de senaste finansiella kriserna har varit de växande
            globala makroekonomiska obalanser som framför allt under den senaste
            15-årsperioden har vuxit fram i form av stora skillnader i bytesbalanserna.
            2
          </p>
          <p xml:id="i-3jaQJYw6J3Mrc1KLXtkDTb">
            Som nämndes ovan var de ökade inkomstskillnaderna i USA med stor
            sannolikhet en viktig faktor bakom finanskrisen 2008. Ökade inkomstskillnader
            är emellertid något som har präglat de flesta OECD-länder under
            de senaste 30 åren. Den ökade ojämlikheten har dock utvecklats
            på olika sätt i OECD-länderna. Den startade under slutet av 1970-talet
            och början av 1980-talet i ett antal anglosaxiska länder, främst
            i USA och Storbritannien. Därefter ökade ojämlikheten mer på bred
            front. Den senaste trenden är att ojämlikheten har ökat i många
            länder som tidigare har karakteriserats som relativt jämlika.
            Sverige hör t.ex. till de länder där ojämlikheten har ökat mest
            under det senaste decenniet. 3
          </p>
          <p xml:id="i-LaB1gjUJmuCjtrceKBrqWU">
            Ett annat utmärkande drag har varit den accelererande globaliseringen,
            som har inneburit ökad konkurrens från de snabbväxande utvecklingsländerna,
            vilket i sin tur har resulterat i en allt snabbare strukturomvandling
            i de flesta avancerade ekonomierna. Under de senaste 30 åren har
            också den strukturella arbetslösheten stigit i många länder samtidigt
            som det har skett en betydande omfördelning från arbete till kapital,
            där de anställdas delar av den samlade produktionen har minskat
            dramatiskt. 4
          </p>
          <p xml:id="i-9EdE6oohpwuocLndFHBfgK">
            Den ekonomiska utvecklingen under de senaste 30 åren har politiskt
            sammanfallit med den nyliberalism som dess förgrundsfigurer Reagan
            och Thatcher initierade i slutet av 1970-talet och början av 1980-talet
            och som sedan dess, i varierad utsträckning, har utgjort den politiska
            huvudfåran i många länder. Bärande inslag i denna politik har
            varit avreglerade finansmarknader, svagare fackföreningar, försämrad
            arbetsrätt, privatiseringar och besparingar i olika offentliga
            välfärdssystem.
          </p>
          <p xml:id="i-KTnhP6G7dykpxkkdaBYCWv">
            Här är inte platsen att försöka reda ut hur de olika huvuddragen
            i den ekonomiska utvecklingen de senaste 30 åren har påverkat
            varandra eller hur dessa har påverkat den förda politiken och
            tvärtom. Detta komplexa samspel har därtill utvecklats på olika
            sätt i olika länder. Men förekomsten av en svällande och i stora
            delar direkt skadlig finanssektor samt utvecklingen mot ökad ojämlikhet,
            urholkade välfärdssystem och en alltmer försvagad fackföreningsrörelse
            är naturligtvis ingen naturlag. De flesta seriösa bedömare är
            i dag överens om att de senaste 30 årens nyliberala experiment
            måste få ett slut. Vad det i grund och botten handlar om är att
            lägga om den ekonomiska politiken på ett sätt som stärker de arbetandes
            makt och inflytande på kapitalets bekostnad, ökar den ekonomiska
            jämlikheten och ställer om ekonomin på ett sätt som gör att den
            står i samklang med jordens naturresurser och förhindrar den annalkande
            klimatkatastrofen.
          </p>
          <head xml:id="i-7JphUduGR3xTUgzNEKK2Qv" type="h2">
            4.3 Eurokrisen
          </head>
          <p xml:id="i-F6sqob2WDCGM9n2h3v7ZTC">
            Den ekonomiska krisen inom euroområdet har resulterat i en politisk
            kris för hela EU. Krisen har föranlett diverse nödlån och krisprogram
            för en rad länder, däribland Grekland, Irland och Portugal. Eventuellt
            står nu också Spanien på tur, och Portugal och Grekland kan mycket
            väl behöva ett andra respektive ett tredje stödpaket. EU har ställt
            fel diagnos, men även utifrån denna ordinerat fel medicin. De
            ledande europeiska ledarna, med Tysklands förbundskansler Merkel
            i spetsen, ser skuldkrisen som ett utslag av bristande budgetdisciplin.
            Deras lösningar har varit drakoniska besparingsprogram i kombination
            med hårdare budgetregler. Men de nya stramare budgetreglerna hade
            inte hjälpt vare sig Irland eller Spanien, som båda hade överskott
            i de offentliga finanserna innan finanskrisen slog till 20072008.
          </p>
          <p xml:id="i-MWF3VLUVEbTdj9DTfWh29B">
            Orsakerna till den pågående krisen är inte bristande budgetdisciplin.
            Eurokrisen är en strukturell kris som har sin grund i att valutaunionen
            låser fast medlemsländerna i en gemensam penning- och valutapolitik.
            Detta har resulterat i privata sparandeobalanser och stora skillnader
            i konkurrenskraft inom valutaunionen, vilket manifesteras i de
            stora och växande skillnaderna i bytesbalanserna sedan den gemensamma
            valutan infördes.
          </p>
          <p xml:id="i-FnCrw4pHvjNs1DJB372nps">
            Förvisso kan man säga att EU med sina krav på omfattande lönesänkningar
            anlägger ett visst strukturellt perspektiv på krisen genom att
            på så sätt tvinga länderna till förbättrad konkurrenskraft via
            s.k. interna devalveringar. Denna politik har dock en rad svagheter.
            För det första riskerar lönesänkningar och besparingar i en djup
            lågkonjunktur, särskilt när samma medicin ordineras till en rad
            länder samtidigt, att förvärra och förlänga krisen, eftersom dessa
            åtgärder ytterligare sänker den redan låga efterfrågan i ekonomin.
            Detta ökar arbetslösheten och sänker tillväxten, vilket i sin
            tur förvärrar skuldkrisen.
          </p>
          <p xml:id="i-VJQBSTNJR4WbHzgphT2Sui">
            För det andra visar EU:s politik att man besynnerligt nog endast
            beaktar den ena sidan av obalanserna i valutaunionen, dvs. underskotten
            i bytesbalanserna. Underskotten i flera av Sydeuropas länder är
            ju till stor del ett direkt resultat av överskotten i andra delar
            av valutaunionen. Den nuvarande politiken lägger hela bördan på
            underskottsländerna att åstadkomma den nödvändiga anpassningen.
            En balanserad politik för att komma till rätta med obalanserna
            i valutaunionen borde naturligtvis innebära att man lägger lika
            stor kraft på att minska överskotten i de nordeuropeiska länderna.
          </p>
          <p xml:id="i-SmxrBP7RGTPEMyS4kSLPbH">
            Räntorna på spanska och italienska statsobligationer är i dag
            något lägre än för några månader sedan. Den främsta orsaken till
            detta är ECB:s nyligen avslutade program att ge ut treåriga lån
            till bankerna till 1 procents ränta och minskade krav på säkerhet.
            5 De extremt förmånliga lånen är stötande, då det i princip handlar
            om en kraftig subvention till bankerna. Lånen till 1 procent har
            sedan bankerna kunnat använda för att t.ex. köpa italienska och
            spanska statsobligationer med en avkastning på 57 procent. Det
            nya förslaget att inrätta en permanent krisfond (ESM) innebär
            därtill att olika privata aktörers medverkan i framtida skuldavskrivningar
            i praktiken kommer att vara obefintlig. Detta innebär sammantaget
            att de som först skapade krisen, och sedan har tjänat stora pengar
            på densamma, inte kommer att betala för krishanteringen. Så förstärks
            eurokrisens gyllene regel om att bankerna kan vältra över riskerna
            och förlusterna på skattebetalarna.
          </p>
          <p xml:id="i-4ijxvjdmTznUTzGf4LtDCd">
            ECB:s program löser naturligtvis inte heller valutaunionens strukturella
            problem. Den allmänna uppfattningen bland EU:s beslutsfattare
            är att man genom ECB:s likviditetsprogram har köpt tid. Frågan
            är bara vad man har köpt tid till. Svaret hos företrädare för
            ECB, IMF och EU förefaller vara att man har köpt tid för att kunna
            genomföra de besparingsprogram som den s.k. finanspakten stipulerar.
            Men detta riskerar att ytterligare fördjupa och förlänga krisen.
            6
          </p>
          <p xml:id="i-RjBuxhujQ5Jz5XAACdsCaw">
            Det är fullt möjligt att valutaunionen överlever i sin nuvarande
            form och med dess nuvarande medlemsländer. Frågan är bara till
            vilket pris. EU:s svar på krisen har haft en markant nyliberal
            slagsida med sänkta löner, urholkade fackliga rättigheter och
            kraftiga besparingar i olika offentliga välfärdssystem. Detta
            har resulterat i ekonomisk stagnation, sociala problem och skyhög
            arbetslöshet. Ungdomsarbetslösheten i de mest drabbade länderna
            har exploderat och ligger numera i flera länder på omkring 50
            procent. Detta har dock inte resulterat i några toppmöten, utan
            alla ansträngningar syftar till att rädda det politiska prestigeprojekt
            som valutaunionen utgör. Då den ekonomiska krisen inom valutaområdet
            har medfört att ett antal folkvalda regeringar har bytts ut och
            ersatts med icke folkvalda teknokratregeringar samtidigt som europeiska
            ledare dessutom öppet deklarerat att demokratiska val i Grekland
            borde skjutas på framtiden har eurokrisen gått från en ekonomisk
            kris till ett allvarligt demokratiproblem som ytterligare underminerar
            EU:s demokratiska legitimitet.
          </p>
          <head xml:id="i-NQkWYS7a9LKFbHExm2hUVE" type="h1">
            5 Svensk ekonomi och regeringens ekonomiska politik
          </head>
          <head xml:id="i-E1PSMa2UbgxTzShgvu47uQ" type="h2">
            5.1 Konjunkturläget och regeringens finanspolitik
          </head>
          <p xml:id="i-36eJHn2oBTHxuW87r7cRbB">
            När krisen i euroområdet fördjupades och gick in i ett nytt skede
            under sommaren 2011 innebar det att den ekonomiska återhämtningen
            i Europa efter finanskrisen mattades av. För den svenska ekonomin
            märktes effekterna på allvar först under det fjärde kvartalet
            2011, då BNP föll med 1,1 procent i säsongsrensade termer jämfört
            med tredje kvartalet. Det som framför allt drog ned tillväxten
            var ett kraftigt fall i exporten, som sjönk med hela 4 procent
            i fasta priser under det fjärde kvartalet. Fallet i den svenska
            ekonomin tycks dock ha avstannat under årets första månader. Den
            ekonomiska återhämtningen under resten av året bedöms emellertid
            bli tämligen måttlig. Först under andra halvåret väntas tillväxten
            ta fart.
          </p>
          <p xml:id="i-SjjD2Tb68mcyJpSbCvi9Qm">
            Eftersom den globala efterfrågan på svenska produkter är fortsatt
            relativt svag kommer den inhemska efterfrågan att spela en större
            roll än vanligt för hur den svenska konjunkturen utvecklas. Då
            de svenska hushållens finansiella sparande är högt är möjligheterna
            goda för att den privata konsumtionen kan bidra positivt till
            den ekonomiska återhämtningen. Mot denna bakgrund är det extra
            beklagansvärt att regeringen fortsätter med sin åtstramande finanspolitik.
            Ett vanligt kriterium för att bedöma huruvida finanspolitiken
            är expansiv eller åtstramande är förändringen av det strukturella
            sparandet. Det strukturella sparandet fås genom att rensa budgetsaldot
            för konjunkturläget och för engångshändelser. Om det strukturella
            sparandet minskar bedöms finanspolitiken vara expansiv, medan
            det omvända gäller om det strukturella sparandet ökar. I regeringens
            ekonomiska vårproposition bedöms det strukturella sparandet öka
            från 0,7 procent av BNP under 2011 till 1,2 procent av BNP för
            2012, vilket innebär att regeringen återigen bedriver en direkt
            åtstramande finanspolitik mitt i en konjunkturavmattning. 7 Denna
            märkliga syn på finanspolitiken innebär högre arbetslöshet och
            lägre BNP än vad som annars hade varit möjligt.
          </p>
          <p xml:id="i-BSRf384nacHWDY2Popswah">
            Regeringens finanspolitik står också i bjärt kontrast till vad
            tunga myndigheter på området föreslår eller räknar med att regeringen
            ska genomföra. Riksbanken anger i sin senaste penningpolitiska
            uppföljning 8 att man i sin prognos för finanspolitiken baserar
            denna på vad som kan betraktas som en normal utveckling av finanspolitiken
            i förhållande till konjunkturläget och i förhållande till överskottsmålet.
            Detta får Riksbanken att anta att regeringen genomför finanspolitiska
            stimulanser, utöver vad som presenterades i budgetpropositionen
            för 2012, på sammantaget 30 miljarder kronor under 2013 och 2014,
            vilket kan jämföras med den ekonomiska vårpropositionen, som i
            princip är helt tom på skarpa förslag för att stimulera ekonomin.
          </p>
          <head xml:id="i-CSnPgiNcbG5DkfgzDE8xQx" type="h2">
            5.2 Hushållens skuldsättning
          </head>
          <p xml:id="i-4gVCM9rVuUyrPJWsUg3LAh">
            De senaste åren har det förts en livlig diskussion om den kraftiga
            ökningen av de svenska bostadspriserna samt de svenska hushållens
            ökade skuldsättning. 9 Diskussionen är begriplig mot bakgrund
            av att en sådan utveckling ofta föregår finansiella kriser. I
            diagram 1 och 2 nedan visas jämförelser mellan ett antal länder
            avseende prisutvecklingen på bostäder och hushållens skuldsättning
            i förhållande till deras disponibla inkomster.
          </p>
          <head xml:id="i-8qUcegXGrQRQuKjWf5Bjcb" type="h1">
            Diagram 1 Reala bostadspriser
          </head>
          <p xml:id="i-TkKNXinVu1SaUHSyFDURyY">
            Index, 1996=100
          </p>
          <p xml:id="i-H7MmhMTSAfdsHamcCQrrH9">
            Källa: SNS, Konjunkturrådets rapport 2012.
          </p>
          <head xml:id="i-VbRm2ZTMhb1tNzFx3QJimS" type="h1">
            Diagram 2 Hushållens skulder
          </head>
          <p xml:id="i-Ya31FtWWpz8bDuhPAAy6Sm">
            % av disponibel inkomst
          </p>
          <p xml:id="i-KLyyGPAK4fh3QfLSKdGTAM">
            Källa: RUT, dnr 2012:325.
          </p>
          <p xml:id="i-F7Xth5FKwqTCUoAGexM7mv">
            Som framgår av diagrammen ovan har såväl de svenska bostadspriserna
            som hushållens skuldsättning ökat relativt mycket i förhållande
            till en rad andra länder. 10 På senare tid har en viss nedgång
            skett i såväl de svenska bostadspriserna som hushållens skuldsättning.
            Historiskt har den typen av prisfall på bostäder och minskad skuldsättning
            hos hushållen ofta kunnat utlösa finansiella kriser.
          </p>
          <p xml:id="i-ELS8p6fCLdQSt5V49Q6Kpt">
            Kombinationen av högt belånade hushåll och ett stort fall i bostadspriserna
            utgör en stor risk för den makroekonomiska stabiliteten. Effekterna
            av en sådan händelse beror dock i hög utsträckning på vad som
            utlöser prisfallet på bostäderna. Om prisfallet utlöses av en
            betydande konjunkturavmattning med kraftigt stigande arbetslöshet
            kan effekterna bli betydande. För många bostadsinnehavare sker
            då dels ett inkomstbortfall i form av arbetslöshet, dels ett förmögenhetsbortfall
            till följd av att värdet på bostaden faller. Detta kan leda till
            att många blir tvungna att sälja bostaden med förlust, vilket
            innebär att de kanske inte klarar av att betala tillbaka lånet
            till banken och hamnar på obestånd, vilket i sin tur resulterar
            i kreditförluster för bankerna. Om detta sker parallellt med en
            finanssektor som dessutom är högt belånad och präglas av dålig
            transparens hotar en systemrisk för hela den finansiella sektorn,
            vilket ofta snabbt sprider sig till den reala ekonomin.
          </p>
          <p xml:id="i-3ujCN73PzgASWAnoYnVQZU">
            Det finns emellertid en rad faktorer som sammantaget minskar
            risken för en utveckling mot en ny svensk finanskris. För det
            första är de svenska hushållens finansiella ställning förhållandevis
            god. Detta gäller oavsett om man mäter hushållens finansiella
            sparande eller hushållens finansiella nettoförmögenhet. Därtill
            är de svenska bankerna numera relativt väl kapitaliserade (i alla
            fall i jämförelse med vad som var fallet för många banker under
            åren innan finanskrisen). Icke desto mindre utgör bostadsprisernas
            utveckling och hushållens skuldsättning ett potentiellt hot mot
            den finansiella stabiliteten, och i förlängningen även för den
            reala makroekonomiska utvecklingen, varför det finns all anledning
            att följa utvecklingen noggrant.
          </p>
          <head xml:id="i-3QxM3YsQfqjk15kmWt7iy9" type="h2">
            5.3 Strukturproblem i den svenska ekonomin
          </head>
          <p xml:id="i-RymbcUXmJgDdQ9yZbsHVbq">
            Bortsett från utvecklingen på arbetsmarknaden, som egentligen
            aldrig har återhämtat sig från effekterna av den ekonomiska krisen
            i början av 1990-talet, har den svenska ekonomin generellt sett
            utvecklats tämligen starkt under de senaste 15 åren. Relativt
            hög tillväxt har kombinerats med en relativt god reallöneutveckling
            för breda inkomstgrupper. Drivande i denna utveckling har varit
            en konkurrenskraftig exportindustri och en stark produktivitetstillväxt
            i näringslivet. Under de senaste åren har man emellertid börjat
            skönja begynnande strukturproblem i den svenska ekonomin på en
            rad områden.
          </p>
          <head xml:id="i-8cM9BZz3FoQkK2o4djyuav" type="h3">
            5.3.1 Stagnerande produktivitet i näringslivet
          </head>
          <p xml:id="i-Bh9FqZko8bmjJsqtTWp7o7">
            För det första har produktiviteten i näringslivet utvecklats
            mycket svagt sedan 2006. Till viss del kan detta förklaras av
            konjunkturmässiga faktorer, men Konjunkturinstitutet (KI) bedömer
            att även den underliggande, eller potentiella, produktivitetstillväxten
            har varit mycket svag. 11 KI:s bedömning är att den potentiella
            produktiviteten i näringslivet mellan 2006 och 2011 i genomsnitt
            endast steg med drygt 0,5 procent per år, vilket kan jämföras
            med att den genomsnittliga produktivitetstillväxten för perioden
            19812006 uppgick till 2,7 procent per år. 12 En bidragande faktor
            bakom denna utveckling torde vara regeringens ekonomiska politik,
            som i princip endast går ut på att sätta press på de lägsta lönerna
            nedåt samt att subventionera vissa lågproduktiva branscher (se
            vidare avsnitt 5.4).
          </p>
          <p xml:id="i-7YntkFkAXbJv2mN7EWsbHA">
            För att stärka Sveriges långsiktiga produktivitetspotential krävs
            betydande investeringar i utbildning och forskning, infrastruktur,
            miljöteknik och bostäder samt en strategisk näringspolitik som
            understödjer Sveriges komparativa fördelar i den globala ekonomin.
            I denna motion presenterar vi en rad förslag på dessa områden.
          </p>
          <head xml:id="i-J9FDW98S1WonKxYLCzuGwT" type="h3">
            5.3.2 För låga investeringar
          </head>
          <p xml:id="i-Kp7jDZsF6Jryddj1LAU4Af">
            På senare tid har en rad tunga instanser kritiserat regeringen
            för bristen på offentliga investeringar. De offentliga investeringarna
            har trendmässigt fallit som andel av BNP under de senaste 40 åren
            (se diagram 3). Framför allt är det de kommunala investeringarna
            som har minskat, och Finanspolitiska rådet konstaterar att mycket
            talar för att dessa borde öka framöver. 13 Även SNS konjunkturråd
            behandlar frågan om de svenska investeringarnas utveckling i sin
            senaste rapport. De analyserar bl.a. hur olika typer av investeringar
            har utvecklats. Deras slutsats är att det är investeringarna i
            infrastruktur och fastigheter som är låga, vilket gäller såväl
            i ett historiskt som i ett internationellt perspektiv (se diagram
            4). De konstaterar vidare att det snarare är det låga bostadsbyggandet
            än hushållens skuldsättning som ligger bakom de senaste årens
            stigande huspriser. 14
          </p>
          <head xml:id="i-Wy37LrBoMYw8CMH28QLjTb" type="h1">
            Diagram 3 Offentliga sekt. investeringar
          </head>
          <p xml:id="i-c3QDA2tvcHJghhu1G6FV9">
            % av BNP
          </p>
          <p xml:id="i-EUCHgzGLChMU1GKSxj3KDp">
            Källa: SCB.
          </p>
          <head xml:id="i-VgzSfGB26jjq8ivokGKUtc" type="h1">
            Diagram 4 Bostadsinvesteringar
          </head>
          <p xml:id="i-NVfxu2Su7EEUu6W8dBQZMU">
            % av BNP
          </p>
          <p xml:id="i-BgD2PwsBSatUCiV2QuLpVj">
            Källa: SNS.
          </p>
          <p xml:id="i-8fuquMdxigNpLGss65v7BN">
            KI har i sin senaste konjunkturrapport studerat de svenska investeringarna
            i infrastruktur. 15 KI konstaterar att det under det senaste decenniet
            har skett en betydande utbyggnad av järnvägen i Sverige. Investeringarna
            i infrastruktur som andel av BNP har ökat under den senaste tioårsperioden,
            men samtidigt som denna utbyggnad har ägt rum har volymerna av
            såväl gods- som persontrafiken ökat i ännu högre grad. Detta gäller
            framför allt persontrafiken, som sedan 1993 har ökat med över
            70 procent. Utbyggnaden av järnvägen står med andra ord inte i
            paritet med den ökade trafikmängden. De stora bristerna återfinns
            framför allt i storstadsregionerna, med betydande flaskhalsar.
            Dessa brister innebär emellertid också att kapaciteten på andra
            järnvägssträckor inte kan utnyttjas optimalt.
          </p>
          <p xml:id="i-F5MR5ThHqh6QbGszHaTSSx">
            KI menar vidare att ett vanligt antagande är att investeringarna
            i infrastruktur på sikt ska växa i takt med BNP. Utifrån detta
            antagande jämför de sedan regeringens investeringsplan och noterar
            att om denna blir verklighet kommer järnvägsinvesteringarna som
            andel av BNP att falla dramatiskt under de närmaste åren. För
            att investeringarna i järnväg ska kunna växa i takt med BNP måste
            regeringen öka investeringarna med 9,1 respektive 10,4 miljarder
            kronor under 2013 och 2014. För den senare delen av planeringsperioden
            är investeringsgapet än större.
          </p>
          <p xml:id="i-CJzuPLJaAyBghGrmLpXg48">
            De låga investeringarna är ett stort samhällsproblem. Vad gäller
            bostäderna är situationen särskilt bekymmersam i storstadsregionerna
            och på en del universitetsorter. Utöver de individuella problem
            som bostadsbristen för med sig är det också ett samhällsekonomiskt
            problem. En väl fungerande arbetsmarknad förutsätter att människor
            har möjlighet att flytta och bosätta sig på de orter där jobben
            och utbildningarna finns. Samma sak gäller för infrastrukturen.
            Brister i infrastrukturen försvårar resandet till och från arbetet
            och försämrar därmed arbetsmarknadens funktionssätt. Förseningarna
            i godstrafiken drabbar också företagen och hämmar tillväxten.
            Detta ökar risken för att många företag väljer bort järnvägen
            till förmån för vägtransporter, vilket ökar klimatbelastningen
            av godstrafiken.
          </p>
          <head xml:id="i-KvMVEY77DL3HcR7uurwgaF" type="h3">
            5.3.3 Tappade exportmarknadsandelar
          </head>
          <p xml:id="i-VoRWniZh6KbcgSFi5TowvX">
            Svensk exportindustri tappar betydande marknadsandelar. Mellan
            2005 och 2010 har Sveriges andel av världsexporten minskat med
            över 11 procent. Minskningen är en del av en trend som pågått
            alltsedan början av 1970-talet. Till vissa delar är denna utveckling
            naturlig och oproblematisk. Globaliseringen har inneburit att
            stora tillväxtländer som Kina, Indien och Ryssland erövrar allt
            större andelar av världsmarknaden. Detta medför att mogna ekonomier
            tenderar att tappa exportmarknadsandelar. Den ekonomiska utvecklingen
            i de nya tillväxtländerna skapar förvisso exportmöjligheter för
            andra länder, men dessa möjligheter är inte jämnt fördelade. Det
            geografiska avståndet påverkar handelsströmmarna på ett avgörande
            sätt; det är framför allt länder i tillväxtländernas närhet som
            drar nytta av de nya exportmöjligheterna.
          </p>
          <p xml:id="i-Nf91T9zucsRgPtvVmWtxhJ">
            Vidare har det svenska bytesförhållandet försämrats långsiktigt
            under de senaste 40 åren. Priserna på den svenska exporten ökar
            med andra ord långsammare än priserna för andra länders export.
            Detta innebär att det blir svårare för Sverige att försvara sin
            exportmarknadsandel. För att Sverige ska kunna behålla sin marknadsandel
            måste den svenska exportvolymen öka snabbare jämfört med länder
            som möter en mer gynnsam prisutveckling. Det försämrade bytesförhållandet
            blir dock ett strukturellt problem främst om produktivitetstillväxten
            och innovationskraften i den svenska exportindustrin inte är tillräckligt
            hög för att kompensera för prisfallet. Det är mot denna bakgrund
            som den stagnerande produktivitetsutvecklingen i det svenska näringslivet
            blir extra bekymmersam.
          </p>
          <head xml:id="i-5CYkbkLxDf8mx2tdUHJVP5" type="h2">
            5.4 Regeringens ekonomiska politik är en politik för låga löner
          </head>
          <p xml:id="i-HZvHB7usPzeTuV15QfdJkb">
            Filosofin bakom regeringens politik kan sammanfattas bakom regeringens
            paroll att öka drivkrafterna att gå från bidrag till arbete. Regeringens
            politik präglas alltså av uppfattningen att stora grupper av människor
            medvetet väljer att vara sjuka eller arbetslösa. Direkt efter
            valsegern 2006 sänkte man därför ersättningsnivåerna i a-kassan
            och sjukförsäkringen och försvårade möjligheterna att över huvud
            taget kvalificera sig för ersättning vid arbetslöshet.
          </p>
          <p xml:id="i-3S7TLfwWyvJMFLuWMrYVaR">
            Men försämrade villkor i a-kassan och sjukförsäkringen leder
            naturligtvis inte i sig till fler arbeten. Detta inser även regeringen.
            Strategin är att genom olika åtgärder sätta press på de lägsta
            lönerna nedåt. Genom att sänka ersättningen i arbetslöshets- och
            sjukförsäkringen och ställa hårdare krav på de arbetslösa och
            sjukskrivna sänker man lönekraven. Parallellt med detta har regeringen
            dragit ned på de arbetslösas möjligheter till omskolning och vidareutbildning
            allt i syfte att pressa fram låglönejobb och tvinga de arbetslösa
            att ta dessa.
          </p>
          <p xml:id="i-8tWvbhcq6CrWS15axyK5rA">
            Flera andra förslag följer samma linje. Detta gäller inte minst
            för regeringens paradnummer, det s.k. jobbskatteavdraget, som
            nu motsvarar hela 83 miljarder kronor. Jobbskatteavdraget sänker
            det relativa värdet av inkomstförsäkringarna. Detta för med sig
            att den relativa kostnaden för arbetslöshet och sjukdom ökar,
            vilket på samma sätt sätter press på lönerna nedåt. Ökade kostnader
            för medlemskap i fack och a-kassa har därtill lett till lägre
            facklig organisationsgrad, försvagad förhandlingsstyrka och att
            fler arbetslösa står utan inkomstförsäkring vid arbetslöshet.
          </p>
          <p xml:id="i-EqJh5QhK2EUAA4mezokTSx">
            Den senaste tidens utspel av olika företrädare för regeringen
            om sänkta löner är därmed fullt logiska. Först ut var finansminister
            Borg, som för över ett år sedan beklagade sig över att de kommunala
            arbetsgivarna hade gått med på för höga ingångslöner för de anställda
            i kommunsektorn. Nyligen gick också folkpartiledaren Björklund
            ut och uppmanade arbetsgivarna inom kommunsektorn att sänka ingångslönerna
            för ungdomar med 25 procent. Strax därefter föreslog näringsminister
            Lööf att ingångslönerna på hela arbetsmarknaden skulle sänkas.
            Mindre logiskt var att statsminister Reinfeldt kategoriskt avvisade
            förslagen, eftersom ju hela regeringens ekonomiska politik går
            ut på att sänka de lägsta lönerna. Företrädare för regeringen
            har emellertid hela tiden förnekat att syftet med t.ex. jobbskatteavdraget
            är att sätta press på de lägsta lönerna nedåt, vilket bl.a. Finanspolitiska
            rådet har kritiserat. 16
          </p>
          <head xml:id="i-WDYVuk17aVt6wAQ4daHqzj" type="h2">
            5.5 Regeringens misslyckade jobbpolitik
          </head>
          <p xml:id="i-8rYy59wa5VzsJh6bg8A6w1">
            Regeringens främsta löfte under valrörelsen 2006 var att den
            skulle minska arbetslösheten och öka sysselsättningen. Alliansen
            har nu innehaft regeringsmakten i snart sex år, och det kan därför
            vara på sin plats att närmare studera hur de lyckats med sitt
            främsta vallöfte. I diagram 5 och 6 nedan visas hur arbetslösheten
            och sysselsättningen har utvecklats sedan regeringsskiftet.
          </p>
          <head xml:id="i-NiezgpcibsxfXHsgFuyC9y" type="h1">
            Diagram 5 Sysselsättningsgrad, 1574 år
          </head>
          <p xml:id="i-DUtB19j3z2eQRtKunSgPS9">
            Säsongsrensade värden
          </p>
          <p xml:id="i-HsB2tDC6wq5W6EHtWvopus">
            Källa: SCB (AKU).
          </p>
          <head xml:id="i-Sgg8byUHbkgdt48VUUffp1" type="h1">
            Diagram 6 Arbetslöshet, 1574 år
          </head>
          <p xml:id="i-LgCi7hiBgteTF5cFJx5DmM">
            Säsongsrensade värden
          </p>
          <p xml:id="i-WDKT5Y9ZDCr2R9j48mSXJt">
            Källa: SCB (AKU).
          </p>
          <p xml:id="i-Vk4DokxCEXiCB6ksVznLSe">
            Som framgår av diagrammen har arbetslösheten ökat och sysselsättningsgraden
            minskat sedan regeringen tillträdde hösten 2006. Sysselsättningsgraden
            har minskat med 1,1 procentenheter, vilket innebär en lägre sysselsättning
            på motsvarande 78 000 personer. Den säsongsrensade arbetslösheten
            uppgick i februari till 7,5 procent. För helåret 2012 räknar regeringen
            med en arbetslöshet på hela 7,8 procent, vilket innebär att i
            genomsnitt ca 390 000 personer kommer att gå arbetslösa under
            innevarande år. Under 2013 och 2014 beräknas arbetsmarknaden förbättras
            och arbetslösheten minska. Återhämtningen på arbetsmarknaden bedöms
            emellertid ske långsamt. I vårpropositionens prognos beräknas
            arbetslösheten under 2014 uppgå till 6,9 procent, en nivå som
            finansminister Borg under valrörelsen 2006 karakteriserade som
            massarbetslöshet.
          </p>
          <p xml:id="i-HP5SnKacQ8jqiFUNhJaHs1">
            Bakom den höga totala arbetslösheten döljer sig dock än mer bekymmersamma
            förhållanden på arbetsmarknaden i form av låg sysselsättningsgrad
            bland kvinnor, osäkra anställningsformer och framför allt en kraftig
            ökning av långtidsarbetslösheten.
          </p>
          <p xml:id="i-CBgN7y7FbTWY6eDbwR8erp">
            Den säsongsrensade arbetslösheten i åldersgruppen 1524 år uppgick
            i februari till 23,5 procent, vilket är en ökning med 3,5 procentenheter
            jämfört med när den borgerliga regeringen tillträdde. Även om
            det finns anledning att använda siffrorna om ungdomsarbetslöshet
            med viss försiktighet, eftersom även heltidsstuderande som söker
            extrajobb räknas som arbetslösa, och väldigt få i den yngsta åldersgruppen
            alls ingår i arbetskraften, är utvecklingen oroande. Otrygga,
            tillfälliga anställningar är i dag vanligare än fasta jobb för
            unga. Det innebär att många unga drabbas av deltidsarbetslöshet
            och återkommande arbetslöshet.
          </p>
          <p xml:id="i-NTtz3WBUWZNAUm7WLdMxiq">
            Allra mest utsatt är den växande grupp unga som saknar fullständiga
            gymnasiebetyg. Det är dessa unga som löper störst risk att fastna
            i långvarig arbetslöshet eller helt slås ut från arbetsmarknaden.
            Att så många som var tredje elev lämnar gymnasiet utan fullständiga
            betyg är ett utbildningspolitiskt haveri och ett svek mot en hel
            generation unga.
          </p>
          <p xml:id="i-Sz8eswy3p4aTMZN2XU3Arh">
            Kvinnors förvärvsfrekvens är klart lägre än männens. Om kvinnors
            sysselsättningsgrad hade varit i paritet med männens hade 182
            000 fler kvinnor varit sysselsatta i dag. Till detta ska läggas
            att kvinnorna är kraftigt överrepresenterade vad gäller ofrivilligt
            deltidsarbete. Den lägre sysselsättningsgraden är både orsak till
            och konsekvens av faktorer som den könsuppdelade arbetsmarknaden,
            en ojämn fördelning av ansvar för obetalt arbete samt nedskärningarna
            inom den offentliga sektorn. Sammantaget medför sysselsättningsgapet
            stora skillnader i makt, inflytande och inkomster mellan män och
            kvinnor.
          </p>
          <p xml:id="i-vfpjiXcyV5Jp8zFjabczW">
            Det allvarligaste problemet på arbetsmarknaden är långtidsarbetslösheten.
            Personer med långa arbetslöshetstider löper stor risk att fastna
            i långtidsarbetslöshet eller helt slås ut från arbetsmarknaden.
            Först och främst är detta naturligtvis en tragedi för de individer
            som drabbas, men långtidsarbetslösheten för även med sig betydande
            samhällsekonomiska kostnader. När konjunkturen vänder begränsas
            uppgången i både produktion och sysselsättning i och med att matchningen
            på arbetsmarknaden försämras. Långvariga arbetslöshetstider försämrar
            med andra ord arbetsmarknadens funktionssätt och höjer den strukturella
            arbetslösheten.
          </p>
          <p xml:id="i-Gc3ZEQaCFfBThrH5S59Uhx">
            Och häri ligger regeringens största misslyckande avseende den
            ekonomiska politiken i allmänhet och arbetsmarknadspolitiken i
            synnerhet. Trots att arbetslösheten bara har ökat med 0,9 procentenheter
            sedan regeringen tillträdde har antalet personer med långvariga
            arbetslöshetsperioder i det närmaste exploderat. Antalet långtidsarbetslösa
            har under perioden ökat med 30 procent, och antalet personer som
            har varit arbetslösa eller i program med aktivitetsstöd under
            längre än 2 år har ökat med hela 123 procent (se diagram 7 och
            8 nedan). Konjunkturinstitutet pekar i sin senaste konjunkturrapport
            följaktligen på att det finns tecken på att den svenska arbetsmarknaden
            fungerar allt sämre. Man pekar på matchningsproblemen och konstaterar
            att den genomsnittliga rekryteringstiden i den privata sektorn
            ligger på en hög nivå i förhållande till arbetsmarknadsläget.
            17
          </p>
          <head xml:id="i-NjCBbCPWKQMnS5iZ7qWYfg" type="h1">
            Diagram 7 Antal långtidsarbetslösa, längre än 27 veckor
          </head>
          <p xml:id="i-MbZma2WB4nQUV2484zGhEc">
            tusental personer
          </p>
          <p xml:id="i-SUjYhQ3Chh9WSaT6XujTMf">
            Källa: SCB (AKU).
          </p>
          <head xml:id="i-D8rjF2uVvBTtqcJs4MZEJo" type="h1">
            Diagram 8 Antal personer i arbetslöshet eller program med aktivitetsstöd,
            längre än 2 år
          </head>
          <p xml:id="i-PUjbLczT6XBSC2dySeYiQf">
            tusental, säsongsrensade månadsvärden
          </p>
          <p xml:id="i-HRnKtoidRHCA2fgQ6v5mTi">
            Källa: KI, Konjunkturläget mars 2012.
          </p>
          <p xml:id="i-7M5xy6SzKjm8j3GLcDgbmt">
            Utvecklingen av de långa arbetslöshetstiderna är emellertid inte
            förvånande, då regeringen kraftigt har minskat på möjligheterna
            till omskolning och vidareutbildning. Mellan 2006 och 2011 har
            man skurit ned på antalet platser inom arbetsmarknadsutbildningen
            med ca 64 procent, 18 och antalet deltagare inom den kommunala
            vuxenutbildningen har minskat med 18 procent. 19 I stället för
            att rusta de arbetslösa för framtidens arbetsliv genom satsningar
            på kunskapshöjande och utvecklande insatser har regeringen satsat
            stort på mer eller mindre passiva massåtgärder. Detta sker inte
            minst inom ramen för de s.k. garantierna jobb- och utvecklingsgarantin
            och jobbgaranti för ungdomar som regeringen har infört inom ramen
            för arbetsmarknadspolitiken.
          </p>
          <head xml:id="i-KFETXLY5jTf8YrbKrutCaU" type="h2">
            5.6 Ökad ojämlikhet
          </head>
          <p xml:id="i-4i7kBTstT4vT96vi4PH7h6">
            I de föregående avsnitten har vi kunnat konstatera att regeringens
            ekonomiska politik för fler jobb, vilken går ut på sänkta skatter
            för dem som har arbete samt kraftiga försämringar av arbetslöshets-
            och sjukförsäkringen, inte har minskat arbetslösheten eller ökat
            sysselsättningsgraden. Däremot har den förda politiken resulterat
            i en kraftig ökning av den ekonomiska ojämlikheten.
          </p>
          <p xml:id="i-HYqphm8fE48umvdhrLuXUB">
            Samtidigt som den rikaste tiondelen av befolkningen har ökat
            sin årliga disponibla inkomst mellan 2006 och 2010 med ca 56 000
            kronor har den fattigaste tiondelen fått se sina inkomster minska
            under samma tidsperiod (se diagram 9). Den ökade ojämlikheten
            avspeglas också i en mycket kraftig ökning av antalet personer
            som lever under den relativa fattigdomsgränsen. 20 Mellan 2006
            och 2011 har antalet personer under denna gräns ökat med hela
            36 procent och uppgår numera till över 1,1 miljoner personer.
            21 Extra allvarlig är utvecklingen av långvarig relativ fattigdom.
            22 Av regeringens fördelningspolitiska redogörelse framgår att
            andelen personer i långvarig relativ fattigdom i det närmaste
            har fördubblats mellan 2007 och 2010. Ökningen är störst bland
            ensamstående och bland ensamstående kvinnor med barn. 23
          </p>
          <p xml:id="i-PE4qSaQX7L28zX5Vb3SZ8T">
            Diagram 9 Förändring av årlig disponibel inkomst 24 i kr mellan
            20062010, per decil
          </p>
          <p xml:id="i-2upaeHsBvvYkVPWRidRdwj">
            Källa: SCB (HEK).
          </p>
          <head xml:id="i-EgTGjyQGAhjugWyYLPgtzf" type="h1">
            Diagram 10 Relativ fattigdom, antal familjemedlemmar
          </head>
          <p xml:id="i-8SThnygCBVK1wY963uSJJA">
            Källa: RUT, dnr 2012:264.
          </p>
          <p xml:id="i-Wdekoj1CadLkVt32Qr7xYN">
            Den direkta effekten av regeringens nedmontering av försäkringssystemen
            samt besparingarna och privatiseringarna av välfärden är att många
            individer drabbas mycket hårt, såväl ekonomiskt som socialt. Men
            politiken har även andra, mer långsiktiga effekter, som är till
            men för den samhällsekonomiska utvecklingen. OECD har i ett antal
            studier visat på ett positivt samband mellan social rörlighet
            och ekonomisk jämlikhet. 25 Social rörlighet leder i sin tur till
            en mer dynamisk och bättre fungerande arbetsmarknad, och därmed
            också till högre sysselsättningsgrad (se diagram 11 nedan).
          </p>
          <head xml:id="i-4LuHkj8e7ccYuA7sMj8hye" type="h1">
            Diagram 11 Sysselsättningsgrad, 1564 år
          </head>
          <p xml:id="i-SsQWW9siCXU4SDZosidphi">
            Källa: OECD, Employment Outlook 2011.
          </p>
          <p xml:id="i-Spbxqxbd1DfBmk1yeNkH6H">
            Diagram 12 Sambandet mellan social rörlighet och inkomstfördelning
            26
          </p>
          <p xml:id="i-ToHQcc9VeLaj2BQQc43UYg">
            Anm: Vänstra skalan: Social rörlighet. Undre skalan: Gini-koefficient.
          </p>
          <p xml:id="i-BCPJMBUTHt1WP47UyUkKbZ">
            Källa: OECD.
          </p>
          <p xml:id="i-gEoYJsYC614NUYzscC2cL">
            I ett internationellt perspektiv hör Sverige fortfarande till
            de länder som har relativt hög jämlikhet. Samtidigt innebär regeringens
            politik att klyftorna nu snabbt växer. Om denna trend fortsätter
            är risken påtaglig att den sociala rörligheten kommer att minska,
            vilket i sin tur riskerar att leda till en sämre fungerande arbetsmarknad.
            Den ökande ojämlikheten tenderar också att minska samhörigheten
            och tilliten bland medborgarna, vilket leder till ökade sociala
            problem och till att förtroendet för samhälleliga institutioner
            undergrävs. På sikt leder de ökade klyftorna till nya sociala,
            idémässiga och ekonomiska strukturer som undergräver medborgarnas
            vilja och förmåga att agera solidariskt.
          </p>
          <head xml:id="i-75TwrSVTVALWhnuiXczaG1" type="h2">
            5.7 Ökade inkomstklyftor mellan kvinnor och män
          </head>
          <p xml:id="i-Nuw5iWBUL1M4y2Xo9tm7Wn">
            I jämställdhetsbilagan till budgetpropositionen 2012 konstaterar
            regeringen, precis som tidigare år, att kvinnor förvärvsarbetar
            i mindre utsträckning än män och har lägre lön än män, att kvinnor
            tar ansvar för den största delen obetalt hemarbete och att ensamstående
            kvinnor med barn har de lägsta inkomsterna. Trots en verklighetsbeskrivning
            som Vänsterpartiet i stort delar gör regeringen inget för att
            angripa orsakerna till denna ojämlikhet. Regeringen hänvisar till
            teoretiska långtidseffekter av jobbskatteavdraget, RUT-avdraget
            och jämställdhetsbonusen som vägar till ökad ekonomisk jämställdhet.
            Regeringen menar dessutom att försämringarna i sjukförsäkringen
            och begränsningen av deltidsersättningen från a-kassan leder till
            ökad jämställdhet, eftersom de stärker incitamenten att arbeta.
          </p>
          <p xml:id="i-Gjxwz2uDMAgzfe4ToKssKX">
            I själva verket har det mesta av jobbskatteavdraget gått till
            män, RUT-avdraget används i huvudsak av de mest högavlönade på
            bekostnad av exempelvis barnomsorg och hemtjänst, och jämställdhetsbonusen
            har inte haft någon mätbar effekt på mäns föräldraledighet. Det
            är ett faktum att majoriteten av dem som har utförsäkrats ur sjukförsäkringen
            och som har förlorat på skärpta villkor för deltidsarbetande i
            a-kassan är kvinnor. Det är ganska svårsmält att regeringen anser
            det vara en jämställdhetsvinst.
          </p>
          <p xml:id="i-KPZyhZejo4S31739JzJidR">
            Därtill har regeringen låtit redan ekonomiskt utsatta grupper
            som ensamstående föräldrar och garantipensionärer, av vilka en
            majoritet är kvinnor, halka efter ekonomiskt.
          </p>
          <p xml:id="i-Fj9wRViBJAK6K6A3kSXzym">
            Den förda politiken har resulterat i en dramatisk ökning av de
            ekonomiska skillnaderna mellan män och kvinnor. Skillnaden i årlig
            nettoinkomst har ökat med 40 procent mellan 2006 och 2012 och
            uppgår numera till ca 62 000 kronor. 27 Samtidigt har antalet
            kvinnor under den relativa fattigdomsgränsen ökat med ca 44 procent
            mellan 2006 och 2011. 28
          </p>
          <p xml:id="i-V5oEEXBj87D131xYmag8S1">
            Diagram 13 Kvinnor under relativ fattigdom 29
          </p>
          <p xml:id="i-6wzS1XRkvuseapyqQd27go">
            Källa: RUT, dnr 2012:264.
          </p>
          <head xml:id="i-QcC3wEcAxnpVjY1GyRPKMW" type="h1">
            Diagram 14 Inkomstgap, män och kvinnor
          </head>
          <p xml:id="i-CjAPHGdisPhwjnt6Hy6xwo">
            Skillnad i årlig nettoinkomst 30
          </p>
          <p xml:id="i-Bb3rKaAiRc7tbLzHRxzGua">
            Källa: RUT, dnr 2012:323.
          </p>
          <head xml:id="i-Aj7WtWqdqJBvNjQoZnKDLn" type="h2">
            5.8 Regeringens politik ökar segregation och utestängning
          </head>
          <p xml:id="i-SGpKcuLTqFkD3ScaBjjJQR">
            I de föregående avsnitten har vi kunnat konstatera att regeringens
            förda politik på ett dramatiskt sätt har ökat ojämlikheten i samhället.
            En allt större andel av landets fattiga har utländsk bakgrund.
            Konsekvenserna avspeglas tydligt på arbetsmarknaden och i boendet
            och framträder påtagligt i takt med att orättvisorna ökar vad
            gäller tillgången till välfärdstjänster som bra skola, sjukvård
            och kommunal service.
          </p>
          <p xml:id="i-AcXAVuz6wF5MVwndMV32yG">
            När välfärden skrotas och privatiseringarna ökar slår det särskilt
            hårt mot människor som redan är utsatta. Samtidigt som resurser
            genom vårdvalsreformer och utförsäljning av allmännyttan dras
            från områden där behoven är som störst, inriktas regeringens politik
            på att stärka de ekonomiska förutsättningarna hos de redan välbemedlade.
            Denna politik ökar grogrunden för rasism och främlingsfientlighet.
          </p>
          <p xml:id="i-3G5pXm14i6KwsbBJmyfkVj">
            Regeringens jobbpolitik riskerar att leda in människor på sidospår
            bort från rätten till lika villkor på den reguljära arbetsmarknaden.
            Framväxten av en arbetsmarknad präglad av otrygga anställningar,
            svartjobb och social dumpning har en tydlig etnisk slagsida. Det
            är till dessa jobb utlandsfödda och migrantarbetare i allt högre
            grad är hänvisade. För denna utveckling bär regeringen ett stort
            ansvar genom reformer som RUT-avdraget, nya regler för arbetskraftsinvandring
            och införandet av den s.k. lex Laval.
          </p>
          <p xml:id="i-2jpdQ1kCs7equzsk5fVBab">
            Inom skol- och utbildningspolitiken är utsorteringsmekanismerna
            särskilt alarmerande. De skattefinansierade privatskolorna, liksom
            de konfessionella och etniska skolorna, hindrar utvecklingen av
            skolan som en mötesplats för barn och elever med olika bakgrund
            och erfarenheter. Dessutom har detta kraftigt bidragit till att
            minska likvärdigheten, öka klassklyftorna och förstärka den etniska
            segregationen.
          </p>
          <p xml:id="i-Hp87fJNd2zEeRKoCocw1Ra">
            Även regeringens bostadspolitik förstärker segregation och utestängning.
            Regeringen driver medvetet en politik för att underminera hyresrätten
            som boendeform och urholka allmännyttan. Utförsäljningarna och
            de bristande investeringarna i hyresrätter missgynnar låginkomsttagare
            och personer med utländsk bakgrund.
          </p>
          <head xml:id="i-Udxv9uNHgwbx2SpNRRRHy3" type="h2">
            5.9 Besparingar och privatiseringar i välfärden
          </head>
          <p xml:id="i-XSBZN2W6j2hTJheirsQRnC">
            Enligt en rapport från KI minskade den kommunfinansierade sysselsättningen
            mellan 2007 och 2010 med hela 40 000 personer. 31 Denna utveckling
            är inte helt enkel att förklara, i synnerhet som den kommunala
            konsumtionen utvecklades tämligen starkt under dessa år; se diagram
            15 nedan.
          </p>
          <head xml:id="i-NDiN2PWt8o8TRSpZKfy6G8" type="h1">
            Diagram 15 Kommunfinansierad sysselsättning och kommunal konsumtion
          </head>
          <p xml:id="i-3fJzLjfLQQUv9PdvqEBDat">
            Tusental personer, konsumtion i fasta priser
          </p>
          <p xml:id="i-3VMfPzR9pPSGSckov2UfbH">
            Källa: SCB och KI, Fördjupnings-PM, nr 6. 2010.
          </p>
          <p xml:id="i-HUUmmRJNEanG9JUzd9WkR1">
            En liten del av den minskade sysselsättningen kan förklaras genom
            ökad medelarbetstid, men den övriga nedgången är svårförklarad.
            En förklaring torde vara den ökande andelen privata utförare inom
            vård, skola och omsorg, dvs. att en allt större andel av skattepengarna
            går till privata vinster och diverse s.k. overhead-kostnader.
          </p>
          <p xml:id="i-9Te7tXymnN7tVncRrEu9wy">
            Statistiska centralbyråns (SCB) publikation Finansiärer och utförare
            inom vård, skola och omsorg 2009 innehåller uppgifter om avkastning
            m.m. inom välfärdssektorn. Sifferunderlaget till rapporten visar
            att privata utförare inom branscherna hälso- och sjukvård, utbildning
            och omsorg hade ett sammanlagt rörelseresultat för 2009 på närmare
            12 miljarder kronor. Den vinst som genererats av skattemedel uppgick
            uppskattningsvis till ca 8,1 miljarder kronor. Dessa medel skulle
            i stället för att hamna som privata vinster, i ofta mer eller
            mindre skattebefriade riskkapitalbolag, ha kunnat användas för
            att anställa ca 20 000 välfärdsarbetare. 32
          </p>
          <p xml:id="i-223gNhwoT8U8oP9bRwhBfB">
            I sammanhanget är det också värt att notera att avkastningen
            på totalt insatt kapital dessutom är mycket högre inom den privata
            välfärdssektorn än i näringslivet i övrigt. Avkastningen för privata
            företag inom vård, skola och omsorg ligger på 15 procent, vilket
            kan jämföras med 8 procent för alla privata företag i landet.
            33
          </p>
          <p xml:id="i-15bUeuhveHqyENXC824A37">
            Samtidigt som företrädare för regeringen gör utspel om att man
            ska satsa på välfärden planerar regeringen i den ekonomiska vårpropositionen
            för fortsatta personalneddragningar inom välfärden. Mellan 2013
            och 2016 beräknas den kommunfinansierade sysselsättningen minska
            med 18 000 personer. Den fortsatta urholkningen av den offentliga
            välfärden hotar kvinnors arbetskraftsdeltagande genom att alltmer
            omsorgsarbete måste utföras oavlönat i hemmet. Privatiseringarna
            av vård, skola och omsorg urholkar välfärden och innebär att friska
            och lönsamma patienter prioriteras framför sjuka och olönsamma.
            Vänsterpartiet motsätter sig denna utveckling. Det ska vara förbjudet
            med vinstdrivande bolag i vård, skola och omsorg. Detta bör riksdagen
            besluta.
          </p>
          <head xml:id="i-4ZEHY8DtGjz9p3evgZ9MrP" type="h1">
            6 Vänsterpartiets förslag för investeringar i fler jobb och stärkt
            välfärd
          </head>
          <head xml:id="i-77f6Qh78NSRjyJPazJKM8k" type="h2">
            6.1 Riktlinjer för den ekonomiska politiken
          </head>
          <p xml:id="i-5kBUy1UzQ7wwHnng2ZVMNY">
            Full sysselsättning är det överordnade målet för Vänsterpartiets
            ekonomiska politik. Arbetet utgör basen för välfärd och ekonomiskt
            välstånd och ger möjlighet till delaktighet i samhällslivet. Egen
            försörjning är därtill grunden för personlig frihet och självständighet.
          </p>
          <p xml:id="i-BVpUpHpf79cS2ckDzwJ5DA">
            Hög arbetslöshet innebär ökad makt för kapitalet på de arbetandes
            bekostnad. Under hot om uppsägningar kan reallönerna pressas ned,
            arbetsförhållandena försämras och anställningstryggheten luckras
            upp.
          </p>
          <p xml:id="i-8hZDQU9dPUGuUDQsgUTttK">
            Den accelererande globaliseringen har inneburit ökat konkurrenstryck
            och att strukturomvandlingen i den svenska ekonomin går allt snabbare.
            Men för att vi ska kunna bejaka strukturomvandlingen krävs både
            en bra arbetslöshetsförsäkring som alla har råd med och möjligheter
            till omskolning och vidareutbildning. Därtill krävs en strategisk
            näringspolitik som identifierar och understödjer Sveriges komparativa
            fördelar i den globala ekonomin, samt betydande satsningar på
            forskning och utveckling. Vi ska inte konkurrera genom lägre löner
            utan höja arbetskraftens kunskapsnivå i bred bemärkelse. Det behövs
            därför ett brett kunskapslyft. Först och främst måste grundskolan
            förbättras. Dagens situation med en tredjedel av eleverna som
            går ut gymnasiet med ofullständiga betyg är oacceptabel. Dessa
            personer löper en mycket stor risk att hamna i permanent utanförskap
            och är ett stort slöseri med mänskliga resurser. Bland annat mot
            denna bakgrund är det av central betydelse att kvaliteten i de
            gymnasiala yrkesutbildningarna stärks. För att uppmuntra till
            studier vill vi också införa ett särskilt studiestöd för unga
            arbetslösa som innebär att hela studiemedlet är bidrag. Även arbetslösa
            som är fyllda 25 år kommer att erbjudas gymnasiestudier inom vuxenutbildningen
            med en förmånlig finansiering, aktivitetsstöd eller studiemedel
            med högre bidragsdel.
          </p>
          <p xml:id="i-BkMMDaBJPtAAh9aUogn3k9">
            Vidare måste den högre utbildningen stärkas och göras mer tillgänglig
            för alla samhällsklasser. Fler måste ges möjlighet att utbilda
            sig på universitet, högskolor, yrkeshögskolor och folkhögskolor.
            Möjligheten till vidareutbildning och omskolning under hela yrkeslivet
            måste stärkas. För att motverka den ekonomiska avmattningen och
            minska de svårigheter som följer av de nuvarande och kommande
            stora pensionsavgångarna, inte minst inom den offentliga sektorn,
            vill vi genomföra ett treårigt generationsväxlingsprogram.
          </p>
          <p xml:id="i-GKxP42JZBj5Pq1PAqXxZcY">
            Den svenska ekonomin präglas av hög arbetslöshet samtidigt som
            stora investeringar måste till. Det saknas inte arbetsuppgifter.
            Vi behöver investera i infrastruktur, energieffektivisering och
            ny teknik för att ställa om ekonomin i en mer klimatvänlig riktning.
            Bostadsbristen i storstäderna måste byggas bort, och inom välfärden
            finns stora eftersatta behov. Dessa investeringar håller uppe
            efterfrågan i den nuvarande konjunkturavmattningen samtidigt som
            de stärker Sveriges långsiktiga tillväxtförutsättningar. Offentliga
            investeringar är av avgörande betydelse för såväl näringslivets
            utveckling som för kvaliteten på den offentliga konsumtionen i
            form av t.ex. välfungerande sjukhus och skolor. Genom offentliga
            investeringar i infrastruktur, exempelvis i form av ökat banunderhåll
            och nya järnvägsspår, förbättras näringslivets transporter samtidigt
            som dess miljöpåverkan kan minska. Genom investeringar i utbildning
            och forskning får näringslivet tillgång till kvalificerad arbetskraft
            med rätt utbildning och kan vidareutveckla nya produkter och tjänster.
            Investeringar i nya bostäder bidrar till att folk kan flytta dit
            jobben finns och ökar företagens möjligheter att rekrytera den
            kompetens som efterfrågas.
          </p>
          <p xml:id="i-WBLtckrTJHtxd9eKYUpDaP">
            Den ekonomiska politiken ska bidra till minskade ekonomiska och
            sociala skillnader. Ett jämlikt samhälle ökar människors reella
            frihet och valmöjligheter, vilket ökar den sociala rörligheten
            och bidrar till en mer dynamisk ekonomi. Gemensamt finansierade
            tjänster som utbildning och sjukvård som är lika för alla är helt
            avgörande för ett jämlikt samhälle och för att personer från olika
            ekonomiska och sociala bakgrunder ska kunna konkurrera på arbetsmarknaden
            på någorlunda jämlika villkor.
          </p>
          <p xml:id="i-7DswmHXMLeDgmeZrEnt8Zc">
            Kvinnors ställning och lika möjligheter på arbetsmarknaden är
            utöver en demokrati- och maktfråga också av stor vikt för samhällsekonomin.
            Fasta jobb på heltid och en gemensam och väl fungerande barn-
            och äldreomsorg ökar kvinnors arbetsutbud och möjligheter att
            delta på arbetsmarknaden på lika villkor.
          </p>
          <head xml:id="i-Loa8PxgdJkbH2oBmqWWcaZ" type="h2">
            6.2 Ett alternativt ramverk för finans- och penningpolitiken
          </head>
          <p xml:id="i-9rBkTCjfr5ThQPkeEfjS3e">
            Efter 90-talskrisen lades den svenska ekonomiska politiken om.
            Man införde ett s.k. ramverk för finans- och penningpolitiken.
            Till det finanspolitiska ramverket hör överskottsmålet för den
            offentliga sektorns finansiella sparande, kommunernas balanskrav,
            utgiftstaken för statsbudgeten, förfarandet att investeringar
            i infrastruktur i normalfallet direktavskrivs via anslag i statsbudgeten
            samt riksdagsordningens bestämmelser om den s.k. rambeslutsmodellen.
            Penningpolitiken styrs av en från politiker oberoende riksbank,
            vars verksamhet regleras i riksbankslagen och som föreskriver
            ett ensidigt mål för penningpolitiken om prisstabilitet.
          </p>
          <p xml:id="i-bA4qeEHEeqWHN9WVvXbaQ">
            För ett litet exportberoende land som Sverige är starka offentliga
            finanser en förutsättning för en stabil makroekonomisk utveckling.
            Vi menar att det finns goda skäl för finanspolitiska ramverk som
            främjar budgetdisciplin, starka offentliga finanser och en politik
            för full sysselsättning. Ramverken bör utgöra en bra avvägning
            mellan å ena sidan tydlighet och fasthet och å andra sidan flexibilitet
            och handlingsfrihet.
          </p>
          <head xml:id="i-QCn64v6V5L1xc3F3hAUAvQ" type="h3">
            6.2.1 Åtgärdsplaner för full sysselsättning
          </head>
          <p xml:id="i-JwP7cExuYCzWes5xyiJx8v">
            Det överordnade målet för den ekonomiska politiken borde vara
            full sysselsättning. Vår definition av full sysselsättning är
            att alla som vill och kan arbeta ska ha ett jobb. Den ständigt
            pågående strukturomvandlingen i ekonomin innebär emellertid att
            en viss s.k. friktionsarbetslöshet alltid kommer att föreligga
            i form av personer som byter arbeten. Vi bedömer att denna arbetslöshetsnivå
            ligger på omkring 2 procent.
          </p>
          <p xml:id="i-QEmt4v7W87ducXwkKPctss">
            Full sysselsättning kan nås vid helt olika sysselsättningsgrader.
            Under 1950-talet hade vi full sysselsättning i Sverige. Samtidigt
            var sysselsättningsgraden låg, vilket hade sin grund i kvinnors
            låga förvärvsfrekvens. Utöver målet om full sysselsättning bör
            därför den ekonomiska politiken inriktas på att åstadkomma hög
            sysselsättningsgrad. Som framgår av diagram 16 nedan är emellertid
            kvinnors sysselsättningsgrad fortfarande klart lägre än männens
            varför det är av avgörande betydelse att föra en ekonomisk politik
            som ökar kvinnors möjligheter och ställning på arbetsmarknaden.
          </p>
          <p xml:id="i-9R6CpKc7bea7VP15HZcAc4">
            Ramverken för finans- och penningpolitiken bör utformas och utvärderas
            utifrån dessa mål. Vi menar att ramverken i deras nuvarande utformning
            har nått vägs ände. Den ekonomiska politiken har under de senaste
            decennierna inte varit i närheten av att åstadkomma full sysselsättning.
          </p>
          <head xml:id="i-APYsHW65eqXv1KxLMfUL3T" type="h1">
            Diagram 16 Sysselsättningsgrad, 16 år
          </head>
          <p xml:id="i-M8B86V5oy2Nf2VoibNfECd">
            Månadsdata, trendvärden
          </p>
          <p xml:id="i-BpBQECNR12DCX5PXya5szR">
            Källa: SCB (AKU).
          </p>
          <head xml:id="i-KKoy3yGQgT3UQevwrgGyj3" type="h1">
            Diagram 17 Arbetslöshet, 1664 år
          </head>
          <p xml:id="i-RE9QPBAEihbTCP1xrYuLn9">
            Månadsdata, trendvärden
          </p>
          <p xml:id="i-F2fNqPnjGFUBPvbsfYe4m4">
            Källa: SCB (AKU).
          </p>
          <p xml:id="i-2jCk8T8V8qwC5GnVeAHbUB">
            Som framgår av diagrammen ovan har arbetsmarknaden egentligen
            aldrig återhämtat sig efter 90-talskrisen. Sysselsättningsgraden
            är i dag fortfarande 8,8 procentenheter lägre jämfört med vad
            den var under 90-talets början, vilket motsvarar ca 529 000 färre
            sysselsatta.
          </p>
          <p xml:id="i-Haq9pyZzQwkT8gwNMHEMum">
            De nuvarande ramverken för finanspolitiken består främst av olika
            budgetmässiga restriktioner i syfte att säkerställa starka offentliga
            finanser. Men de offentliga finanserna är inget problem i Sverige.
            Det är däremot arbetslösheten. Vi menar därför att de finanspolitiska
            ramverken behöver kompletteras med ett ramverk för full sysselsättning.
            Vi föreslår därför att det skrivs in i budgetlagen att regeringen
            till riksdagen två gånger per år ska presentera en åtgärdsplan
            för full sysselsättning. Åtgärdsplanerna bör också innehålla olika
            medelfristiga mål, bl.a. för arbetslöshet, sysselsättningsgrad
            och undersysselsättning. 34
          </p>
          <head xml:id="i-GWqDb6WY5Mv1UGHEiTD34j" type="h3">
            6.2.2 Finansiering av investeringar
          </head>
          <p xml:id="i-HXxqvxgia1z7tEWX9YsEFF">
            Budgetlagen föreskriver att investeringar i infrastruktur, fastigheter
            m.m. i normalfallet ska finansieras via anslag i statsbudgeten.
            Detta innebär att investeringarna bokförs som kostnader i statsbudgeten
            i takt med att utgifterna uppstår. Konsekvensen av detta förfaringssätt
            är att kostnaderna för investeringar i infrastruktur direktavskrivs.
            Vi menar att detta är ett märkligt förfaringssätt. En investering
            i infrastruktur är ju något som konsumeras över en lång tidsperiod.
            Därför är det rimligare att kostnaden fördelas över hela dess
            livslängd.
          </p>
          <p xml:id="i-MNWoGnqPt9EPAbCc4gZVem">
            Sättet som staten redovisar infrastrukturinvesteringar blir särskilt
            problematiskt i kombination med systemet med utgiftstak. Kombinationen
            av snålt tilltagna utgiftstak och infrastrukturinvesteringar som
            direktavskrivs innebär att investeringar får konkurrera om utrymmet
            under utgiftstaken med löpande utgifter som sjukpenning, barnbidrag
            m.m. Detta riskerar att leda till att viktiga samhällsinvesteringar
            inte kommer till stånd eller att de skjuts på framtiden.
          </p>
          <p xml:id="i-2Gs7LkHEpt2SrwJugb7sef">
            Vänsterpartiet menar att staten, i likhet med vad som är fallet
            i kommuner och företag, bör införa en investeringsbudget. Förslaget
            skulle möjliggöra att staten i högre utsträckning skulle kunna
            fördela investeringskostnaderna över hela investeringens livslängd.
            Detta skulle förbättra regeringens och riksdagens beslutsunderlag
            beträffande avvägningar mellan långsiktiga strategiska investeringar
            och mer kortsiktiga reformförslag. Vi menar att budgetlagen bör
            ändras så att lånefinansiering kan utgöra huvudprincip. Frågan
            att ändra redovisningsprinciperna för vissa av statsbudgetens
            utgifter och ändamål är emellertid en komplicerad fråga och måste
            därför föregås av en grundlig parlamentarisk utredning.
          </p>
          <head xml:id="i-FYcSouCBhA1XjP9SReDxDh" type="h3">
            6.2.3 Mål för de offentliga finanserna
          </head>
          <p xml:id="i-9dWe4JeM6ryGd7DQ92io2j">
            Överskottsmålet innebär att de offentliga finanserna måste gå
            med ett överskott på minst 1 procent av BNP över en konjunkturcykel.
            Målet infördes bl.a. mot bakgrund av den kraftiga ökningen av
            statsskulden under 90-talskrisen. Vänsterpartiet stod bakom överskottsmålet
            då det först aviserades i mitten av 90-talet, då vi menade att
            det var viktigt att få ner statsskulden till rimliga nivåer. Detta
            syfte med överskottsmålet är sedan en lång tid tillbaka uppfyllt
            och de svenska offentliga finanserna hör i dag till de starkare
            i världen.
          </p>
          <p xml:id="i-AEBAp3vc8pVz7LnwrZZT9F">
            När överskottsmålet sedan formellt infördes 2000 var det främsta
            argumentet de kommande demografiska förändringarna och att målet
            skulle bidra till stabila skattesatser och en rättvis välfärdsfördelning
            mellan generationerna. Finansdepartementets långsiktiga kalkyler
            visade på den tiden att om skattesatserna och välfärden hölls
            konstanta skulle de offentliga finanserna gå med ett löpande och
            jämna överskott fram till omkring 2017, för att därefter minska
            i takt med att de demografiskt betingade utgifterna började stiga.
            Omkring 2030 beräknades överskotten förbytas till likaledes löpande
            och tämligen konstanta underskott. 35
          </p>
          <p xml:id="i-AX9uKEhFPVS3RZkgGt9PbU">
            Den bakomliggande tanken var alltså att skattesatserna skulle
            hållas konstanta och att detta skulle vara förenligt med bibehållen
            välfärd även i framtiden genom att då låta de offentliga finanserna
            gå med underskott. På så viss skulle rättvisa skapas mellan generationerna
            avseende den skattefinansierade välfärden.
          </p>
          <p xml:id="i-CG1RfMVcJhdRhN9MyXpcbi">
            Finansdepartementets senaste långsiktiga prognoser över de offentliga
            finanserna har emellertid omkullkastat hela den teoretiska grunden
            för det förtida sparandet som motiv till överskottsmålet. Som
            framgår av diagram 18 nedan övergår inte det finansiella sparandet
            till underskott i takt med att de demografiskt betingade utgifterna
            stiger. Tvärtom beräknas det finansiella sparandet stiga trendmässigt
            under hela kalkylperioden. Vid kalkylens slutår (2099) beräknas
            överskottet i de offentliga finanserna uppgå till otroliga 25
            procent av BNP.
          </p>
          <head xml:id="i-HPg488x9xKfM8VxwoZ7aj7" type="h1">
            Diagram 18 Finansiellt sparande i BP04
          </head>
          <p xml:id="i-WAmAov4qfBRE8j9o5CVqke">
            % av BNP
          </p>
          <p xml:id="i-FXQ4a4EvcuLEo31tttVRN8">
            Källa: BP2004, bilaga 2, s. 81.
          </p>
          <p xml:id="i-Pt3YXFEvjzvsi6Hcw7hUzD">
            Diagram 19 Finansiellt sparande i VP12 36
          </p>
          <p xml:id="i-RFu8h1i3zVgBPW15WDC49z">
            % av BNP
          </p>
          <p xml:id="i-9dA3ZSitcy1ercg1N5rCty">
            Källa: VP2012, s. 275.
          </p>
          <p xml:id="i-KGgphi8mx9z51CnVFsaiMb">
            Bland annat mot bakgrund av ovanstående analys föreslår Vänsterpartiet
            därför att dagens överskottsmål ersätts med ett medelfristigt
            mål för de offentliga finanserna där dessa i normalfallet ska
            vara i balans över en konjunkturcykel. 37
          </p>
          <head xml:id="i-C2uj3e8EADDbpvipz73wyr" type="h3">
            6.2.4 Utgiftstaken
          </head>
          <p xml:id="i-TXuobY1KCVx1SKE36NejFG">
            Utgiftstaken sätter en övre gräns för de statliga utgifterna
            tre år framåt. Något motsvarande golv för statens inkomster finns
            inte. Systemet har därmed en tydlig ideologisk slagsida på så
            sätt att ett givet reformutrymme innehåller explicita restriktioner
            på statsbudgetens utgiftssida men inte på dess inkomstsida. Utgiftstaken
            passar därmed den borgerliga regeringens agenda med försämringar
            i de offentliga välfärdssystemen parat med stora skattesänkningar.
          </p>
          <p xml:id="i-BnmVANq7qCzMYyPy284Ur">
            En annan svaghet med utgiftstaken har sin grund i svårigheterna
            att prognostisera statens utgifter. En stor del av statens utgifter
            är konjunkturkänsliga samt påverkas i hög grad av pris- och löneutvecklingen.
            När ekonomin går in i en kraftig lågkonjunktur ökar utgifterna
            för bl.a. a-kassan. Detta kan då innebära att utgiftstaken blir
            så hotade att man därför inte har råd att motverka lågkonjunkturen
            med en aktiv arbetsmarknadspolitik. Därför är det oklokt att sätta
            ett tak för statsbudgetens utgifter tre år i förväg. Detta system
            har uppenbara brister och bör därmed reformeras eller helt avvecklas.
          </p>
          <head xml:id="i-8TmUiBrHYouZb6Gzyrs5p8" type="h3">
            6.2.5 Balanskravet för kommunsektorn
          </head>
          <p xml:id="i-GoXEqRvk4vxiUozfkwcvmT">
            Kommunernas balanskrav infördes 2000. Balanskravet innebär att
            varje kommun och landsting måste upprätta en budget för nästa
            kalenderår där intäkterna överstiger kostnaderna. Kommunernas
            intäkter och utgifter är mycket konjunkturkänsliga. Vid en lågkonjunktur
            försvagas kommunernas finanser snabbt till följd av vikande skatteintäkter
            samt stigande utgifter för t.ex. ekonomiskt bistånd. Om inte statsbidragen
            till kommunsektorn ökar i motsvarande mån kommer många kommuner
            och landsting att ställas inför valet att antingen skära ned på
            kostnaderna, vilket ofta betyder färre anställda, eller höja kommunalskatten.
          </p>
          <p xml:id="i-L6VdGPvTmSmYGwc2nSNXd6">
            Oavsett vilket val kommunerna och landstingen fattar kommer deras
            beslut att förvärra lågkonjunkturen balanskravet för kommunsektorn
            är med andra ord procykliskt. Denna utformning av kommunsektorns
            balanskrav är svårbegriplig och skadar såväl kommunernas verksamhet
            som en god och balanserad samhällsekonomisk utveckling. Vänsterpartiet
            föreslår därför att kommunernas balanskrav, precis som vad är
            fallet beträffande målet för den offentliga sektorns finansiella
            sparande, ska gälla över en konjunkturcykel.
          </p>
          <head xml:id="i-BVCPDUdqFThh4BqC5NC9xo" type="h3">
            6.2.6 Målen för penningpolitiken
          </head>
          <p xml:id="i-57tkaBHKTP7v9St2zW4wxz">
            Enligt riksbankslagen ska Riksbanken upprätthålla ett fast penningvärde.
            Riksbankens tolkning av detta är att inflationen ska hållas låg
            och stabil. Riksbanken har preciserat detta som att ökningen av
            KPI ska begränsas till 2 procent per år med ett toleransintervall
            på ± 1 procentenhet. Sedan en tid har Riksbanken definierat sin
            politik som flexibel inflationsmålspolitik. Med detta avses att
            penningpolitiken, utan att åsidosätta inflationsmålet, också syftar
            till att stabilisera resursutnyttjandet. Riksbanken utrycker emellertid
            tydligt att målet om prisstabilitet är överordnat andra mål. 38
          </p>
          <p xml:id="i-Shytx2KZZHSVLxyeRJyLGM">
            Vid rörlig växelkurs bär penningpolitiken i normfallet huvudansvaret
            för stabiliseringspolitiken. Det är av central betydelse att penningpolitiken
            används för att motverka konjunktursvängningar, eftersom stora
            fall i sysselsättning och produktion ofta får bestående effekter.
            Regeringen bedömer exempelvis att cirka 30 procent av en initial
            konjunkturell arbetslöshetsuppgång blir varaktig, dvs. övergår
            i strukturell arbetslöshet. 39 Den bedömningen ligger i linje
            med utvecklingen av den svenska arbetslösheten och den strukturella
            arbetslösheten. Den kraftiga ökningen av arbetslösheten i samband
            med den ekonomiska krisen i början av 90-talet fick betydande
            långsiktiga effekter.
          </p>
          <p xml:id="i-DLP4m25vWp8H7WMUgyyZWx">
            Problemet är att Riksbanken inte delar denna uppfattning. Riksbanken
            har i princip alltsedan den rörliga växelkursregimen infördes
            präglats av uppfattningen att penningpolitiken inte har några
            långsiktiga effekter på reala storheter som t.ex. arbetslöshet
            eller tillväxt. 40 Av denna anledning bör målen för penningpolitiken
            och styrningen av Riksbanken reformeras, vilket vi utvecklar nedan.
          </p>
          <p xml:id="i-BH7dZ71qSEqBETmW2nXjU6">
            Som nämndes ovan definierar Riksbanken sedan en tid sin policy
            som flexibel inflationsmålspolitik. Detta innebär att penningpolitiken,
            vid sidan av målet om prisstabilitet, också syftar till att stabilisera
            resursutnyttjandet. Ett vanligt mått på resursutnyttjandet i ekonomin
            är det s.k. BNP-gapet. 41
          </p>
          <p xml:id="i-Jb2YFeU4EBRQo81PX78kss">
            Riksbanken har sedan inflationsmålet infördes emellertid inte
            varit framgångsrik med att stabilisera den svenska ekonomin kring
            fullt resursutnyttjande. Mellan 1993 och 2011 har det genomsnittliga
            BNP-gapet legat på 2,74 procent, vilket tyder på att penningpolitiken
            i genomsnitt har varit för stram. 42 Ett annat starkt tecken på
            att penningpolitiken har varit för stram är att såväl KPI som
            den underliggande inflationen trendmässigt under perioden klart
            har understigit inflationsmålet på 2 procent. En penningpolitik
            som trendmässigt understiger inflationsmålet får negativa konsekvenser
            på sysselsättningen eftersom realräntorna blir högre än vad som
            motiveras av konjunkturläget.
          </p>
          <p xml:id="i-PJt9yuH4BN5MEghRpf7rkx">
            Sammantaget visar detta att riksbankslagen behöver kompletteras
            med en explicit målvariabel för den reala ekonomin. Vänsterpartiet
            menar att ett mål för sysselsättningen är det mest lämpliga målet
            för den reala ekonomin. Riksbankens penningpolitik bör understödja
            den ekonomiska politikens övergripande mål om full sysselsättning.
            I ett medelfristigt perspektiv bör penningpolitiken understödja
            målet om en sysselsättningsgrad (1664 år) på 80 procent. Detta
            mål ska inte vara underordnat målet om prisstabilitet.
          </p>
          <head xml:id="i-M122fTa5nfGcFoLbnoskxZ" type="h4">
            6.2.6.1 Nivån på inflationsmålet
          </head>
          <p xml:id="i-9VNwnp99L9pSfZYVUVJ3Pz">
            Riksbanken har definierat inflationsmålet som att ökningen av
            KPI ska begränsas till omkring 2 procent per år. Det finns goda
            skäl att tro att ett högre inflationsmål är att föredra med hänsyn
            till av såväl stabiliseringspolitiska aspekter som långsiktiga
            strukturella faktorer. Utvecklingen under finanskrisen och centralbankernas
            agerande under densamma kan illustrera det förstnämnda skälet.
            I samband med finanskrisen sänkte centralbankerna dramatiskt sina
            viktigaste styrräntor i syfte att stabilisera finansmarknaderna
            och öka efterfrågan. Den amerikanska centralbanken sänkte under
            hösten 2008 styrräntan till ett intervall på 0 till 0,25 procent.
            ECB sänkte sin styrränta till 1 procent och Riksbankens reporänta
            låg på 0,25 procent under en lång period, se diagram 20 nedan.
          </p>
          <head xml:id="i-8MpkJ7tU1awCLPQeidMRBp" type="h1">
            Diagram 20 Styrräntor under finanskrisen
          </head>
          <p xml:id="i-7DCXZoVoyf7fzDLKaxYHuh">
            Månadsvärden vid slutet av månaden
          </p>
          <p xml:id="i-UDTt6sS1s6rvWA1nc1cE3T">
            Källa: KI.
          </p>
          <head xml:id="i-Cc5N84iKUYbhwJ9eHh3aJD" type="h1">
            Diagram 21 Arbetslöshet och inflation under finanskrisen i Sverige
          </head>
          <p xml:id="i-3AhpWeFeWCbk7msWPET9ZA">
            Källa: SCB och KI.
          </p>
          <p xml:id="i-TZH5L6MWDP5E4m6o9bPRyZ">
            Som framgår av diagrammet ovan låg samtliga styrräntor stilla
            under stora delar av 2009 och 2010. För svenskt vidkommande tyckte
            en majoritet i Riksbankens direktion att 0,25 procent utgjorde
            det reella golvet för reporäntan. Samtidigt är det lätt att konstatera
            att en mer expansiv penningpolitik hade varit önskvärd om det
            hade varit möjligt. Arbetslösheten ökade kraftigt under 2009,
            och under flera månader förelåg deflation (se diagram 21 ovan).
            USA och euroområdet hade en likartad ekonomisk utveckling med
            stigande arbetslöshet och deflationstendenser.
          </p>
          <p xml:id="i-TwKXxTEkPiMCXEpJcEpvd">
            Förklaringen till att penningpolitiken hamnade i den här fällan
            står att finna i de låga inflationsmålen. En ofta nämnd handlingsregel
            för en neutral penningpolitik är att den i ett normalt konjunkturläge
            bör syfta till realräntor som ungefärligen ligger i linje med
            den långsiktiga BNP-tillväxten. I Sverige implicerar detta realräntor
            på omkring 2,5 procent. Vid ett inflationsmål på 2 procent medför
            detta nominella marknadsräntor på 45 procent. Problemet är att
            nominella räntor på 4 procent vid fullt resursutnyttjande inte
            medger en tillräcklig fallhöjd i penningpolitiken vid en kraftig
            konjunkturnedgång, se diagram 20 ovan.
          </p>
          <p xml:id="i-4TCxTTDoy2JcMHRC4gyV3N">
            Ett annat problem med inflationsmål på omkring 2 procent är att
            marginalen ned till deflation blir liten. Vid en lågkonjunktur
            sjunker i allmänhet inflationstakten, och om deflationsförväntningar
            då uppstår riskerar ekonomin att hamna i en negativ spiral, eftersom
            hushållen då skjuter upp delar av sin konsumtion i väntan på lägre
            priser, vilket ytterligare försvagar efterfrågan och så vidare.
          </p>
          <p xml:id="i-BaHHpqkfNAKvsWvTTbG21e">
            Mot bakgrund av denna analys menar vi att inflationsmålet bör
            höjas till 3 procent. Vi menar att det mått som Riksbanken bör
            använda som målvariabel ska vara ett mått på den underliggande
            inflationen.
          </p>
          <head xml:id="i-2QpteaUPoyhULSBA8QbMus" type="h4">
            6.2.6.2 Demokratisera styrningen av penningpolitiken
          </head>
          <p xml:id="i-VmPtQbyKYMohk8vDQjNpeV">
            Det operativa ansvaret för penningpolitiken vilar i dag på Riksbankens
            direktion. Ledamöterna i direktionen utses av riksbanksfullmäktige.
            Riksbankslagen föreskriver att ledamöter av direktionen får inte
            söka eller ta emot instruktioner när de fullgör penningpolitiska
            uppgifter. Som nämndes ovan beträffande målen för penningpolitiken
            säger riksbankslagen endast att Riksbanken har till uppgift att
            upprätthålla ett fast penningvärde. Riksbanken har sedan på egen
            hand bestämt att penningpolitiken ska styras av ett inflationsmål,
            att detta ska vara 2 procent, samt att KPI ska utgöra det mått
            som inflationsmålet baseras på. Först därefter har riksdagen i
            olika dokument sagt sig stå bakom utformningen av penningpolitiken.
            Detta har emellertid ingen praktisk betydelse eftersom ledamöter
            av direktionen inte får söka eller ta emot instruktioner när de
            fullgör penningpolitiska uppgifter.
          </p>
          <p xml:id="i-Q4rwXAeUqwogVE4yw1w5MY">
            Vi menar att denna ordning är orimlig. Det ska vara riksdagen
            som utformar de mer exakta målen för penningpolitiken. Detta ska
            omfatta nivån på inflationsmålet, vilken målvariabel inflationsmålet
            ska baseras på samt mål för utvecklingen av den reala ekonomin.
            Utifrån dessa mål ska sedan Riksbanken självständigt utforma den
            löpande penningpolitiken. På detta sätt skapas en tydlig ansvarsfördelning.
            De folkvalda i riksdagen beslutar om politiken och Riksbanken
            verkställer.
          </p>
          <p xml:id="i-M3hu91J7qWHUCrwxBm6g8t">
            Regeringen bör återkomma med förslag till alternativt ramverk
            för finans- och penningpolitiken i enlighet med det ovan angivna.
            Detta bör riksdagen som sin mening ge regeringen till känna.
          </p>
          <head xml:id="i-63suPXj1pKGvmFtCUPNs63" type="h2">
            6.3 Generell välfärd
          </head>
          <p xml:id="i-NVWkTzxmt1hqNHkKURkFLc">
            Vår gemensamma välfärd finns för att säkra allas trygghet och
            öka jämlikheten. Generell välfärd innebär en solidarisk omfördelning
            av ekonomiska resurser mellan kvinnor och män, mellan lågavlönade
            och högavlönade och mellan olika perioder i våra liv. Av var och
            en efter förmåga, åt var och en efter behov ska gälla som grundläggande
            princip.
          </p>
          <p xml:id="i-UhqhYBuXuFxYiRuJxqk4bW">
            Regeringens nedskärningspolitik har urholkat och utarmat välfärden,
            vilket har lett till såväl försämringar av kvalitet och arbetsvillkor
            som ökade klyftor. Den som har råd kan betala för t.ex. bättre
            vård eller för att gå före i kön. Människor med mindre resurser,
            även om de har större behov, får då stå tillbaka och vänta ännu
            längre på sin tur.
          </p>
          <p xml:id="i-6nw6WTDCDbYSGwDfEMxtPv">
            Den gemensamt finansierade välfärden riskerar i dag också att
            urholkas av den ökade marknaden för privata försäkringar. Försämrade
            ersättningsnivåer i socialförsäkringarna, och inte minst de låga
            taken, gör att människor som har råd väljer att teckna privata
            försäkringar mot inkomstbortfall. Ju fler som tar en egen försäkring
            desto färre är beredda att hjälpa till att betala för den gemensamma
            skattefinansierade välfärden i form av skolor, äldreomsorg och
            sjukvård.
          </p>
          <p xml:id="i-AXPUw8QjWPdJKz2jooZ6u3">
            Privata försäkringar skapar ojämlikhet och sätter inkomstbortfallsprincipen
            ur spel. Inkomstbortfallsprincipen handlar om att i stort sett
            alla, inte bara de fattigaste, ska omfattas av systemet. Härigenom
            skapas en solidaritet även hos samhällets mellanskikt. Ju fler
            som är med och betalar för välfärden, desto större resurser kommer
            samhället att ha att omfördela och för att garantera inkomstbortfallet.
          </p>
          <p xml:id="i-Mx8pZbYzeuq6E2RsoUnh3D">
            Den borgerliga regeringens politik har uppmuntrat riskkapitalbolag
            att för en billig penning köpa upp det som vi tidigare ägde gemensamt.
            Det finns i dag goda möjligheter för privata företag att plocka
            ut stora vinster ur skattefinansierad vård, omsorg och utbildning
            i Sverige. Vänsterpartiet menar att utbildning, vård och omsorg
            är en rättighet och en del av vår gemensamma välfärd, inte en
            marknad för privata bolag. Därför ska de skattepengar som avsätts
            gå till verksamheten för att öka personaltätheten och höja kvaliteten
            och inte till vinster.
          </p>
          <p xml:id="i-FrFEGPhRQJmkPkTjo4QztS">
            För att utveckla välfärden behövs stora satsningar på mer personal
            och stärkta arbetslöshets- och socialförsäkringar. Vänsterpartiet
            vill därför fördela mer resurser till den gemensamt finansierade
            sektorn. Dessa satsningar kommer att öka kvaliteten inom den offentliga
            sektorn samt stärka människors ekonomi och sociala situation.
            De bidrar dessutom till fler jobb, ökad sysselsättning och högre
            skatteintäkter. För att alla ska vilja bidra till välfärden genom
            skatter och avgifter behövs dessutom höjda ersättningsnivåer i
            sjuk- och arbetslöshetsförsäkringen så att fler får en ersättning
            som baseras på deras inkomst.
          </p>
          <head xml:id="i-K4cYtfeLKn8gVQSEBYJTb1" type="h2">
            6.4 Investeringar i jobb och välfärd
          </head>
          <p xml:id="i-7L9iE7wmJxe3j9a9zS5Nrd">
            Vänsterpartiet avsätter betydande medel för att förbättra välfärdsverksamheterna
            i kommuner och landsting. Det handlar dels om att öka de generella
            statsbidragen, dels om en rad riktade satsningar. Mer resurser
            betyder fler anställda och att fler kan få tillgång till välfärdstjänster
            av hög kvalitet. Det behövs också medel till investeringar, bl.a.
            för upprustning och anpassning av offentliga lokaler. I ett rikt
            land som Sverige ska alla invånare garanteras en likvärdig och
            hög kvalitet på ett antal sociala tjänster som sjukvård, skola,
            barn- och äldreomsorg m.m. Dessa tjänster ska fördelas efter behov
            och finansieras solidariskt via skattsedeln. I en väl utbyggd
            välfärdsstat justeras med andra ord en del av kapitalismens och
            könsmaktsordningens orättvisor. Omvänt vet vi att brist på välfärdstjänster
            av god kvalitet leder till ökat obetalt arbete bland framför allt
            kvinnor. Det är därmed både samhällsekonomiskt rationellt och
            en avgörande förutsättning för ekonomisk jämställdhet att säkra
            en allmän tillgång till bra välfärdstjänster.
          </p>
          <p xml:id="i-DE9WqDdKtKuHGth5MD5tRz">
            Det mest grundläggande kravet som behöver ställas för en hållbar
            välfärdsekonomi är att statsbidragen värdesäkras. Så länge statsbidragen
            till kommunerna inte räknas upp i takt med löner och andra kostnader
            ligger det en konstant press nedåt på välfärdens villkor. Vi uppskattar
            den effekten till omkring 2,5 miljarder kronor per år. Det motsvarar
            lönekostnaderna för ca 6 000 anställda.
          </p>
          <p xml:id="i-LV8vb3QPRfziE8VhZopoXe">
            Vi vill se ett treårigt investeringsstöd på 3 miljarder kronor
            per år till kommunsektorn. Stödet kan som mest uppgå till 30 procent
            av investeringskostnaden och ska omfatta en investering som tidigareläggs
            eller annars riskerar att bli uppskjuten. Investeringsstödet ska
            kunna användas för att rusta upp olika typer av offentliga lokaler,
            men också för investeringar i kommunernas försörjning av el, vatten
            och fjärrvärme. Stödet ska särskilt gå till miljö- och energieffektiviseringar.
            Vi vill också se en ökad tillgänglighet i offentliga lokaler för
            att bygga bort hinder.
          </p>
          <p xml:id="i-JihvFqtRhP8REUg2Vpj3Vq">
            Regeringens politik har uppmuntrat riskkapitalbolag att köpa
            upp tidigare gemensamma välfärdsverksamheter, och dessa gör i
            dag stora vinster på svensk hälso- och sjukvård. Vi menar att
            svenska folkets skattepengar ska användas till bättre skolor,
            sjukhus och bibliotek, inte till vinster för riskkapitalbolagens
            ägare.
          </p>
          <p xml:id="i-Cot2qDfq6fGXsnLXrDZanv">
            När den ekonomiska vinsten ökar som drivkraft inom hälso- och
            sjukvården har det förebyggande hälsoarbetet nedprioriterats.
            I och med införandet av den fria etableringsrätten och vårdvalsreformen
            har tyngdpunkten för vården blivit läkarbesöket. Det områdesansvar
            som primärvården tidigare hade har till stora delar försvunnit
            och med det förutsättningarna för ett bra folkhälsoarbete. Vi
            vill vända utvecklingen och investera i det förebyggande arbetet
            mot ohälsa.
          </p>
          <p xml:id="i-WJmyFMDFn7RNWPhb4FVwi4">
            För att höja kvaliteten i vården vill vi genomföra en satsning
            på betald specialistutbildning för sjuksköterskor. Det råder i
            dag stor brist på specialistutbildade sjuksköterskor och antalet
            minskar stadigt. En anledning till denna brist är att sjuksköterskor,
            till skillnad från läkare, oftast måste ta tjänstledigt med studiemedel
            för att specialisera sig.
          </p>
          <p xml:id="i-Ph8ekJzEgqXJcYfTM6WLcL">
            Vänsterpartiet säger nej till regeringens ambition att alla landsting
            ska erbjuda en utökad valfrihet för den enskilde även i den specialiserade
            vården enligt lagen om valfrihet (LOV). Vi avvisar därmed regeringens
            förslag om stimulansbidrag för detta ändamål.
          </p>
          <p xml:id="i-3oZW3w84zkCdFTVMWomLHU">
            Den psykiatriska vården och stödet till personer med psykiska
            funktionsnedsättningar måste stärkas ytterligare. Vänsterpartiet
            vill bl.a. att det inrättas en skötarutbildning inom ramen för
            yrkeshögskolan och att reformen med personliga ombud lagregleras.
            Vi vill också att de med mest omfattande psykiska funktionsnedsättningar
            ska få rätt till daglig verksamhet enligt lagen om stöd och service
            till vissa funktionshindrade (LSS).
          </p>
          <head xml:id="i-CYaZGL19xJVwsbwCz6nCo3" type="h3">
            6.4.1 Satsningar på äldreomsorgen
          </head>
          <p xml:id="i-4fGR9UPKi3F1NEiv2Rx82C">
            Äldre som får hjälp och omsorg från det offentliga har minskat
            allt sedan 80-talet. Andelen äldre över 80 år som får offentlig
            äldreomsorg har nästan halverats sedan 1980. Om anledningen till
            den minskade omsorgen bara hade varit att människor blir allt
            friskare hade det varit goda nyheter. Tyvärr är inte bättre hälsa
            bland de äldre den enda orsaken. Äldreomsorgen är den del av de
            kommunala välfärdsverksamheterna som sedan 90-talskrisen har fått
            minst resurser. Mellan 2000 och 2010 var kostnadsutvecklingen,
            omräknat efter antalet personer, negativ med 4,5 procent enligt
            Sveriges Kommuner och Landsting (SKL). Det har fått till följd
            att andelen äldre som får kommunalt finansierad äldreomsorg har
            minskat.
          </p>
          <p xml:id="i-J2LsCNJauqUkD3xvS25aDu">
            En stor del av omsorgen utförs fortfarande inte av anställd personal
            utan av anhöriga, som blir tvungna att ta ett större ansvar när
            det offentliga träder tillbaka.
          </p>
          <p xml:id="i-XC3v1cFPftK7R99djucfX2">
            Det är svårt att veta exakt hur stor insats anhöriga gör. Enligt
            fackförbundet Kommunal fick 2010 två tredjedelar av de äldre över
            75 år som är i behov av stöd i vardagen hjälp av någon anhörig
            eller bekant som de inte bor tillsammans med. Ungefär 70 procent
            av denna oavlönade anhörigvård utförs av kvinnor.
          </p>
          <p xml:id="i-WngRMm1JiqxmtyLntpPEDn">
            När de offentliga resurserna till äldreomsorgen minskar får dessa
            kvinnor betala priset i form av lägre löner, men också lägre ersättningar
            vid sjukdom och arbetslöshet. De får också en sämre pension och
            sämre möjligheter till en trygg ålderdom.
          </p>
          <p xml:id="i-HpoADYa9SEmgPUHM8Sfxt">
            Sambandet mellan en väl utbyggd äldreomsorg och kvinnors deltagande
            på arbetsmarknaden är också väldigt tydligt. Sverige, som i en
            internationell jämförelse satsar en relativt stor andel av BNP
            på äldreomsorgen, har därför en hög sysselsättningsgrad bland
            kvinnor, både för att kvinnor får möjlighet att ta ett arbete
            när de inte är tvungna att vårda anhörig och för att de som anställs
            i äldrevården för det mesta är kvinnor. Därför är satsningar på
            äldreomsorgen en avgörande jämställdhetsfråga.
          </p>
          <p xml:id="i-9tZMT13wCugVxzEzPdL8gE">
            Fram till 2040 beräknas andelen äldre i befolkningen öka med
            30 procent. Då måste betydligt mer resurser läggas på att bygga
            ut en allmän och gemensamt finansierad äldreomsorg.
          </p>
          <p xml:id="i-3xqbXya9WWL7HkjXrTuboC">
            Besparingarna och nedskärningarna har urholkat kvaliteten inom
            äldreomsorgen. För att vända den utvecklingen avser vi att kraftigt
            öka resurserna. De höjda anslagen kommer att leda till ökad personaltäthet
            och därigenom ökad sysselsättning i kommunerna. Dessutom kan bördan
            lätta för många anhöriga.
          </p>
          <p xml:id="i-9g1aLmc7AVdED8oQgXwzgH">
            Vi vill öka bemanningen inom äldreomsorgen genom en öronmärkt
            satsning med prioritet för demensvården. De kommuner som redan
            har en god bemanning kan använda pengarna till andra delar av
            äldreomsorgen. När hela vår satsning är fullt utbyggd kommer det
            att finnas 10 000 fler heltidstjänster inom demensvården och äldreomsorgen,
            vilket motsvarar 4 miljarder i ökade anslag till kommunerna.
          </p>
          <p xml:id="i-Ew6Qn8KGNoK5Ki4swh5EPp">
            Vi vill också att personer som bor på äldreboenden ska få möjlighet
            till två guldkantstimmar varje vecka. Det ska vara timmar då man
            får använda personalens hjälp till det man själv önskar.
          </p>
          <p xml:id="i-PGmTTbkqf5w7A2dMheWC7w">
            Vidare vill vi införa ett tak på 100 kronor per timme för hemtjänst
            och vi vill rikta stimulanspengar till de kommuner som vill införa
            förenklade bedömningar när äldre personer behöver hjälp med olika
            serviceinsatser, med ett stort inflytande för de äldre över hur
            de vill använda tiden. Det behövs också bättre äldreomsorg för
            dem som har ett annat modersmål än svenska, och vi avser därför
            att avsätta medel för att utveckla äldreomsorgen för nationella
            minoriteter och för dem som invandrat till Sverige.
          </p>
          <p xml:id="i-N21grsVUwsezS3eZgduhsN">
            Vi vill genomföra ett matlyft i äldreomsorgen och härigenom möjliggöra
            god och näringsriktig mat. För att äldre döva och dövblinda ska
            få de insatser de behöver vill vi införa regionala vägledare och
            en nationell samordnare.
          </p>
          <p xml:id="i-ByAK46D3ha5VvSMD1xFwj6">
            Med dessa satsningar vill vi skapa en tryggare, mer jämlik och
            mer jämställd äldreomsorg både för de äldre och för deras anhöriga.
          </p>
          <head xml:id="i-CXPGwfG7iaMybNYEgKLdL5" type="h3">
            6.4.2 En mänsklig sjukförsäkring
          </head>
          <p xml:id="i-EsN1v3GKW2dBEsnvTGosWx">
            Var och en av oss ska känna en trygghet i att vi klarar oss ekonomiskt
            om vi blir sjuka. Sådana trygghetssystem har ett starkt stöd.
            Men regeringens attacker mot sjukförsäkringen har lett till att
            sjuka utförsäkras, och vi har fått ett Sverige där sjukdom för
            många har kommit att innebära fattigdom. Eftersom sju av tio långtidssjukskrivna
            är kvinnor har försämringarna i sjukförsäkringen framför allt
            ökat fattigdomen bland kvinnor.
          </p>
          <p xml:id="i-TUGQ9Bx8qo74za7C3aahVn">
            Försämringarna har gjort att de inbetalade avgifterna överstiger
            utbetalningarna i sjuk- och arbetsskadeförsäkringen. Det ackumulerade
            överskottet är i dagsläget 45 miljarder kronor och kommer enligt
            Försäkringskassan att öka med ytterligare 12,2 miljarder de två
            kommande åren. Det är pengar som används till att finansiera regeringens
            skattesänkningar.
          </p>
          <p xml:id="i-BzfJFQSNow2XDr2Z84cQns">
            Människorna som drabbats av dagens system är inga enstaka undantag.
            De nya regler som regeringen tvingades införa fr.o.m. den 1 januari
            i år har inte kunnat ändra på detta. Endast 14 personer har hittills
            beviljats sjukpenning på fortsättningsnivå enligt de nya oskälighetsreglerna.
            Det beror på att grundproblemet fortfarande finns kvar, nämligen
            sjukpenningens bortre tidsgräns, den s.k. stupstocken, som innebär
            att människor blir utförsäkrade. Fyrkantiga tidsgränser anses
            viktigare än om individen har blivit tillräckligt frisk för att
            arbeta.
          </p>
          <p xml:id="i-KAURwdtUxsVKnhJcPJRuTd">
            Vänsterpartiet menar att stupstocken måste avskaffas. Det avgörande
            ska självklart vara om man är för sjuk för att arbeta eller ej.
            Först efter hot om misstroendeförklaringar har regeringen följt
            riksdagens beslut om att avskaffa den orimliga prövningen mot
            en fiktiv arbetsmarknad, som i dag sker efter ett halvår. Detta
            kommer nu att ändras till att gälla normalt förekommande arbeten.
            Detta är en liten förändring till det bättre men löser inte problemen.
          </p>
          <p xml:id="i-HDq4v8MG2GCWjKzscHddF5">
            Regeringens politik leder varken till att fler får ett arbete
            eller till att färre blir sjukskrivna. Mindre än en tiondel av
            dem som utförsäkras får ett arbete. Sex av tio återvänder till
            sjukförsäkringen och detta har fått till följd att sjukskrivningarna
            nu ökar.
          </p>
          <p xml:id="i-Ef8cfcxZjH3VFzfYt8UuBk">
            Vänsterpartiet kan aldrig acceptera en sådan politik. Försäkringen
            och dess villkor ska stimulera aktiviteter för att ge sjukskrivna
            förbättrad arbetsförmåga. Den ska vara rymlig så att medicinska
            insatser, rehabilitering och arbetsprövning kan pågå på ett individuellt
            anpassat sätt utan att ersättningen påverkas. Individens ställning
            i rehabiliteringsprocessen måste stärkas och en rehabiliteringsombudsman
            bör övervägas.
          </p>
          <p xml:id="i-RbZSNLBfxA97MTYaskWmEu">
            Vi vill individanpassa sjukförsäkringen så att man kan få ersättning
            i fler steg än dagens fyra för att göra det lättare och mindre
            riskabelt att pröva att börja arbeta igen. Det bör även skapas
            strukturer så att arbetsgivare inte som i dag kan frångå sitt
            ansvar för att stödja den anställde på dennes väg tillbaka i arbete.
          </p>
          <p xml:id="i-HBQx1mwaUzhdwPZmCXvMAG">
            Att en tredjedel av löntagarna i dag befinner sig över taket
            i sjukförsäkringen är ohållbart för oss som vill ha en solidariskt
            finansierad försäkring med hög kvalitet. Taket måste därför höjas.
          </p>
          <p xml:id="i-FBKMRUMdT3KuwTQM9m76Fg">
            Vidare gör sjukförsäkringens karensdag att personer med små marginaler
            tvingas gå till jobbet även när de borde stanna hemma. Som ett
            första steg mot ett avskaffande vill vi ersätta den med ett karensavdrag,
            detta för att förhindra de särskilt hårda konsekvenserna för personer
            som har färre men längre arbetspass än normalt, exempelvis de
            med nattpass i vård och omsorg.
          </p>
          <head xml:id="i-E3PYLtfubfqWhxuaac1M31" type="h3">
            6.4.3 En likvärdig skola
          </head>
          <p xml:id="i-Njuw1GUB4aGTqHtie4B7uz">
            De senaste decenniernas skolreformer har skapat en ökad segregering
            och sjunkande resultat. Alltför många elever lämnar numera grundskolan
            respektive gymnasiet utan fullständiga betyg. De mest förödande
            reformerna är rätten för privata huvudmän att starta fristående
            skolor och möjligheten att välja skola. Den pedagogiska mångfalden
            har inte blivit större med fler fristående skolor. Tvärtom har
            ojämlikheten och segregationen ökat. Mycket få skolor med enskild
            huvudman har någon alternativ pedagogik, och de stora skolkoncernerna
            förlitar sig på en likriktad inriktning eftersom det då är lättare
            att locka till sig fler elever och därmed göra högre vinst.
          </p>
          <p xml:id="i-Ufhbj7cShdK9Uzq2nGdVu7">
            Skolor drivna av vinstintresse står i motsättning till skolans
            uppdrag att ge alla elever den kunskap de har rätt till. Vinstsyftande
            bolag och utbildningskoncerner ska därför inte få driva skolor
            med hjälp av offentliga bidrag. Alla resurser ska gå till eleverna.
            De satsningar vi vill se är de som leder till högre kvalitet och
            bättre kunskaper. Det behövs fler utbildade lärare men också fler
            kuratorer, skolsköterskor, skolpsykologer och studie- och yrkesvägledare.
            Först när de senare är tillräckligt många får lärare tillräckligt
            med tid för att vara just lärare.
          </p>
          <p xml:id="i-2c7ty5ifcsjG4mQMPrZhN2">
            Alla elever oavsett klass, etnicitet, kön eller funktionsnedsättning
            ska ha tillgång till en likvärdig utbildning. Likvärdighet i skolan
            är centralt för Sveriges framtid. Det kräver att undervisningen
            anpassas till eleverna och deras olika förutsättningar. Skolan
            lever i dag inte upp till sin kompensatoriska uppgift. Vänsterpartiet
            vill därför satsa en skolmiljard direkt på de elever och skolor
            som har de största behoven, och Skolverket ska fördela medlen.
            Hänsyn ska tas till bl.a. föräldrarnas utbildningsnivå, utländsk
            bakgrund och kön.
          </p>
          <p xml:id="i-9EUZ4pjrBF4q6kJHid2Ywj">
            En skolmiljard är dock inte nog. Också fördelningen av resurser
            till skolan måste ändras, därför måste det införas tydliga riktlinjer
            för hur medlen ska fördelas utifrån elevernas bakgrund och behov
            av stöd. I första hand ska Skolverket utfärda allmänna råd till
            kommunerna och om inte det leder till förbättringar kommer vi
            att överväga lagstiftning.
          </p>
          <p xml:id="i-7Kg7AGi6XYBEVBoWFEu5ui">
            Yngre skolbarn börjar och slutar ofta sin skoldag på fritidshemmen.
            Dessa är en del av den samlade skoldagen och ska hålla lika hög
            kvalitet som undervisningen. Så är det inte i dag då många barn
            vistas i osäkra och torftiga miljöer i alltför stora grupper med
            för få pedagoger. Våra barn har rätt till en meningsfull verksamhet
            som stimulerar lärande och utveckling. Med högre personaltäthet
            och mindre grupper blir kvaliteten och miljön bättre för både
            anställda och barn. Vänsterpartiet vill därför införa ett statligt
            stöd för att anställa fler i fritidshemmen.
          </p>
          <p xml:id="i-QNiGhmuiQBnjYEatb4aDxD">
            Vårt samhälle ska präglas av jämställdhet. Skolan har här en
            viktig roll att fylla. Skolan måste aktivt verka för jämställdhet
            mellan könen. Eleverna ska ges trygghet och självförtroende att
            göra icke könsbundna val. Det ställer krav på utbildning av all
            personal i skolan i jämställdhetsfrågor, och som ett led i jämställdhetsarbetet
            vill vi också att skolorna erbjuder kurser i feministiskt självförsvar.
          </p>
          <p xml:id="i-6NnsJ98fu8f9Enhi6R2KR3">
            Vänsterpartiet vill att Sverige ska konkurrera med kunskap och
            kvalitet, inte med låga löner. Sveriges framtid som ett samhälle
            med full sysselsättning är beroende av en befolkning med en generellt
            hög kunskapsnivå.
          </p>
          <p xml:id="i-2WBT7heDt9DgWTQfPABPBK">
            Möjligheterna att läsa in grundskola och gymnasium i vuxen ålder
            måste förbättras och tillgången till eftergymnasial utbildning
            av god kvalitet måste öka. Vi ökar därför antalet utbildningsplatser
            inom såväl komvux som yrkeshögskolan och högskolan.
          </p>
          <p xml:id="i-9obpoDXrKtZFZsZWwW1zE2">
            Högskolan ska vara tillgänglig för alla. Den klassmässiga snedrekryteringen
            måste brytas. De ekonomiska villkoren ska vara så bra att den
            som studerar på heltid inte behöver arbeta vid sidan av studierna
            under terminerna. Vänsterpartiet vill därför höja studiemedlen.
          </p>
          <p xml:id="i-BnsVLyzncS4VaLu93gt5Rr">
            Utöver generella satsningar på skola och utbildning vill vi också
            genomföra ett antal utbildningssatsningar särskilt riktade till
            arbetslösa för att underlätta ett inträde och en omställning på
            arbetsmarknaden (se avsnitt 6.6.1 och 6.6.3).
          </p>
          <head xml:id="i-TeVc55YWhN6hWjygtDxGf4" type="h2">
            6.5 Investeringar i jobb och grön omställning
          </head>
          <p xml:id="i-73P9cNoGG7uAPE61VhmcCD">
            Vänsterpartiet ser ett behov att kraftigt höja ambitionsnivån
            i klimatpolitiken. Vi är övertygade om att det går att ställa
            om Sverige och skyndsamt bryta banan av ökande utsläpp och samtidigt
            vara både en industrination och ett välfärdsland i framkant. Vi
            tror också att detta är det bästa sättet att påverka andra länder,
            genom att vara det goda exemplet. Vi vill skärpa det svenska utsläppsmålet
            till 45 procent till 2020. Allt ska göras på hemmaplan, i Sverige.
            Vid sidan av detta vill vi inrätta ett helt nytt klimatbistånd
            för att hjälpa utvecklingsländerna med deras klimatarbete.
          </p>
          <p xml:id="i-RaXMpEeqv2jmwWDsgXZf8w">
            Genom en grön omställning för en hållbar miljö och radikalt minskade
            utsläpp av växthusgaser kan Sverige bli ett bättre samhälle med
            fler jobb. Ökade offentliga investeringar och nya klimatmål är
            en nödvändig del i en sådan omställning. Genom kraftiga statliga
            investeringar i järnväg och kollektivtrafik kan andelen resenärer
            och godskapacitet öka och vägtransportvolymerna minska. Vi bedömer
            att de nivåer på investeringarna vi vill se skulle kunna nås 2015,
            och att våra trafikpolitiska förslag då skulle ha satt 16 000
            fler i arbete.
          </p>
          <p xml:id="i-4orZthQuTv2zDynuqY2rfh">
            Genom att skapa förutsättningar för en ekologiskt hållbar energiproduktion
            och genom att energieffektivisera kan ny teknik för export till
            utlandet främjas och sysselsättningen stimuleras. Med ett klimatupprustningsprogram
            för vårt bostadsbestånd skapas förutsättningar för en bättre boendemiljö
            och en minskad energianvändning.
          </p>
          <p xml:id="i-Akcn1vt1SmF1NsrDBBC5my">
            En satsning på grön infrastruktur, dvs. kollektivtrafik och järnvägar,
            och förnybar energi bidrar till att miljö- och klimatmålen uppnås.
            Att vi investerar i långsiktigt hållbara system är också nödvändigt
            för en fortsatt fungerande välfärd.
          </p>
          <head xml:id="i-WqCLufNHGbUF6D8EdS2z3C" type="h3">
            6.5.1 Investeringar i grön infrastruktur
          </head>
          <p xml:id="i-Ga6GLf4vMj4FjrUKiJgLhV">
            Det krävs en rad åtgärder inom järnvägen och kollektivtrafiken
            för att förbättra transporterna, minska miljöpåverkan och skapa
            arbetstillfällen. För det första måste det ske en dramatisk minskning
            av alla tågförseningar genom att tågkapaciteten ökas. De senaste
            åren har tågkaoset varit förödande. Människor har fått vänta i
            kyla och vind och försenats till arbete och studier. Även företag
            och godstransporter har drabbats hårt. Samtidigt är vi i ett läge
            där vi av miljö- och klimatskäl mer än någonsin behöver öka järnvägssatsningarna.
            Vänsterpartiet menar att den nationella miljö- och klimatpolitiken
            ska skapa sådana förutsättningar att människor kan färdas med
            hållbara transporter och att fler företag kan frakta sina varor
            med en godstrafik som minimerar utsläpp och ger svensk industri
            ökad konkurrenskraft med snabba, leveranssäkra transporter. Men
            regeringen agerar tvärtom. Regeringens låga ambitioner för de
            kommande tio åren kommer inte att minska tågförseningarna. Detta
            trots att fler måste åka tåg om vi ska minska klimatpåverkan.
          </p>
          <p xml:id="i-QgMywWJXLHedFcnymnvhZx">
            Regeringen har genomfört en tillfällig anslagshöjning för underhåll
            inom järnvägen. Vänsterpartiet välkomnar denna underhållssatsning
            som också är en bra investering för att skapa nya jobb. Men järnvägens
            problem är större än så och då räcker det inte att tillfälligt
            anslå mer pengar. Dessa tillfälliga nivåhöjningar bör permanentas
            och nivån höjas.
          </p>
          <p xml:id="i-GfoCjDj8wBvoKsLCPJToMH">
            Vänsterpartiet vill på allvar minska förseningar för gods och
            människor genom att kraftigt öka kapaciteten på järnvägen. Därför
            vill vi ha en kontinuerlig och kraftig höjning av banunderhållet,
            rusta upp de lågtrafikerade banorna och öka investeringarna i
            nya järnvägar. En viktig förutsättning för att gynna investeringar
            är att budgetlagen ändras så att lånefinansiering utgör huvudprincipen
            för finansiering av infrastruktur.
          </p>
          <p xml:id="i-6Ndo6V2rLUb5Y4WWLGPxCq">
            För investeringar i närtid krävs ett särskilt fokus på att bygga
            bort flaskhalsar. För att öka godkapaciteten krävs i första hand
            ett ökat underhåll och fler spår. Men det är även nödvändigt att
            kapillärspår och godsspår behålls och ansluts till de större banorna
            och att det byggs nya godsspår till hamnar, företagsområden och
            kombiterminaler. Vi ser ett ökat behov av hållbara malmtransporter
            för den kraftigt expanderande gruvnäringen i norra Sverige och
            Bergslagen och av godstransporter på räls för skogsnäringen.
          </p>
          <p xml:id="i-LE2SAukfGd13n8qWh7NTfb">
            SJ måste få tydliga samhällsmål, och Jernhusens fastigheter bör
            överföras till Trafikverket. Avregleringar och privatiseringar
            inom järnvägen måste ersättas med ett gemensamt och sammanhållet
            järnvägssystem som sätter resenären och godstransportören i centrum.
            Järnvägen bör därför återregleras och samhället ta ett helhetsansvar
            för järnvägssystemet. Detta bör riksdagen besluta.
          </p>
          <p xml:id="i-NxfNzLDRWb1GUtfco8Edwa">
            För det andra krävs fler och bättre kollektiva resor. Vänsterpartiet
            vill att andelen resor med kollektivtrafiken fördubblas fram till
            2020. Trafikpolitiken ska se till att alla har bra kommunikationer
            oavsett var de bor. Samtidigt måste trafikens miljöproblem med
            klimatförändringar, hälsoproblem och buller lösas på ett tillfredställande
            sätt. Privatbilismens ökningstakt måste avstanna och helst minska,
            inte minst i våra tätorter. Då krävs en väl utbyggd, tillgänglig,
            prisvärd och väl fungerande kollektivtrafik för alla, både i storstäderna
            och på landsbygden. Detta kommer inte minst att kräva kraftfulla
            åtgärder för att motverka den trängsel och kapacitetsbrist som
            råder i kollektivtrafiken i Stockholm. Kollektivtrafik, särskilt
            spårburen, är miljövänlig och trafiksäker.
          </p>
          <p xml:id="i-PbMUBH4XF2SVp35m3jHvw5">
            Vänsterpartiet avser att genomföra en särskild satsning på utbyggd
            tunnelbana i Stockholm. Detta kräver statliga finansiella medel
            då lokal spårtrafik i våra storstäder i hög grad är ett nationellt
            intresse.
          </p>
          <p xml:id="i-GaEDdT7H8G4sZ6YEUEpCMa">
            Den 1 januari 2012 trädde den nya lagen om en avreglerad kollektivtrafik
            i kraft. Vänsterpartiets kritik mot avregleringen kvarstår. Avregleringen
            försvårar möjligheten att öka andelen kollektivresande, eftersom
            priser och utbud kan försämras. Det finns dessutom inga internationella
            exempel som stöder regeringens ideologiska ståndpunkt att en avreglerad
            kollektivtrafik skulle ge de effekter som hävdats, dvs. fler aktörer,
            ett ökat trafikutbud och lägre priser.
          </p>
          <p xml:id="i-Wmio4LHZetRPBjd1voRDgi">
            För det tredje krävs framtida investeringar i höghastighetsbanor
            och högre banhastigheter. Om tåget ska kunna konkurrera med flyget
            krävs avsevärt kortare restider längs de stora stråken. Vänsterpartiet
            har förslag på högre hastigheter längs t.ex. Ostkustbanan, Dalabanan
            och Södra stambanan och på byggande av Norrbotniabanan. Vi vill
            även bygga höghastighetsbanor som skulle skapa attraktiva resmöjligheter
            för långväga resenärer samtidigt som invånarnas regionala tillgänglighet
            till arbetsplatser och utbildning förbättrades. Genom nya höghastighetsbanor
            mellan t.ex. Stockholm och Göteborg kan restiden kortas till lite
            mer än två timmar samtidigt som banutrymme frigörs för en kraftfull
            ökning av godskapaciteten.
          </p>
          <head xml:id="i-PpgEkbZZAazHrfHwsECHoU" type="h3">
            6.5.2 Investeringar i grön teknik
          </head>
          <p xml:id="i-HwgT7cuwdEvggBvAdxSiQ2">
            Vänsterpartiet ser två stora områden där staten kan bidra till
            en kraftfull utveckling av grön framtidsteknik. Det första området
            rör uppbyggnaden av en svensk vindkraftindustri. Vindkraftindustrin
            befinner sig i en stark utvecklingsfas och globalt kommer uppskattningsvis
            8 000 miljarder att investeras i vindkraft fram till 2020. I Sverige
            saknas renodlade vindkraftstillverkare även om här finns ledande
            underleverantörer. Vänsterpartiet ser stora möjligheter att skapa
            en vindkraftsindustri även i vårt land. Vi vill skapa gynnsamma
            förutsättningar för en svensk vindkraftsindustri genom att starta
            ett samverkansprogram där staten, akademier och näringslivet ingår.
            Samverkansprogrammet ska även innehålla ett långsiktigt stöd för
            utveckling av havsbaserad vindkraft. Vindpilotstödet ska förstärkas,
            överföringskapaciteten för förnybar energi byggas ut och skatteregler
            ska inte missgynna vindkraftskooperativ.
          </p>
          <p xml:id="i-2vJP6YrMtxieQxSyRNk17i">
            Det andra området rör utveckling inom solenergi. Den globala
            marknaden för solenergi växer kraftigt, och 2011 var solceller
            det elproduktionsslag som växte snabbast i Europa räknat i effekt.
            Elproduktionen från solceller i Europa motsvarar i dag elbehovet
            för ca 15 miljoner hushåll, och priset för solceller har kraftigt
            minskat de senaste tre åren. Sverige har ett avancerat kunnande
            inom solceller, termisk solkraft och solvärme, men vi har ännu
            inte byggt ut solenergin eller utnyttjat exportmöjligheterna.
            Med gynnsamma förutsättningar bedömer branschorganisationen Svensk
            Solenergi att solenergin kan generera hela 8 TWh till 2020, vilket
            skulle ge såväl jobb som exportintäkter. Endast 4 TWh solel skulle
            räcka till att försörja 800 000 villor med hushållsel, och 4 TWh
            solvärme motsvarar uppvärmningsbehovet i en stad av Göteborgs
            storlek. I dag saknas en målinriktad politik för solenergibranschen
            i Sverige. Vi vill stärka branschen genom att ta fram ett planeringsmål
            för solenergi och förstärka och förlänga de statliga stöden.
          </p>
          <p xml:id="i-K16faaFrYLV8357Jp3giAi">
            Vänsterpartiet ser framöver även en stor potential för ekonomiska
            och miljömässiga vinster genom skärpta nationella målsättningar
            och styrmedel för energieffektivisering i Sverige.
          </p>
          <p xml:id="i-AVE1iEEzfAUzHG2QxZZzc2">
            Vi vill även att lokala aktörer ska ges ökat stöd för satsningar
            på bl.a. grön teknik. Genom att inrätta ett helt nytt klimatprogram
            för kommuner, landsting och företag kan lokala åtgärder för utsläppsminskningar
            stimuleras. Klimatprogrammet ska kunna användas till utbyggnad
            av biogas, installation av fjärrvärme, övergång till biobränslen
            och energieffektivisering. Tidigare statliga programstöd har resulterat
            i hållbara gröna investeringar som flera gånger har överstigit
            anslaget, och viktiga spridningseffekter och erfarenheter har
            vunnits. Dessa framgångsrika erfarenheter vill vi ta till vara.
          </p>
          <head xml:id="i-BxZFG7niXDXMMCpfhFPC55" type="h3">
            6.5.3 Bygg bort bostadsbristen
          </head>
          <p xml:id="i-5BAKTjtQF8q9Tusrh1QQdc">
            Sverige behöver en bostadspolitik med höga ambitioner. Alla människor
            ska ha möjlighet att leva i bra bostäder till rimliga kostnader
            i en trygg boendemiljö. Hyresrätten är av en särskilt viktig betydelse.
          </p>
          <p xml:id="i-H5spzmzb5f6yTME9TJj8wG">
            I dag råder bostadsbrist i 120 av landets kommuner och i alla
            större städer i Sverige. Cirka 250 000 unga vuxna saknar eget
            boende. Vänsterpartiet vill möta bostadsbristen genom ett ökat
            bostadsbyggande. Genom dessa investeringar i nyproduktion och
            med upprustning av befintliga bostäder skapas också samhällsnyttiga
            jobb.
          </p>
          <p xml:id="i-KFRNveJkwsFTTp53hMzH1B">
            Vänsterpartiets mål är att det ska byggas 40 000 bostäder om
            året varav flertalet ska vara hyresrätter. För att nå målet vill
            vi avsätta medel till ett statligt investeringsstöd som ska stimulera
            ett ökat bostadsbyggande. Inriktningen ska vara att skapa hyresrätter
            till rimliga kostnader och med miljövänlig teknik. Stödet ska
            riktas till tillväxtorter och till orter där bristen på ändamålsenliga
            och efterfrågade bostäder är särskilt stor.
          </p>
          <p xml:id="i-ChSnMerjbCfb8PZpQcEuir">
            Vi vill också genomföra en miljardsatsning på miljonprogrammen
            genom att upprusta befintliga lägenheter i flerfamiljshus. Hyresfastigheter
            och bostadsrättsföreningar är i dag undantagna från regeringens
            ROT-program. Ungefär 650 000 lägenheter byggda under de s.k. rekordåren
            är i behov av upprustning. Vi vill skapa förutsättningar för att
            landets hyresgäster ska kunna bo i moderna, funktionella lägenheter
            med hög tillgänglighet och med låg energiförbrukning samt låga
            koldioxidutsläpp.
          </p>
          <p xml:id="i-B6a6CndEm6Yq2bfHbrU1Np">
            Vi vill också utforma ett avdrag för energiomställning av småhus.
            Cirka 45 procent av bostäderna i Sverige utgörs av småhus. Genom
            att genomföra nödvändiga renoveringar finns en stor potential
            till energibesparingar. Detta gynnar miljön och klimatet, samtidigt
            som det också medför sänkta kostnader för de boende eftersom energikonsumtionen
            minskar. Det innebär dessutom arbetstillfällen över hela landet.
          </p>
          <p xml:id="i-JRsdDDfWfu7WL3kddV6RQZ">
            Vi menar också att alla kommuner ska vara skyldiga att i egen
            regi, eller genom regional samverkan, ordna en bostadsförmedling
            som förmedlar de flesta såväl allmännyttiga som privata lägenheter
            och som fördelar lägenheter enligt turordning samt social och
            medicinsk förtur.
          </p>
          <head xml:id="i-MKPekdffYQNL3sM1WHUBiT" type="h3">
            6.5.4 En aktiv näringspolitik
          </head>
          <p xml:id="i-UYSx6ejvxzig5jzbjA45j">
            För Vänsterpartiet är frågan om full sysselsättning en prioriterad
            fråga. Det handlar om var de nya jobben ska utvecklas i den globaliserade
            ekonomin och hur framtidens välfärd och välstånd ska byggas. Det
            är inte genom låga löner Sverige ska konkurrera utan genom innovationer
            och nytänkande, som omsätts i nya produkter eller tjänster.
          </p>
          <p xml:id="i-CmVgWM7RUSjQ2mZpSkFKKr">
            Vänsterpartiet vill avsätta medel i en riskkapitalfond för hållbar
            industriell utveckling med inriktning mot minskad resursanvändning
            och energiförbrukning och i syfte att driva på för nya tekniska
            lösningar. Fokus ska dels ligga på kommersialisering av forskningsresultat,
            dels på testbäddar och demonstrationsanläggningar.
          </p>
          <p xml:id="i-J8YBoMWy9Z9MT9oj7FuUSf">
            Tillgång på material, energi, kunskap och kapital är en grundförutsättning
            för en industrination. I en värld där tillgången på råvaror blir
            allt knappare och miljöutmaningarna allt större blir innovationer
            och produkter med högre förädlingsvärden och lägre resursförbrukning
            allt viktigare. Det krävs en starkare koppling mellan forskningsutförare
            och industri. Det arbetet kommer att behöva intensifieras och
            fördjupas, samtidigt som industrin måste tillämpa ett mer innovationsfrämjande
            arbetssätt.
          </p>
          <p xml:id="i-F8aCTecgBpJpeRsCZ3pYvV">
            Miljöanpassning kommer att bli en avgörande konkurrensfaktor
            för svensk industri. För att stödja små och medelstora företag
            som arbetar på växande marknader för miljöteknik och produktionssystem
            för integrerad energi- och materialproduktion, behöver det skapas
            fler testbäddar och demonstrationsanläggningar med stöd av offentliga
            investeringar.
          </p>
          <p xml:id="i-5mGsUUDkrYJEs2rMF7i6au">
            Vänsterpartiet avser vidare att genomföra en rad innovationsinriktade
            insatser. Vi vill bl.a. se innovativ upphandling för statliga
            myndigheter, landsting och kommuner för att stimulera framtagandet
            av ny teknik. Offentliga aktörer kan på så sätt använda sin upphandling
            för att driva utvecklingen framåt när det gäller FoU, innovationer
            och teknikutveckling.
          </p>
          <p xml:id="i-FyJ6oqXfyTTz8tZGXjrg3N">
            Vi vill också stärka Forska och väx-programmets möjligheter att
            finansiera projekt för att utveckla innovationsprocesser samt
            förstärka möjligheterna till s.k. såddfinansiering för att särskilt
            stimulera innovationsprocesser.
          </p>
          <p xml:id="i-NykiPs2dhigFc1wvguGw1B">
            Vänsterpartiet vill vidare utveckla de nuvarande branschprogrammen
            till att bli mer av samverkansprogram där fler aktörer ingår,
            bl.a. för att förhindra stuprörstänkande. Utformningen ska tas
            fram av parterna tillsammans med universitet och högskolor.
          </p>
          <p xml:id="i-CMTX9mVBuM5oGyN6TiKH9a">
            Vi vill även utveckla besöksnäringen genom att stimulera samverkansprogrammen.
            Den kanske främsta tillväxtpotentialen ligger i att få hit fler
            utländska besökare, som bor på hotell, äter och dricker på restauranger,
            besöker sevärdheter och handlar lokalt. Genom att utveckla strategier
            och åtgärder för att stärka konkurrenskraften inom besöksnäringen
            kan den bidra till ökad tillväxt och fler jobb i hela landet och
            skapa goda förutsättningar för landsbygdens framtid.
          </p>
          <head xml:id="i-GL4urPkGezZXLj1ZbuQ7AB" type="h2">
            6.6 Ett hållbart arbetsliv med plats för fler
          </head>
          <p xml:id="i-GTupiBvKeuaWjoTFCkZr7C">
            Vänsterpartiets politik syftar till att understödja målet om
            arbete åt alla och att skapa ett arbetsliv präglat av medbestämmande,
            goda arbetsvillkor, bra arbetsmiljö och goda utvecklingsmöjligheter
            för löntagarna. Strukturer som diskriminerar och utestänger och
            könsrelaterade skillnader i lön, inkomst och arbetsvillkor måste
            brytas. För att uppnå det krävs starka fackliga organisationer
            som tar till vara löntagarnas rättigheter i kollektivavtalen och
            en arbetsrätt som garanterar grundläggande skyddsregler och sjysta
            spelregler på arbetsmarknaden. För att fler ska välja att organisera
            sig i facket vill vi införa en avdragsrätt för medlemskap i en
            facklig organisation.
          </p>
          <p xml:id="i-8wjymBmTXFbt13tdU5a7Gr">
            Arbetsrätten behöver stärkas på flera områden, bl.a. genom stärkt
            rätt till fasta jobb på heltid, bättre skydd för utstationerade
            arbetstagare och skärpta krav på dem som vill anställa arbetskraftsinvandrare.
            Det ska inte heller vara möjligt att säga upp anställda för att
            ersätta dem med inhyrda från bemanningsföretag.
          </p>
          <p xml:id="i-RDhydZSGaNqQAZGdRkPPfK">
            En väl utbyggd barn- och äldreomsorg och ett jämställt föräldraskap
            är avgörande förutsättningar för att nå målet om en jämställd
            arbetsmarknad. Vi vill satsa på en barnomsorg som finns tillgänglig
            också på kvällar, nätter och helger.
          </p>
          <p xml:id="i-2mAWTNKSy9sKNRjAg6rtYt">
            Ett systematiskt förebyggande arbete är avgörande för att minska
            ohälsan i arbetslivet. För dem som redan drabbats behöver rehabiliteringen
            och anpassningen av arbetet och arbetsplatserna bli bättre. Vi
            vill införa sanktioner mot arbetsgivare som inte tar sitt ansvar
            i dessa frågor samt stärka och utveckla Arbetsmiljöverkets tillsyns-
            och informationsarbete, utbildningen av skyddsombud och de regionala
            skyddsombudens verksamhet.
          </p>
          <p xml:id="i-YTQ132CSDGoe9b8uFosVwr">
            För att kunna nå målet om full sysselsättning och goda arbetsvillkor
            behöver arbetsmarknadspolitiken anpassas till dagens och morgondagens
            arbetsmarknad. Tonvikten måste ligga på aktiva och kunskapshöjande
            åtgärder för att underlätta strukturomvandling, omställning och
            en god matchning på arbetsmarknaden. En sådan politik är nödvändig
            för att bryta tudelningen på arbetsmarknaden och skapa plats för
            fler i arbetslivet.
          </p>
          <p xml:id="i-T4eRnWwSNSvZMHgJ8TWELH">
            Arbetsmarknadspolitiken måste understödjas av en offensiv utbildningspolitik
            som både betonar yrkesvalets och yrkesutbildningens betydelse
            för den enskildes frihet, självförverkligande, identitetsskapande
            och ställning på arbetsmarknaden och ger goda möjligheter till
            livslångt lärande. Samverkan mellan skolan och arbetslivet behöver
            utvecklas liksom styrsystemen så att vi i högre grad får yrkesutbildningar
            som efterfrågas på arbetsmarknaden.
          </p>
          <head xml:id="i-PiswbCp4NyefmMBGzViyWW" type="h3">
            6.6.1 En aktiv arbetsmarknadspolitik
          </head>
          <p xml:id="i-SPpdVjjrsEw6tbFrfweqqM">
            En sammanhållen statlig arbetsförmedling med nationell överblick
            är en förutsättning för en väl fungerande arbetsmarknad. Arbetsförmedlingen
            ska utgöra en integrerad del i den svenska arbetsmarknadsmodellen,
            där samverkan sker med parterna och där lokala och regionala aktörer
            spelar en viktig roll. Arbetsförmedling ska inte ske i vinstsyfte.
            Vi vill därför avveckla de s.k. kompletterande aktörerna och avsluta
            kontrakten med de privata jobbcoacherna. De miljarder som lagts
            ut på dessa coacher har inte gett någon utdelning alls i positiva
            resultat för de arbetssökande. Ett flertal av coachföretagen har
            dessutom visat sig vara direkt oseriösa. Vi vill i stället föra
            över medlen till Arbetsförmedlingens egen verksamhet som går att
            kontrollera och utvärdera. Vi vill öronmärka medel till personal
            med särskild kunskap i att ge stöd till tidigare långtidssjuka,
            personer med funktionsnedsättningar och nyanlända flyktingar.
            Regeringen bör inrikta sin politik kring Arbetsförmedlings verksamhet
            på ett sådant sätt att kompletterande aktörer och privata jobbcoacher
            avvecklas. Detta bör riksdagen som sin mening ge regeringen till
            känna.
          </p>
          <p xml:id="i-F5TYNpwTma2UWGqY5BMpcR">
            Jobbsökaraktiviteter och coachning, i och utanför massåtgärderna
            jobbgarantin för unga och jobb- och utvecklingsgarantin, slukar
            i dag det mesta av de resurser som regeringen avsätter till arbetsmarknadspolitiken.
            Det är en politik som lett till en explosionsartad ökning av långtidsarbetslösheten,
            samtidigt som arbetsgivare lider brist på kvalificerade yrkesarbetare.
            Vänsterpartiet vill slopa de rigida garantiprogrammen och i stället
            satsa på aktiva insatser med högre kvalitet och utbildningsinnehåll
            som stärker möjligheterna till anställning.
          </p>
          <p xml:id="i-Btp8pGMbREuxcS5qyKZTBf">
            I syfte att förebygga långtidsarbetslöshet är det viktigt att
            tidigt identifiera dem som riskerar detta och att Arbetsförmedlingen
            har större frihet att erbjuda den aktiva insats som efter en individuell
            bedömning anses lämplig, utan att invänta en fast tidsgräns.
          </p>
          <p xml:id="i-G82enLi3wqs5pp8seHP1rH">
            Vi vill avveckla fas 3. De som redan har varit arbetslösa så
            länge att de placerats i fas 3 måste erbjudas aktiva och värdiga
            insatser utformade efter den enskildes behov. Det är därför inte
            en, utan flera alternativa åtgärder som behövs. Vi kommer bl.a.
            att erbjuda meningsfullt arbete till kollektivavtalsenliga villkor
            i 12 500 nyinrättade övergångsjobb i offentligt finansierad verksamhet
            och ideella organisationer. För några kan det innebära att de
            utför samma arbete som i fas 3 men med den viktiga skillnaden
            att de har anställning och avtalsenlig lön. Utöver denna satsning
            bereder vi plats i yrkesutbildning inom ramen för arbetsmarknadsutbildningen,
            yrkeshögskolan och som anställd lärling. Vi viker också ett antal
            utbildningsplatser för gruppen med möjlighet att läsa in grundskole-,
            gymnasie- eller högskolekurser med förmånliga villkor. För andra
            kan lönebidrag innebära en väg till varaktigt arbete. Sammantaget
            får samtliga deltagare i fas 3 en alternativ insats med vårt förslag.
          </p>
          <p xml:id="i-GVAVir1bXZ72vA6AmYAGfk">
            Regeringen har sänkt krogmomsen med 5,4 miljarder kronor per
            år. I Finland har detta provats utan att det lett till nya arbetstillfällen.
            Vänsterpartiet vill i stället använda dessa medel till ett treårigt
            program för generationsväxling i arbetslivet som möjliggör 25
            000 årsanställningar per år för unga arbetslösa. Programmet innehåller
            traineeanställningar vid de myndigheter och förvaltningar som
            inom kort behöver rekrytera på grund av stora pensionsavgångar,
            utbildningsvikariat inom äldreomsorgen och lärlingsanställningar
            inom bristyrken. Det är anställningar som behövs för att vårt
            samhälle ska fungera och utvecklas. På både kort och lång sikt
            är det en betydligt säkrare investering än att ge krogägare skattelättnader.
          </p>
          <p xml:id="i-E3M5UVuoagYYnRURZpYRZR">
            För att minimera undanträngning och garantera att de anställda
            omfattas av försäkringar och rimliga villkor vill vi ändra reglerna
            för nystartsjobben så att de i fortsättningen anvisas av Arbetsförmedlingen
            och att anvisning bara får ske till företag som omfattas av kollektivavtal.
          </p>
          <p xml:id="i-JNgTq51TVjZW5kbwV6ccPE">
            Det är ofta lättare för den som har ett arbete att starta eget
            än för den som är arbetslös. Vi vill därför att den som får tjänstledigt
            för att starta eget ska kunna få stöd för start av näringsverksamhet
            under förutsättning att arbetsgivaren anställer en arbetslös som
            vikarie.
          </p>
          <p xml:id="i-PiRoKkEYQ7rtTkqKnyoKAQ">
            Det viktigaste för att riva ned de hinder som möter personer
            med funktionsnedsättningar i arbetslivet är generellt ökad tillgänglighet,
            bättre kunskaper om funktionsnedsättningar, intensifierade informationsinsatser
            och framför allt ändrade attityder. Vänsterpartiet driver sedan
            länge kravet att bristande tillgänglighet ska klassas som diskriminering.
            Om arbetsplatserna redan är tillgänglighetsanpassade minskar trösklarna
            för att anställa personer med funktionsnedsättningar.
          </p>
          <p xml:id="i-Q7j4pmq5rWRPXPYNcfnonM">
            Taket för lönebidragsersättningen behöver höjas, då dagens nivå
            enligt såväl Arbetsförmedlingen som arbetsgivarna utgör ett hinder
            för att anställa personer med lönebidrag. Vi avser att höja taket
            för den lön som får ligga till grund för bidraget.
          </p>
          <head xml:id="i-N11Z4FEXsU1PC7Jc6S7wVW" type="h3">
            6.6.2 Utbildning för jobb
          </head>
          <p xml:id="i-U4WXVpP6BeZr5ZEkGz18ac">
            Många arbetslösa saknar i dag grundläggande utbildning. Samtidigt
            krävs ofta minst gymnasieutbildning för att få ett arbete och
            det är även nödvändigt för att kunna studera vid yrkeshögskola
            eller universitet. För att öka människors frihet och valmöjligheter
            på arbetsmarknaden vill vi införa en rätt att läsa in gymnasieskolan.
            De studiestöd som erbjuds ska vara utformade så att de uppmuntrar
            vuxna arbetslösa att använda sig av denna rätt.
          </p>
          <p xml:id="i-4EX6S5sSjjjXT99heAAFcu">
            Många nyanlända flyktingar har en mycket kort utbildning. För
            att mer effektivt och målinriktat alfabetisera vuxna avser vi
            att genomföra en satsning på utbildning för sfi-lärare, inom ramen
            för lärarlyftet. I förlängningen kommer utbildningssatsningen
            bidra till att nyanlända snabbare kan komma in på arbetsmarknaden.
          </p>
          <p xml:id="i-GQKdsGJuTTRiA352dZaEGM">
            Sverige behöver fler yrkesarbetare. Trots en hög arbetslöshet
            saknas yrkesarbetare i flera branscher och yrken. Vi avser därför
            att inrätta fler platser i arbetsmarknadsutbildningar, vid yrkeshögskolan
            och inom yrkesvux. De ska inriktas på områden där det riskerar
            att uppstå flaskhalsar och brister och därmed underlätta strukturomvandling
            och bidra till varaktiga anställningar.
          </p>
          <p xml:id="i-6iSddQpw1eGvQVnhX3ZYyK">
            Vi vill att det ska vara möjligt att få en fullständig yrkesutbildning
            genom att delta i arbetsmarknadsutbildning. Därför avser vi att
            ta bort sex-månadersgränsen. Särskild vikt ska läggas vid att
            erbjuda utbildningar till kvinnor, som länge varit underrepresenterade
            i arbetsmarknadsutbildningarna. Yrkeshögskolans utbildningar är
            förankrade i den lokala och regionala arbetsmarknaden och inriktade
            mot yrken där det finns efterfrågan på yrkesarbetare. Myndigheten
            för yrkeshögskolan menar att intaget kan fördubblas med bibehållen
            kvalitet. Vi vill öka anslagen så att myndigheten kan genomföra
            det.
          </p>
          <p xml:id="i-QLpVGkDrjsgmB2BtyDZTkC">
            Det är viktigt att det finns goda möjligheter till utbildning
            även för dem som har en anställning. Livslångt lärande är viktigt
            både före den enskilda löntagaren och för arbetsmarknadens funktionssätt.
            Det underlättar nödvändig strukturomvandling och ökar rörligheten.
            För den enskilda löntagaren bidrar det till ökad frihet och minskad
            risk att vid arbetsbrist bedömas ha otillräckliga kvalifikationer
            för det kvarvarande arbetet. Vi vill se en trepartsöverenskommelse
            mellan staten och arbetsmarknadens parter om en kompetensutvecklingsförsäkring.
            En kompetensutvecklingsförsäkring borde också gå att kombinera
            med ett nytt permitteringslönesystem så att den arbetsfria tiden,
            eller delar av den, används till utbildning för att stå bättre
            rustad när konjunkturen vänder. Vi avser att återkomma med förslag
            om hur ett sådant system kan utformas.
          </p>
          <p xml:id="i-3Bikb23iWDF9mHcYTqS6z7">
            Söktrycket till högskolan är högt och behovet av högskoleutbildade
            kommer att öka. Vi avser därför att utöka antalet platser i högskolan.
          </p>
          <head xml:id="i-XiYw2P8LvL16b9JDQ56Kv4" type="h3">
            6.6.3 En storsatsning på utbildning för unga
          </head>
          <p xml:id="i-NbcuFT3oDBgzkQxZWTzspz">
            Återhämtningen av den svenska ekonomin efter finanskrisen har
            mattats av i spåren av eurokrisen. För bankerna i det svenska
            bankoligopolet är det dock strålande tider. De fyra storbankernas
            sammanlagda vinst förra året uppgick till 79 miljarder kronor,
            en ökning med ca 15 procent från året innan. Samtidigt är arbetslösheten
            på väg upp. I detta läge krävs det kraftfulla åtgärder. Eftersom
            det i en konjunkturnedgång är svårare för unga att ta sig in på
            arbetsmarknaden är det nu lämpligt att satsa på utbildning. Vi
            lägger därför i denna motion fram ett tidsbegränsat utbildningspaket
            för unga för att förhindra att många ungdomar fastnar i långtidsarbetslöshet
            eller helt slås ut från arbetsmarknaden. Vi finansierar utbildningssatsningen
            genom en extra tillfällig bolagsskatt på de fyra storbankerna
            på 5 procentenheter under 2013. Baserat på 2011 års resultat skulle
            en sådan extraskatt inbringa 3,9 miljarder kronor till statskassan.
          </p>
          <p xml:id="i-AMfzZJkv25seYon1wWyf8w">
            Totalt skapar vi 23 000 årsplatser och ger ungdomar möjlighet
            att skaffa sig kunskaper som efterfrågas på arbetsmarknaden. Satsningen
            innehåller 15 000 platser i yrkesutbildning inom ramen för arbetsmarknadsutbildningen,
            Yrkeshögskolan eller yrkesvux arbetslivsnära utbildningar med
            inslag av praktik som efterfrågas på arbetsmarknaden.
          </p>
          <p xml:id="i-TdfwyYX7sntWXrjNbGFSG5">
            I satsningen ingår också 8 000 utbildningsplatser med särskilt
            studiestöd på komvux eller folkhögskola för unga arbetslösa ungdomar
            som saknar gymnasieexamen. Det är väl känt att de unga som saknar
            gymnasieexamen löper stor risk att bli långvarigt arbetslösa eller
            fastna i korta anställningar med återkommande arbetslöshetsperioder
            emellan.
          </p>
          <p xml:id="i-3SpWj2UHMPPfKUTfQwz7XL">
            Forskning har visat att ungdomar som har haft sommarjobb under
            skoltiden har lättare att få en förankring på arbetsmarknaden
            efter slutförda studier. I dag är det dock mycket få arbetsgivare
            som efterfrågar personer som inte fyllt 18 år ens för sommarjobb.
            I syfte att ge ungdomar en meningsfull sysselsättning under sommarlovet
            och en första kontakt med arbetslivet vill vi därför ge stimulansbidrag
            så att fler kommuner, landsting och ideella föreningar kan anordna
            sommarjobb för skolelever.
          </p>
          <head xml:id="i-QvHTsLgx9eYtrBWMckv2cF" type="h3">
            6.6.4 En allmän och solidariskt finansierad arbetslöshetsförsäkring
          </head>
          <p xml:id="i-2uuAuRYnVgYBF2hpVYw9k1">
            En frivillig arbetslöshetsförsäkring som ger inkomsttrygghet
            vid omställning är en viktig del i den svenska arbetsmarknadsmodellen.
            Efter regeringsskiftet raserade regeringen snabbt och strategiskt
            viktiga grundstenar i försäkringen. Bara en tredjedel av de arbetslösa
            har i dag rätt till arbetslöshetsersättning och bara några få
            procent av dem som förlorat ett heltidsarbete får ut 80 procent
            av tidigare inkomst. Försämringarna av arbetslöshetsförsäkringen
            har starkt bidragit till en förskjutning av maktförhållandena
            på arbetsmarknaden och den press nedåt på löner och arbetsvillkor
            som vi nu ser på arbetsmarknaden.
          </p>
          <p xml:id="i-Fz8w2kGoqCszRFX6THB1cm">
            Arbetslöshetsförsäkringen behöver reformeras i grunden. Det är
            dock nödvändigt att snarast genomföra ett antal förändringar i
            syfte att återupprätta arbetslöshetsförsäkringen som en inkomst-
            och omställningsförsäkring.
          </p>
          <p xml:id="i-DBam7dn7f9ghcK2E4Xxw5V">
            Vi höjer taket, den högsta dagpenningen, och golvet från den
            1 januari 2013. För att undvika en fortsatt urholkning av försäkringen
            indexerar vi beloppen till löneutvecklingen. Vi höjer också ersättningsnivån
            till 80 procent för hela ersättningsperioden samt för tid med
            aktivitetsstöd. På lång sikt vill vi höja ersättningsnivån till
            90 procent. Vi minskar också antalet karensdagar med två per år
            för att på sikt ta bort dem helt. Vi tar också bort 75-dagarsbegränsningen
            vid deltidsarbetslöshet.
          </p>
          <p xml:id="i-5rznYRwEjAySpGQSBAmQ3E">
            Regeringens s.k. arbetslöshetsavgift gör medlemsavgifterna till
            a-kassorna orimligt höga och orättvist differentierade. Avgiften
            behövs inte heller för finansieringen av försäkringen eftersom
            den är kraftigt överfinansierad. Vi avskaffar därför arbetslöshetsavgiften.
          </p>
          <p xml:id="i-TLB9KQ98qkMjN4k6p3S62M">
            Vi vill också stärka den allmänna grundförsäkringen. Regeringen
            har gjort det svårare att kvalificera sig till ersättning från
            arbetslöshetsförsäkringen. Det har lett till att framför allt
            unga och nyanlända invandrare är hänvisade till att leva på släktingar
            eller söka bidrag hos kommunen om de blir arbetslösa. Det är inte
            rimligt. Vi vill därför genomföra en kraftig förstärkning av grundförsäkringen.
          </p>
          <p xml:id="i-VfAvrU3JqRRVQb23oaWfJe">
            Vi vill att de som uppfyller grundvillkoren i 9 § lagen om arbetslöshetsförsäkring
            och har varit inskrivna vid Arbetsförmedlingen i tre månader ska
            få rätt till ersättning med grundbeloppet. Unga, som tidigare
            skulle ha omfattats av studerandevillkoret, deltidsarbetande och
            utlandsfödda som inte hunnit etablera sig på arbetsmarknaden kommer
            att kunna ta del av grundförsäkringen med vårt förslag.
          </p>
          <head xml:id="i-RwzLQaZGfrAD6tp6h69A4k" type="h2">
            6.7 Rättvisa skatter
          </head>
          <head xml:id="i-8yAun5D7rDSCHtP5n7yZWi" type="h3">
            6.7.1 Målsättningen med skattepolitiken
          </head>
          <p xml:id="i-NVecoedm2xjg1jguKyAu4E">
            Målsättningen med Vänsterpartiets skattepolitik är att få fler
            människor i arbete, trygga välfärden och skapa förutsättningar
            för en hållbar utveckling. En hög sysselsättning är en förutsättning
            för att få resurser till den offentligt finansierade, generella
            välfärden. Skatt ska betalas efter bärkraft och välfärd fördelas
            efter behov.
          </p>
          <p xml:id="i-9z4odBuaQUgbzDLQtwdHrX">
            De inkomster det offentliga får genom skatterna är en avgörande
            faktor för sysselsättningen, på både kort och lång sikt.
          </p>
          <p xml:id="i-HNedP4hqrwJwwJVV8b13ek">
            Genom skatterna finansieras en rad investeringar i allt från
            utbildning till forskning och infrastruktur, som är avgörande
            för att bygga Sveriges ekonomiska styrka på sikt. Den relativt
            höga produktiviteten i Sverige i dag bygger på skattefinansierade
            offentliga investeringar som vi gjort under lång tid. Vi menar
            att det är ett övergripande samhällsekonomiskt problem att vi
            i dag underinvesterar i gemensamt finansierade verksamheter. Dessutom
            har välfärdsinstitutioner som barn- och äldreomsorgen en avgörande
            ekonomisk betydelse, eftersom det möjliggör för fler att stå till
            arbetsmarknadens förfogande och delta i produktionen.
          </p>
          <p xml:id="i-CT3bTSPZmoU6y8kfzKu3PS">
            Direkta investeringar har mycket starkare sysselsättningseffekter
            på kort sikt än vad till exempel bolagsvinster eller privat konsumtion
            skulle ha haft.
          </p>
          <p xml:id="i-9Cv3Tis2xBeRbmJyCz8voT">
            Skatterna omfördelar också resurser från hög- till låginkomsttagare
            och därmed också mellan kvinnor och män. Det finns många skäl
            till att förespråka ett jämlikare samhälle och flera av dem är
            ekonomiskt betydelsefulla. Ett exempel är den stimulanseffekt
            det ger på kort sikt: genom att hämta in inkomster från grupper
            med hög sparkvot och i stället använda dem till löner och transfereringar
            åt människor som annars skulle ha haft mycket låga inkomster,
            förstärks efterfrågan. Det är särskilt viktigt i den internationella
            kris vi ser de här åren. Efterfrågan förstärks också av den trygghetseffekt
            som kommer av att veta att det finns fungerande skyddsnät, vilket
            begränsar problemet med att människor tenderar att försöka spara
            mer i kristider. I ett jämlikare samhälle förbättras dessutom
            folkhälsan, vilket över tiden får en direkt ekonomisk betydelse
            för hur länge och hur effektivt vi arbetar.
          </p>
          <p xml:id="i-FF5QDm3tkMDayQM5hVjLxC">
            Sysselsättningen är ett av de tyngsta skälen till att Vänsterpartiet
            förespråkar en skattepolitik som prioriterar direkta investeringar
            framför skatteavdrag. Vi vill se en översyn av hela skattesystemet,
            och har i en tidigare riksdagsmotion (2011/12:Sk291) föreslagit
            att det tillsätts en parlamentarisk utredning med ett sådant uppdrag.
          </p>
          <head xml:id="i-G3oAtrpjDW2XiVswG4D6Ts" type="h3">
            6.7.2 Inkomstskatter
          </head>
          <p xml:id="i-JqwkQKt75KEv2X8yiarvLQ">
            Den enskilt största posten i regeringens ensidiga skattesänkarpolitik
            är det s.k. jobbskatteavdraget, som är en bärande del av regeringens
            politik för låga löner. Vi arbetar därför för att jobbskatteavdraget
            stegvis avskaffas till förmån för en rättvis och likformig beskattning.
            Som ett första steg har vi föreslagit höjd skatt vid högre inkomster,
            framför allt genom en avtrappning av jobbskatteavdraget från en
            månadsinkomst på 28 000 kronor. De pengarna behövs till direkta
            investeringar som sätter fler i arbete, och skulle ge samhällsnyttiga
            resultat i form av högre kvalitet i t.ex. äldreomsorgen, skolan
            och infrastrukturen.
          </p>
          <p xml:id="i-B4HKdN6kGVdAnbtMRhyXjx">
            Den svenska arbetsmarknadsmodellen bygger på att det finns starka
            parter på arbetsmarknaden. De fackliga organisationerna är de
            viktigaste aktörerna i arbetet för att förbättra villkoren i arbetslivet
            och öka arbetstagarnas inflytande på arbetsplatserna. För att
            fler ska välja att organisera sig i facket inför vi avdragsrätt
            för medlemskap i en facklig organisation.
          </p>
          <p xml:id="i-anzqUDGU2rfehNYdSpnkb">
            Regeringens s.k. arbetslöshetsavgift gör medlemsavgifterna till
            a-kassorna orimligt höga och orättvist differentierade. Avgiften
            behövs inte för finansieringen av försäkringen eftersom den är
            kraftigt överfinansierad. Vi avskaffar därför arbetslöshetsavgiften.
            Ingen kommer då att behöva betala mer än ca 100 kronor per månad
            i medlemsavgift till sin a-kassa. Vi inför också avdragsrätt för
            medlemsavgiften. Ju fler som har rätt till a-kassa, desto mindre
            dämpas efterfrågan i kristider.
          </p>
          <p xml:id="i-VReZUmTJoAAaU7gv2Nhf8M">
            Vänsterpartiet värnar principen om lika skatt vid lika inkomst
            och menar att vi måste tillbaka till en likformig inkomstbeskattning.
            En del av de inkomster vi får in genom att begränsa skatteavdragen
            vill vi använda för att sänka inkomstskatten för de grupper som
            hittills inte fått del av regeringens skattesänkningar. Det är
            ett exempel på omfördelning som stärker efterfrågan genom att
            gynna människor som kommer att använda dem, och ett sätt att öka
            jämlikheten och minska utslagningen.
          </p>
          <p xml:id="i-McqrLiXr3bQVaeS9RJdU8q">
            Vi vill riva upp skattereduktionen för hushållsnära tjänster,
            det s.k. RUT-avdraget, som drar undan alltmer skatteintäkter för
            varje år som går. Det används i första hand av höginkomsttagare,
            och kostar oerhört mycket för ett fåtal, lågproduktiva arbetstillfällen
            med djupt problematiska arbetsvillkor. Vi vill i stället använda
            pengarna till att anställa fler i barnomsorgen, för att den ska
            vara tillgänglig på kvällar, nätter och helger då alltfler småbarnsföräldrar
            faktiskt jobbar. Det skulle betyda att i princip hela summan faktiskt
            gick till nya jobb, utan några dödviktseffekter, och det skulle
            betyda mycket för kvinnors möjligheter att förvärvsarbeta.
          </p>
          <p xml:id="i-8wz6rgQq9Fzu6wqqq9mY7G">
            Vi föreslår också att dagens ROT-avdrag, som enbart riktar sig
            till villaägare och bostadsrättsinnehavare, slopas och ersätts
            med ett upprustningsstöd för flerfamiljshus. Villaägare som genomför
            energieffektiviseringsåtgärder ska även fortsättningsvis kunna
            få avdrag för dessa åtgärder.
          </p>
          <head xml:id="i-97CYF2fDaVZquhjoVf71PC" type="h3">
            6.7.3 Skatter som styrmedel i miljöpolitiken
          </head>
          <p xml:id="i-4G6QfcUo4FjPcvhimUqCMs">
            Skatter är ett viktigt styrmedel i klimat- och miljöomställningen.
            Så länge priset på transporter inte inkluderar samhällsekonomiska
            kostnader som miljöskador, hälsoeffekter och trafikolyckor snedvrids
            hela tiden de ekonomiska prioriteringarna på ett kostsamt och
            ohållbart sätt. Det handlar om problematiska effekter i flera
            led, från fordonsinvesteringar till vilka varor som finns i den
            lokala livsmedelsbutiken. Ju längre vi låter de gamla investeringsmönstren
            fortsätta, desto större blir de samhällsekonomiska förlusterna.
          </p>
          <p xml:id="i-WE3FK9GqpgtN8L2WtrN5G8">
            Vi menar att mycket talar för att oljepriserna kommer att öka
            trendmässigt, och att det djupa oljeberoende Sverige fortfarande
            är fast i därmed utgör en betydande ekonomisk risk. De investeringar
            som vi föreslår i bl.a. järnvägsnätet och utbyggd kollektivtrafik
            är ett sätt att styra till transporter som är bättre för miljön,
            men hur oljeberoendet utvecklas beror också av en rad beslut i
            enskilda företag eller av privatpersoner. För att förskjuta de
            besluten mot ett minskat risktagande och mindre miljöpåverkan
            bedömer vi att det finns ett behov av att höja drivmedelsskatterna.
          </p>
          <p xml:id="i-2rK8kzAm4Fu1p3Mp217xK7">
            Höjningar av drivmedelsskatterna skapar oönskade effekter för
            personer med låga inkomster och för boende i glesare bygder. Därför
            är det viktigt att hitta kompensatoriska åtgärder för dessa grupper.
            I motionen Miljöanpassad vägtrafik (2011/12:Sk428) har vi presenterat
            en sammanhållen politik för rättvisa drivmedelsskatter som innehåller
            just detta.
          </p>
          <p xml:id="i-M1gxCaj8g1AwidXZYscm8z">
            Vänsterpartiet vill att Sverige i likhet med ett flertal andra
            EU-länder inför en kilometerskatt för att möta problemen med att
            den tunga trafiken står för en betydande del av slitaget på det
            svenska vägsystemet.
          </p>
          <p xml:id="i-KyxVxh2Ur9e5W2Dt1bibeY">
            Flyget ska bära sina egna kostnader för miljöpåverkan. Vår utgångspunkt
            är att nivån på koldioxid- och energiskatten på flygfotogen ska
            motsvara den nivå som gäller för bensin för bilar. Därför vill
            vi införa en skatt på inrikesflyg i form av en schabloniserad
            start- och landningsavgift, vilket också skulle öka incitamentet
            att fylla planen med resenärer.
          </p>
          <p xml:id="i-8JQgs9ZDJEN3gHTaUPzouj">
            Vi vill höja effektskatten på kärnkraft och därigenom hämta in
            en del av övervinsterna i energibolagen och använda dem till investeringar
            i ett hållbart samhälle. Vi bedömer att det är möjligt att genomföra
            utan att det får någon direkt effekt på elpriset. De negativa
            stimulanseffekterna av en höjd effektskatt är mycket begränsade,
            framför allt i jämförelse med hur många som skulle kunna sättas
            i arbete genom de direkta investeringar som en sådan skatt skulle
            möjliggöra.
          </p>
          <head xml:id="i-S8KYjUsk15eiACFm1c1J3n" type="h3">
            6.7.4 Företags-, kapital- och egendomsskatter
          </head>
          <p xml:id="i-HvyvNh1rihMENGMzmUZrCP">
            Vänsterpartiet eftersträvar att så långt möjligt ha ett enhetligt
            och likformigt regelsystem med få undantag, som är enkelt att
            förstå och tillämpa för den enskilda företagaren. Ett likformigt
            skattesystem förhindrar också inlåsningseffekter och en snedvriden
            konkurrens.
          </p>
          <p xml:id="i-ALR8yqg7JL3PVokttANGY3">
            Regeringen har under mandatperioden infört många undantag från
            dessa principer. Bland annat har regeringen som ett av sina huvudnummer
            sänkt arbetsgivaravgifterna för företag som anställer unga. Vänsterpartiet
            avvisar denna nedsättning av arbetsgivaravgiften eftersom åtgärden
            inte har några jobbeffekter i praktiken utan i stället medför
            högre vinster för företagen.
          </p>
          <p xml:id="i-FjvDh636ujcntgyWF489ef">
            Vi avvisar också regeringens förslag om sänkt krogmoms. Vi vill
            använda det budgetutrymme som finns i dag till att sänka krogmomsen
            till ett generationsväxlingsprogram. Förutom att en sådan satsning
            skulle ge direkta jobbeffekter på en helt annan nivå än krogmomsen,
            skulle det också vara en investering i kompetens och arbetslivserfarenhet.
          </p>
          <p xml:id="i-TquM2rcKZpBfdRMwp4e223">
            Regeringen har i samband med vårbudgetpropositionen lagt fram
            ett förslag om sänkt bolagsskatt till 25,3 procent. De försvarar
            det med att skattekonkurrensen ökar mellan EU-länderna, och att
            de därför inte vill låta det totala skatteuttaget stiga på grund
            av de begränsningar av företagens skatteavdrag och möjligheter
            att skatteplanera som föreslagits. I verkligheten är regeringens
            förslag snarare ett initiativ som förvärrar den skattekonkurrensen,
            eftersom den svenska s.k. effektiva genomsnittliga bolagsskatten
            i dag ligger lägre än i de flesta länder i Västeuropa. Skatteverkets
            statistik för åren 20002009 visar att de företag som haft ett
            taxerat överskott i genomsnitt har betalat omkring 15 procent
            av resultatet efter finansnetto i skatt.
          </p>
          <p xml:id="i-JA8mnoYFz6sYMNo8eTsh9X">
            Den huvudsakliga effekten av sänkt bolagsskatt är ökade vinster,
            inte fler anställningar. Det som saknas i dag är inte privat kapital,
            utan efterfrågan. Som fackförbundet Unionen påpekat var det inte
            i första hand utdelningarna som sjönk i de stora svenska aktiebolagen
            efter krisen, utan snarare antalet anställda.
          </p>
          <p xml:id="i-Nkid7AZLpH3V8JB1gp4fCh">
            Vänsterpartiet har i stället lagt fram en rad förslag som syftar
            till att stärka sysselsättningen och produktiviteten i små och
            medelstora företag, som att slopa sjuklöneansvaret och införa
            en generös skattereduktion för stöd till forskning och utveckling.
            Inte minst skulle de direkta investeringar vi föreslår ge en stark
            efterfrågestimulans. Dels skulle det betyda beställningar till
            underleverantörer i många branscher, dels skulle de direkta anställningarna
            ge lön i plånboken till människor som i dag saknar köpkraft. På
            sikt skulle det också förbättra infrastrukturen och öka tillgången
            på välutbildad arbetskraft. Det är faktorer som är långt mer betydelsefulla
            för Sveriges ekonomiska styrka i framtiden än hur stora utdelningar
            aktiebolagen gör nästa år.
          </p>
          <p xml:id="i-QgedsLFnBMRSBfxuRYLi9M">
            Regeringens politiska inriktning mot sänkta lönekostnader och
            olika sorters skatteavdrag ökar avkastningen i många företag på
            kort sikt, men den har mycket begränsade effekter på den privata
            sysselsättningen. I praktiken är det snarare nya aktieutdelningar
            än nyanställningar som stimuleras. Målsättningen med Vänsterpartiets
            förslag är i stället att öka antalet sysselsatta i den privata
            sektorn och se till att de nya arbeten som skapas är samhällsekonomiskt
            produktiva. Därför väljer vi direkta investeringar i stället för
            skatteavdrag.
          </p>
          <p xml:id="i-RzGu8V6pw9aAMPZfs6yyQs">
            Vänsterpartiet har i motionen Åtgärder mot skattefusk och svartarbete
            (2011/12:Sk399) presenterat en rad åtgärder för att kraftfullt
            bekämpa skattefusk. Vi vill bl.a. slopa avdragsrätten för koncerninterna
            lån.
          </p>
          <p xml:id="i-KLXQp1wmXxragepsWSVkPd">
            Regeringens förändringar av fastighetsskatten har bidragit till
            att inkomstklyftorna i Sverige har ökat. Vänsterpartiets principiella
            hållning är att fastigheter är tillgångar som ska beskattas, på
            ett förutsägbart men också rättvist sätt.
          </p>
          <p xml:id="i-UJXKfgafQRsT6JN5BeUWg1">
            Vänsterpartiet driver sedan tidigare ett avskaffande av fastighetsavgiften
            för hyreslägenheter och vi välkomnar därför att regeringen förbereder
            ett förslag för att sänka den. Däremot tror vi inte att en utökad
            nedsättning av fastighetsavgiften vid nybyggnation skulle ha mer
            än en marginell effekt på byggandet. Förslaget att än en gång
            höja schablonavdraget vid uthyrning av bostäder kommer knappast
            att ge några effekter på bostadsutbudet, och svarar överhuvudtaget
            inte mot problemen med tillfälliga kontrakt och trångboddhet.
            Bostadsbristen är i dag ett så pass omfattande problem att det
            får konkreta och allvarliga samhällsekonomiska konsekvenser, framför
            allt i form av trögheter på arbetsmarknaden. Vänsterpartiet har
            lagt fram förslag på direkta stöd till nybyggnation i en helt
            annan storleksordning.
          </p>
          <p xml:id="i-QwViWTJqxH25qd4BkBucyc">
            Vänsterpartiet vill utreda utformningen av en förmögenhetsskatt
            som kan införas 2014. Samtidigt som den förra förmögenhetsskatten
            hade brister kan vi konstatera att de som tidigare betalade förmögenhetsskatt
            tillhörde de övre inkomstskikten. Vi föreslår därför att det från
            2014 införs arvsbeskattning som betalas av dödsboet innan ett
            arv skiftas.
          </p>
          <head xml:id="i-WNkf2X6TEhoSxWLHD8bttz" type="h3">
            6.7.5 Engångsskatt på storbankerna
          </head>
          <p xml:id="i-W2AnARu7JhmKMqBRqgbHJk">
            Den svenska banksektorn domineras fullständigt av de fyra storbankerna.
            Det ger dem en djupt problematisk maktställning, som drar resurser
            från produktiva företag och bostadsägare till övervinster i den
            finansiella sektorn. Deras sammanlagda vinst under 2011 uppgick
            till 79 miljarder kronor, en ökning med ca 15 procent från året
            innan. Framför allt har bankerna kraftigt ökat sina marginaler
            på bolånen. Vänsterpartiet har lagt fram ett antal förslag för
            att reformera finanssektorn, och i den här motionen föreslår vi
            också en särskild bankskatt.
          </p>
          <p xml:id="i-EVyE1kTC4v7QHB2BAFoKxz">
            En avgörande skillnad mellan storbankernas affärsvillkor och
            de som gäller andra företag är att de förra skyddas av staten
            genom en implicit garanti mot konkurs. Den här typen av statliga
            garantier mot att låta stora banker gå i konkurs finns i de flesta
            länder. Anledningen till dessa garantier är att statsmakterna
            brukar anse att vissa banker är så stora eller sammankopplade
            med andra aktörer i finanssektorn att en konkurs i en sådan bank
            skulle hota stabiliteten i hela det finansiella systemet. Dessa
            banker brukar därför benämnas too big to fail. Den implicita garantin
            mot konkurs innebär en stor konkurrensfördel för storbankerna
            och en kraftig subvention av deras upplåningskostnader.
          </p>
          <p xml:id="i-LFBr8wZA5fKPN2ERnz2Mgj">
            Beskattningen av den svenska finansmarknaden är därtill låg i
            och med att den är helt befriad från moms. Vi vill därför tillfälligt
            höja bolagsskatten för de fyra storbankerna med 5 procentenheter
            under 2013. Inkomsten av det beror på rörelseresultatet det året,
            men t.ex. skulle en sådan skatt ha gett 3,9 miljarder i inkomster
            utifrån 2011 års resultat. På det sättet vill vi hämta in en del
            av övervinsterna i finanssektorn och använda dem produktivt till
            ett särskilt utbildningspaket för unga. Dessa satsningar beskrivs
            närmare i avsnitt 6.6.3. Vi kommer att återkomma med förslag på
            permanenta skattehöjningar för finanssektorn.
          </p>
          <head xml:id="i-J2AyzSVaDqzXAZQTSXoSTd" type="h2">
            6.8 Reformera banksektorn dela bankerna
          </head>
          <p xml:id="i-Mu1RxQtXzm2h16DMZfGQdD">
            Effekterna av finanskrisen 2008 är svåra att överskatta: produktionsbortfall
            på tusentals biljoner dollar, massarbetslöshet och en valutaunion
            i gungning. 43 Företrädare för den svenska banksektorn brukar
            hävda att den svenska banksektorn är stabil och väl kapitaliserad.
            Det är en sanning med stor modifikation. Enligt finansminister
            Anders Borg var två svenska banker under sommaren 2009 endast
            timmar från konkurs, som han uttryckte det på SNS:s seminarium
            den 19 januari 2011 med anledning av Konjunkturrådets rapport.
            Borg syftade på svenska bankers exponering i Baltikum och effekterna
            på svenska banker i händelse av en devalvering i Lettland. De
            svenska bankerna, framför allt Swedbank och SEB, hade under en
            lång tid aggressivt jagat marknadsandelar i Baltikum. I denna
            jakt tog de enorma risker i sin kreditgivning. Risker som de kunde
            ta på grund av för låga kapitaltäckningskrav och eftersom det
            finns en implicit garanti från staten att inte låta stora banker
            gå i konkurs.
          </p>
          <p xml:id="i-Lu5Zp3amvEo9GnfHKQkm7h">
            I de flesta länder (för att inte säga alla) finns en implicit
            garanti från statens sida att man inte kommer att låta stora finansiella
            institut gå i konkurs. Denna försäkran är en förklaring till varför
            vissa bolag kunnat växa sig så stora att de just blivit too big
            to fail, samt utgör den bärande bjälken i en incitamentsstruktur
            bland de stora finansiella företagen som var en av huvudorsakerna
            till finanskrisen.
          </p>
          <p xml:id="i-FFyWx29v6rQVwygPqvR1X7">
            Implicita eller uttalade statliga garantier innebär en kraftig
            subvention av storbankernas upplåningskostnader. Garantierna innebär
            också att det inte finns någon större anledning för storbankernas
            kreditgivare att ta reda på bankernas finansiella situation. Riksbanken
            har nyligen försökt uppskatta värdet på den svenska implicita
            garantin. Deras bedömning är att den i genomsnitt uppgick till
            30 miljarder kronor per år för de fyra storbankerna under tidsperioden
            20022010. Detta motsvarar drygt hälften av storbankernas sammanlagda
            vinster före skatt under samma tidsperiod. 44 Motsvarande studier
            i andra länder har kommit fram till liknande resultat. 45
          </p>
          <p xml:id="i-B7QgoYj4ZZeaouCr2LMreC">
            Regeringen har i olika sammanhang framfört åsikten att den s.k.
            Stabilitetsfonden, där bankerna står för en del av finansieringen
            i form av årliga avgifter, innebär att bankerna betalar för den
            subvention som den implicita garantin innebär. För det första
            har de två egentligen inget med varandra att göra. 46 För det
            andra betalar bankerna, mycket högt räknat, sammantaget i genomsnitt
            3 miljarder kronor per år till fonden, vilket då ska jämföras
            med den årliga subventionen som uppgår till 30 miljarder kronor
            per år.
          </p>
          <p xml:id="i-5N2fpPPjnpgdt2qLoZrgFB">
            Problemet med dagens finansiella sektor och dess stora institut
            är inte bara att de är för stora för att kunna tillåtas gå i konkurs,
            utan att de också i princip är för stora för att rädda i alla
            fall med mindre än massiva statliga kapitaltillskott och stora
            budgetunderskott som en direkt konsekvens. De svenska finansinstitutens
            sammanlagda balansomslutning är cirka 4 gånger större än Sveriges
            BNP, vilket gör det svenska finansiella systemet till det fjärde
            största i Europa. 47 En sådan finanssektor, oavsett hur strikt
            reglerad den är, utgör en allvarlig risk för Sveriges makroekonomiska
            stabilitet. Vänsterpartiets utgångspunkt är att om en bank är
            too big to fail då är den nog just för stor och då måste en reformerad
            finansiell reglering ta sikte på detta.
          </p>
          <p xml:id="i-Qv3WkCKyg2X88s6wP86X1F">
            Vänsterpartiet har i olika sammanhang, t.ex. i vår motion med
            anledning av 2011 års ekonomiska vårproposition, föreslagit en
            rad reformer för att komma till rätta med too big to fail-problematiken.
            I denna motion begränsar vi oss till att utveckla vårt förslag
            om en bankdelningslag i likhet med vad en brittisk bankutredning
            48 föreslagit och den brittiska regeringen nu är på väg att genomföra.
          </p>
          <p xml:id="i-XbnG4EZVhoEHAaGTxaMCZE">
            Utredningen tillsattes mot bakgrund av finanskrisens effekter
            på det brittiska banksystemet. När den brittiska staten gav olika
            former av stöd till bankerna under finanskrisen visade det sig
            att det var mycket svårt att separera traditionell samhällsviktig
            verksamhet från investmentverksamhet. Detta innebar att bankernas
            alla delar fick räddas, även de delar som inte ansågs samhällsviktiga,
            vilket blev mycket kostsamt. Bland annat mot denna bakgrund föreslår
            utredningen en slags separation (s.k. ringfencing) av bankernas
            verksamhet i dels traditionell bankverksamhet, dels investmentverksamhet.
            Utredningen uppskattar att så mycket som fyra till fem sjättedelar
            av de brittiska bankernas sammanlagda balansomslutning härrör
            från det som definieras som investmentverksamhet, vilket motsvarar
            4050 biljoner kronor. Det finns i dagsläget inga beräkningar av
            storleken på investmentdelarna i de svenska bankerna. Dessa är
            förmodligen lägre än vad som är fallet i Storbritannien. Men med
            tanke på hur stor den svenska banksektorn är i förhållande till
            BNP är det troligt att även de svenska bankernas investmentverksamhet
            är betydande.
          </p>
          <p xml:id="i-6UutxE58sed6prHnWwQdr5">
            Ett annat skäl till att en bankdelningslag borde införas har
            sin grund i den ovan nämnda implicita bankgarantin. Den implicita
            bankgarantin innebär en kraftig subvention av storbankernas verksamhet.
            Garantin är stötande även om bankerna enbart skulle ägna sig åt
            traditionell bankverksamhet i form av in- och utlåning till privatpersoner
            och mindre företag. Men den blir helt absurd när bankerna kan
            använda subventionen till att spekulera med egna pengar i olika
            finansiella instrument. Det är inte helt enkelt att förstå varför
            staten ska subventionera privata företags finansiella spekulation
            och sedan dessutom gå in och rädda företagen om de riskerar att
            gå i konkurs som ett resultat av denna spekulation.
          </p>
          <p xml:id="i-3Mon5ewG6aecSHHamcpLg1">
            En lag om bankdelning bör också införas för att minska risken
            för intressekonflikter. Bankernas nuvarande affärsmodeller där
            de dels placerar pengar för kundernas räkning, dels handlar för
            egen räkning kan leda till betydande intressekonflikter. Bankerna
            kan dra nytta av privatpersoners insättningar, som delvis är försäkrade
            genom den statliga insättningsgarantin, för att ägna sig åt mycket
            stora och riskabla finansiella spekulationer. Detta leder till
            betydande intressekonflikter och bidrar till att öka instabiliteten
            i det finansiella systemet.
          </p>
          <p xml:id="i-BxU3w1txKWgvUYxtXuzA9H">
            Mot bakgrund av ovannämnda skäl bör regeringen skyndsamt tillsätta
            en parlamentarisk utredning i syfte att utarbeta ett lagförslag
            som separerar traditionell bankverksamhet från s.k. investmentverksamhet.
            Detta bör riksdagen besluta.
          </p>
          <head xml:id="i-L1yna9bzsnkCw1c9Z1YLMd" type="h1">
            7 Effekter av Vänsterpartiets förslag
          </head>
          <head xml:id="i-NGjSVt7wwde1x9wLJoBmp" type="h1">
            Tabell 1 Direkta jobb i Vänsterpartiets budgetförslag
          </head>
          <p xml:id="i-72g5TTzk7KCRJqKJ25tdD3">
            personer, jfr med regeringen
          </p>
          <table xml:id="i-ASJgdiX5KtH1CsiTsxevdd">
            <row xml:id="i-A2Rrr3yqBX5BgM3LmEpc4h">
              <cell>
                2013
              </cell>
              <cell>
                2014
              </cell>
              <cell>
                2015
              </cell>
            </row>
            <row xml:id="i-Gy64cJPMuTtArqjDQLxPcC">
              <cell>
                Generella kommunsatsningar
              </cell>
              <cell>
                5 000
              </cell>
              <cell>
                10 000
              </cell>
              <cell>
                16 000
              </cell>
            </row>
            <row xml:id="i-8tqo7XGwMLCEEZErX3gHCp">
              <cell>
                Riktade medel till kommunerna
              </cell>
              <cell>
                31 000
              </cell>
              <cell>
                37 000
              </cell>
              <cell>
                45 000
              </cell>
            </row>
            <row xml:id="i-KHRaZAM2Rx5R3Mn6fDwZTv">
              <cell>
                Infrastruktursatsningar
              </cell>
              <cell>
                2 000
              </cell>
              <cell>
                5 000
              </cell>
              <cell>
                12 000
              </cell>
            </row>
            <row xml:id="i-Y7xjxgKwjhS4CezDu86UrG">
              <cell>
                Andra byggsatsningar än ROT
              </cell>
              <cell>
                0
              </cell>
              <cell>
                0
              </cell>
              <cell>
                0
              </cell>
            </row>
            <row xml:id="i-UVQdpJJLpMV85F3XC7QzEe">
              <cell>
                Gröna jobb
              </cell>
              <cell>
                5 000
              </cell>
              <cell>
                6 000
              </cell>
              <cell>
                6 000
              </cell>
            </row>
            <row xml:id="i-5LNdhHJpoyZeizjhFp9ax8">
              <cell>
                Övriga verksamheter
              </cell>
              <cell>
                16 000
              </cell>
              <cell>
                11 000
              </cell>
              <cell>
                11 000
              </cell>
            </row>
            <row xml:id="i-3XZyfUWKBqRaXRK4BSRrjy">
              <cell>
                Besparingar på verksamheter
              </cell>
              <cell>
                7 000
              </cell>
              <cell>
                7 000
              </cell>
              <cell>
                7 000
              </cell>
            </row>
            <row xml:id="i-RYW6oe5jzeKSdt6MzjeE8v">
              <cell>
                Övergångsjobb
              </cell>
              <cell>
                12 500
              </cell>
              <cell>
                12 500
              </cell>
              <cell>
                12 500
              </cell>
            </row>
            <row xml:id="i-FzkE2QtiBrqsKd2jkRFWkU">
              <cell>
                Lärlingsanställningar
              </cell>
              <cell>
                11 000
              </cell>
              <cell>
                8 100
              </cell>
              <cell>
                8 100
              </cell>
            </row>
            <row xml:id="i-CXwCxrdxkHKfYJf42wYSzB">
              <cell>
                Traineeanställningar
              </cell>
              <cell>
                11 250
              </cell>
              <cell>
                11 250
              </cell>
              <cell>
                11 250
              </cell>
            </row>
            <row xml:id="i-STCRtSVwRfsFntpC283pRr">
              <cell>
                Utbildningsvikariat
              </cell>
              <cell>
                3 000
              </cell>
              <cell>
                5 000
              </cell>
              <cell>
                5 000
              </cell>
            </row>
            <row xml:id="i-M13CfmLBJQhpdUGHFBFnan">
              <cell>
                Företagsvikariat
              </cell>
              <cell>
                1 000
              </cell>
              <cell>
                1 000
              </cell>
              <cell>
                1 000
              </cell>
            </row>
            <row xml:id="i-GMaE9uzdP4Nouye5mrNLhT">
              <cell>
                Nya jobb i V-budget
              </cell>
              <cell>
                90 750
              </cell>
              <cell>
                99 850
              </cell>
              <cell>
                120 850
              </cell>
            </row>
            <row xml:id="i-UW1aDWHrWycAeoZghwyUdE">
              <cell>
                uppskattat antal privata jobb
              </cell>
              <cell>
                28 000
              </cell>
              <cell>
                30 000
              </cell>
              <cell>
                40 000
              </cell>
            </row>
            <row xml:id="i-2PaCDBH7XnWkezv6eHhVUt">
              <cell>
                uppskattad andel privata jobb
              </cell>
              <cell>
                31 %
              </cell>
              <cell>
                30 %
              </cell>
              <cell>
                33 %
              </cell>
            </row>
          </table>
          <head xml:id="i-6XmXhLfA8y1kE3DVYthV2Y" type="h1">
            Tabell 2 Utbildningsplatser i Vänsterpartiets budgetförslag
          </head>
          <p xml:id="i-2i3qS5dsqCh9A9gupvXyqZ">
            utbildningsplatser, jfr med regeringen
          </p>
          <table xml:id="i-DFzH4VgiHscVyvKuThSmej">
            <row xml:id="i-29t8TCnxuUsBHgyYz8MQn3">
              <cell>
                2013
              </cell>
              <cell>
                2014
              </cell>
              <cell>
                2015
              </cell>
            </row>
            <row xml:id="i-5CNFcifyUoaKhBgCG95iD3">
              <cell>
                Fler i utbildning
              </cell>
            </row>
            <row xml:id="i-HGbhBRkZDrWAM88dK6gASy">
              <cell>
                Komvux inklusive yrkesvux
              </cell>
              <cell>
                33 000
              </cell>
              <cell>
                34 000
              </cell>
              <cell>
                34 000
              </cell>
            </row>
            <row xml:id="i-3ypMhCM6K77sR7fRTzcUtP">
              <cell>
                KY-utbildningar
              </cell>
              <cell>
                9 500
              </cell>
              <cell>
                9 500
              </cell>
              <cell>
                9 500
              </cell>
            </row>
            <row xml:id="i-F7ejRQaQUecPA9w2PZC748">
              <cell>
                Högskola
              </cell>
              <cell>
                12 250
              </cell>
              <cell>
                12 250
              </cell>
              <cell>
                12 250
              </cell>
            </row>
            <row xml:id="i-FMPeZte6SvENhGz3LnUREQ">
              <cell>
                Arbetsmarknadsutbildning
              </cell>
              <cell>
                10 000
              </cell>
              <cell>
                10 000
              </cell>
              <cell>
                10 000
              </cell>
            </row>
            <row xml:id="i-FbwVjmVmni6S72DtMvoHbz">
              <cell>
                Totalt
              </cell>
              <cell>
                64 750
              </cell>
              <cell>
                65 750
              </cell>
              <cell>
                65 750
              </cell>
            </row>
          </table>
          <head xml:id="i-DdFW1CTejkgNC7NLchrNFE" type="h1">
            Tabell 3 Finansiellt sparande i Vänsterpartiets budget
          </head>
          <p xml:id="i-WV2CFZwvDKunitaQGQcE8q">
            andel av BNP
          </p>
          <table xml:id="i-WtAT9Nbd74jQxtPqZ8zRPV">
            <row xml:id="i-FiSpG9hmEiFQrtfouNuTga">
              <cell>
                2013
              </cell>
              <cell>
                2014
              </cell>
              <cell>
                2015
              </cell>
            </row>
            <row xml:id="i-BmNCdijFkvAX9NNgCxeadN">
              <cell>
                Finansiellt sparande VP2012
              </cell>
              <cell>
                0,3 %
              </cell>
              <cell>
                1,6 %
              </cell>
              <cell>
                3,0 %
              </cell>
            </row>
            <row xml:id="i-9NANthD4g8iRHhP5BRjmag">
              <cell>
                Finansiellt sparande V-budget
              </cell>
              <cell>
                0,1 %
              </cell>
              <cell>
                1,5 %
              </cell>
              <cell>
                2,8 %
              </cell>
            </row>
          </table>
        </div>
        <div xml:id="i-FPRfz3nBEQefy7KirY4bmu" type="motSignatures">
          <list xml:id="i-8fTw4vhtG8xUAYvpcLsfPC">
            <item xml:id="i-JUZgnGKiS7d8mMD3NrDoRm" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-TywxzSAuuwEDhp63dqXgGv" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-2YixYY6SvvWVHihP9q7EVj" who="i-K3yJ7rruozYUK99nj91ffc">
              Hans Linde (V)
            </item>
            <item xml:id="i-UKoJf8mjWxfc2pgDHizQqJ" who="i-du5LHNwBWrCH1am94GCk1">
              Eva Olofsson (V)
            </item>
            <item xml:id="i-PJKFayV4LCKH6XivC8c34L" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-MYpHtmcPnoHqKo3APaZSEB" who="i-M5o8cYSRJsbmZdvevomfQX">
              Ulla Andersson (V)
            </item>
          </list>
        </div>
      </div>
    </body>
  </text>
</TEI>
