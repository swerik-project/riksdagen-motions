<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SoU-00312">
  <teiHeader>
    <fileDesc>
      <titleStmt>
        <title>Narkotikapolitik</title>
        <author corresp="i-WTCYyz27itjvuvffL1vZLi">av Elina Linna m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Narkotikapolitik</title>
          <idno type="rdwebb">GX02So312</idno>
          <rs type="number">So312</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GX02So312/text</ref>
          <ref type="dokument_url_html">http://data.riksdagen.se/dokument/GX02So312</ref>
          <ref type="dokumentstatus_url_xml">http://data.riksdagen.se/dokumentstatus/GX02So312</ref>
          <ref type="doc">http://data.riksdagen.se/fil/94CAF8CB-E088-448A-B121-7852B8BB56AD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-HUDXxYAA247LRtcuENxDkL" type="signed"/>
        <correspContext corresp="i-HUDXxYAA247LRtcuENxDkL">
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-du5LHNwBWrCH1am94GCk1"/>
        </correspContext>
        <correspAction type="numbering" xml:id="i-AYgpGSQARWNPHQkYuSG1Yw">
          <date when="2009-10-05"/>
        </correspAction>
        <correspAction type="submission" xml:id="i-BaZdRALUH3gCpcWbbxAmrH">
          <date when="2009-10-01"/>
        </correspAction>
        <correspAction type="transfer" xml:id="i-GhqtkGdg3VVd8HcfB98RPW">
          <date when="2009-09-30"/>
        </correspAction>
        <correspAction type="assigned" xml:id="i-BrjddtVwzoaftk4aVwXdng"/>
        <correspContext corresp="i-BrjddtVwzoaftk4aVwXdng">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="TOC" xml:id="i-3R8BnjKN63NLF2N7uvBRWJ">
          <head xml:id="i-Voh9eUY29NbDmUon4pKxwM">
            1 Innehållsförteckning
          </head>
          <list>
            <item>
              1 Innehållsförteckning 1
            </item>
            <item>
              3 Inledning 3
            </item>
            <item>
              4 Välfärd mot droger 3
            </item>
            <item>
              5 Kvinnor och män med missbruksproblem 4
            </item>
            <item>
              6 Samhället och narkotikan 5
            </item>
            <item>
              7 Socialpolitik eller kriminalisering 6
            </item>
            <item>
              8 Stigmatiseringen av människor med missbruksproblem 6
            </item>
            <item>
              9 Kriminaliseringen av eget bruk 7
            </item>
            <item>
              10 Vård till alla med missbruksproblem 8
            </item>
            <item>
              11 Helhetssyn och mångfald 9
            </item>
            <item>
              12 Våld mot missbrukande kvinnor 10
            </item>
            <item>
              13 Kriminalvården 11
            </item>
            <item>
              14 Friare behandlingsformer 12
            </item>
            <item>
              15 Bättre vård på anstalt 13
            </item>
            <item>
              16 Tullen och polisen 14
            </item>
          </list>
        </div>
        <div type="motProposal" subtype="förslag">
          <head xml:id="i-PCGREUda7tzpqG7iQv9f5q">
            2 Förslag till riksdagsbeslut
          </head>
          <list style="ol">
            <item xml:id="i-VL39hY3HaNt9Eu6VsEvQ1Q">
              Riksdagen tillkännager för regeringen som sin mening vad som
              anförs i motionen om att det bör inrättas en självständig forskar-
              och utvecklingsenhet.
            </item>
            <item xml:id="i-Fb6kiuTrfwHWypGJmpSfRY">
              Riksdagen tillkännager för regeringen som sin mening vad som
              anförs i motionen om att eget bruk av narkotika bör avkriminaliseras.
              1
            </item>
            <item xml:id="i-CKWjdZc8qD3qK9NFURBHsg">
              Riksdagen tillkännager för regeringen som sin mening vad som
              anförs i motionen om att straffsatserna för narkotikabrott bör
              ses över. 1
            </item>
            <item xml:id="i-4ssxtXkfburLsdRokKS2ke">
              Riksdagen tillkännager för regeringen som sin mening vad som
              anförs i motionen om att det bör införas en vård- och behandlingsgaranti
              som ger alla personer med missbruksproblem rätt till en påbörjad
              vårdplanering och avgiftning inom sju dagar.
            </item>
            <item xml:id="i-MPe6vaJcokt4sb1c14w1S8">
              Riksdagen tillkännager för regeringen som sin mening vad som
              anförs i motionen om att regeringen bör vidta åtgärder för att
              det i hela landet ska skapas en större mångfald av behandlingsformer.
            </item>
            <item xml:id="i-SC4T1voVJb3x8An4JbnBgn">
              Riksdagen tillkännager för regeringen som sin mening vad som
              anförs i motionen om att planeringen av missbruksvården bör ske
              med större inslag av brukarmedverkan.
            </item>
            <item xml:id="i-PPUWBgoXPpcRyouD83o88D">
              Riksdagen tillkännager för regeringen som sin mening vad som
              anförs i motionen om att det bör införas könsseparat avgiftning
              och behandling för missbrukande kvinnor.
            </item>
            <item xml:id="i-8Mo1UPZJLg1oY2N6psBKFj">
              Riksdagen tillkännager för regeringen som sin mening vad som
              anförs i motionen om att det bör införas en vård- och behandlingsgaranti
              för personer med missbruksproblem som även omfattar skyldigheten
              för kommuner att teckna ansvarsförbindelser med Kriminalvården.
            </item>
            <item xml:id="i-PAsqgqQzADUA8WmbTj3dc3">
              Riksdagen tillkännager för regeringen som sin mening vad som
              anförs i motionen om att ge fler möjlighet till kontraktsvård
              och vårdvistelse. 1
            </item>
            <item xml:id="i-RbKBd4e3Bxo3LFHo5J9xmg">
              Riksdagen tillkännager för regeringen som sin mening vad som
              anförs i motionen om att frivården bör få del av Kriminalvårdens
              särskilda narkotikasatsning. 1
            </item>
            <item xml:id="i-TWKLokvfchTMDbQkNhSiGf">
              Riksdagen tillkännager för regeringen som sin mening vad som
              anförs i motionen om mångfald av behandlingsprogram inom kriminalvården
              och om att behandlingsarbete på anstalter i högre grad ska omfattas
              av en helhetssyn på individens sociala situation. 1
            </item>
            <item xml:id="i-967SSHTSZRkMBnj5wanMiL">
              Riksdagen tillkännager för regeringen som sin mening vad som
              anförs i motionen om att polisen bör fokusera mer på distributionen
              av narkotika. 1
            </item>
          </list>
          <p xml:id="i-45Rmew2SdPNJm2Nkp7LVsQ">
            1 Yrkandena 2, 3 och 912 hänvisade till JuU.
          </p>
        </div>
        <div type="motContent">
          <head type="h1" xml:id="i-PRikJ46LMYeYer6isxoZRj">
            3 Inledning
          </head>
          <p xml:id="i-HhqCX1gWbr9YUHGuFvTiLA">
            I den narkotikapolitiska debatten brukar den breda politiska
            konsensus som råder på området ofta betonas. Visst kan det vara
            en styrka med en politisk konsensus, men det kan också vara förknippat
            med vissa problem. Det behövs diskussion och dialog även inom
            det här området, men den saknas i vissa stycken.
          </p>
          <p xml:id="i-3T8G6n2ob7nykgHRAfB3TB">
            Den svenska narkotikapolitiken är bra i många avseenden. Den
            fick bl.a. beröm av FN i en rapport från september 2006. Men det
            kan ju inte innebära att politiken i alla avseenden är perfekt
            och att det inte finns något att diskutera som skulle kunna göras
            bättre. En annan aspekt är att kunskapen om narkotika och verksamma
            metoder behöver förbättras. För det krävs det mer forskning, metodutveckling
            och inte minst respekt för forskningens resultat från berörda
            politiker och andra aktörer inom narkotikaområdet. Det innebär
            t.ex. att det inte är politikens uppgift att överpröva forskningen
            när det gäller vilka behandlingsmetoder som är effektiva.
          </p>
          <p xml:id="i-Gp4TsJ2iECT7uwpcrjyD9u">
            Forskningen spelar en särskilt viktig roll eftersom de som arbetar
            direkt med missbrukarna har så olika vårdideologier. Den erfarenhet
            som finns inom professionen är naturligtvis värdefull, men det
            är svårt för oss som arbetar politiskt att bedöma den, eftersom
            man drar helt olika slutsatser av sitt arbete. Under förra mandatperioden
            tillsattes Mobilisering mot narkotika (MOB) för att utveckla och
            samordna narkotikapolitiska insatser, den lades ner i årsskiftet
            2007/2008. MOB gjorde ett mycket bra arbete genom att höja nivån
            i den svenska narkotikapolitiken, det resulterade i t ex ca 30
            vetenskapliga rapporter, seminarier runt om i landet och stöd
            till lokal utveckling. Vänsterpartiet anser att det är beklagligt
            och slöseri med satsade resurser att inte verksamheten fick fortsätta.
            Vänsterpartiet anser därför att det behövs en självständig enhet
            inom ramen för lämplig myndighet som samlat arbetar med kunskapshöjning
            kring och utveckling av narkotikapolitiken och stöd till dem som
            fastnat i missbruk. Detta bör riksdagen som sin mening ge regeringen
            till känna.
          </p>
          <head type="h1" xml:id="i-WCWhJKt6vRfT8DjRKbPuPQ">
            4 Välfärd mot droger
          </head>
          <p xml:id="i-AJNXHPEgXA7uezkHHUtYxQ">
            Den svenska narkotikapolitiken framstår som olika framgångsrik
            beroende på vilken typ av statistik man väljer att studera. Om
            vi börjar med den mer positiva sidan av statistiken kan vi konstatera
            att Sverige varit framgångsrikt med att förhindra att ungdomar
            testar droger. Efter en ganska kraftig uppgång i niondeklassarnas
            narkotikaanvändning under 1990-talet har trenden vänt tydligt
            nedåt under 2000-talet.
          </p>
          <p xml:id="i-WfWDWJWZJFnwDQx6BaPgVK">
            År 2006 var det endast 6 procent av niondeklassarna som hade
            använt narkotika enligt Centralförbundet för alkohol- och narkotikaupplysning
            (CAN). Detta är en siffra som med internationella mått mätt är
            exceptionellt låg. Europasnittet är flera gånger högre. Den senaste
            Europeiska skolundersökningen (2007) visar att sju procent av
            svenska niondeklassare har använt narkotika någon gång medan genomsnittet
            i övriga länder var 20 procent.
          </p>
          <p xml:id="i-GRBGmAuGHrCQAjyXtYTehe">
            De svenska siffrorna från början av 2000-talet är också väsentligt
            lägre än de var i början av 1970-talet. I det avseendet kan alltså
            politiken beskrivas som en framgångssaga.
          </p>
          <p xml:id="i-2XbA3RhPHtCYNm1mkTQMeQ">
            Den andra sidan av myntet gäller de tunga missbrukarna. Statistiken
            i den här gruppen är av förklarliga skäl osäker, men det är ändå
            tydligt att det varit fråga om en kraftig ökning under 1980- och
            1990-talet för att sedan minska något. Även den narkotikarelaterade
            dödligheten har genomgått en ganska stadig ökning ända sedan 1970.
            De första åren på 2000-talet kan vi se en liten minskning. Denna
            minskning sammanfaller i tiden med introduktionen av Subutex för
            substitutionsbehandling av opiatmissbrukare.
          </p>
          <p xml:id="i-665QHVFbnjnttx8rEzqJcX">
            I FN:s rapport om den svenska drogpolitiken får Sverige beröm
            för hur man arbetat framgångsrikt med att minska droganvändningen
            i samhället. Samtidigt konstateras i rapporten att det är en svaghet
            att detta inte får större genomslag på antalet tunga missbrukare.
            0,45 procent av befolkningen är tunga missbrukare, att jämföra
            med 0,50 procent i EU. FN-rapporten drar slutsatsen att Swedish
            drug policy is highly effective in preventing drug use, but seems
            to be less effective in preventing drug users from becoming drug
            addicts. (Fritt översatt: Den svenska drogpolitiken är mycket
            effektiv för att förebygga narkotikaanvändning, men tycks vara
            mindre effektiv när det gäller att förhindra narkotikaanvändare
            från att bli narkotikaberoende.)
          </p>
          <p xml:id="i-4MxCHCJF7qbHjnRKXUeetp">
            Vi menar att det inte går att bortse från denna slutsats som
            sätter fokus på ett helt centralt problem med svensk narkotikapolitik.
            För att komma vidare i den frågan krävs det både ökade kunskaper
            och en öppen dialog. Därför är också motionen i stor utsträckning
            fokuserad på hur vi ska förbättra arbetet mot det tunga missbruket.
          </p>
          <head type="h1" xml:id="i-Rv8LyDgvazf4FhUo3r6pgS">
            5 Kvinnor och män med missbruksproblem
          </head>
          <p xml:id="i-Jqw6MWvxnGjCQBW5XHo86s">
            Det finns en tydlig könsdimension i narkotikaanvändningen. Ungefär
            75 procent av de tunga missbrukarna är män, vilket också avspeglas
            inom behandlingssystemet. Kvinnorna utgör en mindre andel, men
            lever ofta under särskilt svåra förhållanden. Våld och sexuella
            övergrepp, ofta i kombination med ett starkt beroendeförhållande
            till missbrukande män, är en del av många av dessa kvinnors vardag.
          </p>
          <p xml:id="i-16TVob1daCvqtxwADuD4P4">
            Om man ser till själva missbruket kan kvinnorna många gånger
            vara i sämre skick än männen. Detta har delvis sin förklaring
            i hur missbruket finansieras. De flesta män finansierar sitt missbruk
            genom stölder, langning och annan kriminalitet. Detta förhållande
            leder till fängelsestraff med jämna mellanrum som också innebär
            perioder av avgiftning och relativ drogfrihet. Många kvinnor finansierar
            sitt missbruk genom prostitution. Förutom de uppenbara fysiska
            och psykiska risker som är förknippade med prostitutionen innebär
            detta också att kvinnorna inte begår brott i lika hög grad som
            männen för att finansiera sitt missbruk. Det är ju inte olagligt
            att sälja sex. Det betyder samtidigt att dessa kvinnor inte får
            samma perioder av drogfrihet som männen får när de sitter i fängelset,
            vilket kan leda till ett tyngre missbruk.
          </p>
          <head type="h1" xml:id="i-MFsUPbVChiheCJLU6ZESLF">
            6 Samhället och narkotikan
          </head>
          <p xml:id="i-CZrrJLeWFLunasHovoKERQ">
            Den stora ökningen av narkotikaanvändningen under 1990-talet
            med efterföljande minskning ger en tydlig indikation på att narkotikaanvändningen
            är starkt knuten till samhällsutvecklingen i stort. I början av
            1990-talet var Sverige i ekonomisk kris med massarbetslöshet,
            nedskärningar och utslagning i dess spår. Det är tydligt att narkotikan
            frodas i ett samhälle med ökande klyftor och ett minskat offentligt
            ansvarstagande. Den minskade narkotikaanvändningen i början av
            2000-talet sammanföll också med den ekonomiska återhämtningen
            och sjunkande arbetslöshet. Konsekvenserna av den pågående ekonomiska
            krisen känner vi ännu inte till, men de ökade klyftorna och ett
            minskat offentligt ansvarstagande är återigen ett faktum i dagens
            Sverige.
          </p>
          <p xml:id="i-UAMyNLJBEdte1DVcALC1b">
            Vilka slutsatser kan man då dra av detta? I en rapport från kriminologiska
            institutionen vid Stockholms universitet skriver professor Henrik
            Tham följande:
          </p>
          <p xml:id="i-M2zAgYq1xq2Pf36EHR3AZR">
            Utvecklingen av det tunga missbruket har sin grund i andra orsaker
            än i hur många som prövar eller tillfälligt använder narkotika.
            Det tunga missbruket är i allt väsentligt kopplat till marginalisering
            och utslagning. Det gäller på såväl individuell som samhällelig
            nivå.
          </p>
          <p xml:id="i-44mtfXhyPGKkHaQuqkvazZ">
            Tungt missbruk är särskilt utbrett i de europeiska länder som
            har en hög arbetslöshet.
          </p>
          <p xml:id="i-4BN67Ah8N37YiDPojArVWr">
            En central utgångspunkt för narkotikapolitiken bör därför vara
            insikten om att det inte är narkotikapolitiken i sig som är det
            mest effektiva medlet för att minska narkotikamissbruket på en
            strukturell nivå. I stället är en väl utbyggd generell välfärd
            och en effektiv politik för att minska arbetslösheten och utjämna
            klyftor några av de viktigaste komponenterna för att effektivt
            bekämpa narkotikan. En skola som inte sorterar eleverna i ett
            A- och ett B-lag utan ger alla elever verktygen för självförverkligande
            och billiga fritidsaktiviteter för ungdomar är två viktiga politikområden
            för att minska ungas narkotikaanvändning.
          </p>
          <p xml:id="i-8afqJDTA7ojRLACaivyoGN">
            Mot den bakgrunden är det särskilt oroande att den borgerliga
            regeringen nu i rask takt genomför en politik som står i skarp
            kontrast till allt detta. Regeringens politik urholkar den generella
            välfärden, gör livet svårare för de arbetslösa och skapar en skola
            som sorterar eleverna efter klasstillhörighet. Med de ökande klyftor
            som följer av den här politiken är det mycket stor risk att vi
            även kommer att få se ett ökat missbruk. Den positiva trend som
            kunnat skönjas i början av 2000-talet kan därmed brytas, även
            om en god ekonomisk utveckling i någon mån kan motverka detta.
          </p>
          <head type="h1" xml:id="i-CUAVKq9YzwAjrtnehRkeNz">
            7 Socialpolitik eller kriminalisering
          </head>
          <p xml:id="i-XUZ56ZPsHZ6WpQkft1yLpN">
            Trots att vi ser missbrukets utbredning som ett resultat av hur
            samhället ser ut kan vi inte nöja oss med att agera politiskt
            på den nivån. Även om visionen för narkotikapolitiken är ett narkotikafritt
            samhälle kommer vi inom en överskådlig framtid att ha människor
            med missbruksproblem som behöver samhällets hjälp. Det ligger
            både i den individuella missbrukarens intresse och i samhällets
            intresse att behandlingen av missbruk blir mer lättillgänglig
            och av bättre kvalitet. Likaså behöver det preventiva arbetet
            utvecklas, inte minst genom mer kunskapsbaserade metoder.
          </p>
          <p xml:id="i-467xdQs2q75zv7T9vPZdfX">
            I detta arbete har skolan en helt central roll och det är viktigt
            att det finns goda personalresurser i skolan även när det gäller
            andra yrkesgrupper än lärarna. Tullens och polisens arbete för
            att minska tillgängligheten på narkotika behöver också utvecklas.
          </p>
          <head type="h1" xml:id="i-XyBnGD8me2rCan9QhNAV2y">
            8 Stigmatiseringen av människor med missbruksproblem
          </head>
          <p xml:id="i-GZVYbNeMQvoxD4MxPG9F3s">
            När det gäller balansen mellan prevention, tillgångsbegränsning
            och behandling är trenden tydlig att mer och mer av åtgärderna
            är repressiva till sin karaktär. Vi hävdar bestämt respekten för
            missbrukarens människovärde och integritet och menar att om samhället
            kränker dessa värden ökar stigmatiseringen av människor med missbruksproblem
            och skapar ett avstånd som försvårar möjligheterna att få ordning
            på sitt liv.
          </p>
          <p xml:id="i-B8VRfCVWpJhNnPfHLsjWqE">
            Det samma gäller i hög grad även för unga som använder narkotika.
            Vi vet att det är en relativt liten andel av de unga som använt
            narkotika som utvecklar ett tungt missbruk. Vilka är det då som
            fastnar i ett narkotikamissbruk? Det sociala arvet spelar naturligtvis
            en avgörande roll här, men även genetiska faktorer kan ha betydelse.
            Vid studier av vilka ungdomar som söker sig till Maria Ungdom
            har man funnit ett tydligt samband mellan psykiatriska problem
            och missbruk. Ungdomarna har inte sällan en svår psykosocial situation,
            är kriminellt belastade och har ofta varit kända av myndigheterna
            länge.
          </p>
          <p xml:id="i-Cg9ty8igDq6LCenfBonNA">
            Vi vill mot den bakgrunden varna för en politik som stigmatiserar
            dessa redan utsatta ungdomar ytterligare. I en rapport från CAN
            om ungdomars drogvanor (Drogutvecklingen i Sverige 2008) konstaterar
            man att ofrivilligt sysslolösa ungdomar eller ungdomar som inte
            trivs i skolan i högre grad riskerar att hamna i drogmissbruk
            än andra unga. Ungdomar med meningsfull sysselsättning och välordnad
            social bakgrund löper mindre risk för allvarligt missbruk.
          </p>
          <p xml:id="i-XtXNsedENAgenfVZ7JuXCZ">
            Lise-Lotte Rytterbro vid kriminologiska institutionen på Stockholms
            universitet har studerat polisens och socialtjänstens arbete mot
            narkotikamissbruk. Ett intressant resultat som hon presenterade
            i en rapport från den dåvarande Mobilisering mot narkotika handlar
            om socialarbetarnas uppfattning:
          </p>
          <p xml:id="i-J8LCt5bYP8orbCMjovxA5D">
            ungdomars missbruksproblem utgörs av omkringliggande problematik,
            medan problematiken hos vuxna etablerade missbrukare i större
            utsträckning består av missbruksproblemet i sig.
          </p>
          <p xml:id="i-9MKA9ALdvghVRvWmrj5GWC">
            Av detta kan man dra slutsatsen att åtgärder behöver vidtas till
            stöd för ungdomarna oavsett om det finns ett konstaterat missbruk
            eller inte. Behovet av t.ex. tvångstester kan därför starkt ifrågasättas.
            Om man upplever ett utanförskap och hyser misstro gentemot vuxenvärlden
            finns en uppenbar risk för att repressiva åtgärder och strafftänkande
            kan förvärra situationen ytterligare. Dessa ungdomar behöver stöd
            från samhället av en rad skäl och en dom för ringa narkotikabrott
            borde inte behövas för att vuxenvärlden ska börja uppmärksamma
            dem. Att tvångstesta barn och unga riskerar att ytterligare minska
            förtroendet för vuxenvärlden och minskar möjligheten att nå dessa
            unga med nödvändiga åtgärder på ett förtroendefullt sätt. Vi avvisar
            därför förslagen om att införa drogtester för barn och unga med
            tvång.
          </p>
          <head type="h1" xml:id="i-CQYKom1VbaBFiYgDAUp8JU">
            9 Kriminaliseringen av eget bruk
          </head>
          <p xml:id="i-pLnUtVhBBcFFTtSnZTyCb">
            År 1988 kriminaliserades bruket av narkotika. Detta var en kursförändring
            från den tidigare linjen att det var själva narkotikan som var
            olaglig. År 1993 skärptes straffet för brottet för att göra det
            möjligt för polisen att tvinga misstänkta att lämna urinprover,
            vilket p.g.a. ingreppets omfattning för den enskilde endast kan
            göras om brottet har fängelse i straffskalan. På senare år har
            förespråkarna för kriminaliseringen lutat sig mot denna möjlighet
            att upptäcka människor med missbruksproblem och sedan ge dem vård.
            Detta strider mot den gängse principen för kriminalisering av
            en viss gärning, som säger att gärningen i sig ska vara straffvärd
            och inte kunna förebyggas effektivare med hjälp av andra åtgärder.
            Att förespråka kriminalisering p.g.a. möjligheten att ta urinprov
            är ett svepskäl och inte förenligt med denna princip.
          </p>
          <p xml:id="i-AXMGqeGFBNKbVHLoFEUm7A">
            Det viktigaste skälet för oss att föreslå att man tar bort kriminaliseringen
            är att den pekar ut människor som har problem och som samhället
            misslyckats med att stödja som kriminella. Det var av denna anledning
            att vi inte ställer upp på en sådan människosyn som Vänsterpartiet
            röstade nej till kriminaliseringen 1988.
          </p>
          <p xml:id="i-Bj3FBzuqvUJPUzDesxzQ9o">
            En avkriminalisering av det egna bruket ger inga direkta effekter
            när det gäller antalet fångar, eftersom eget bruk i allmänhet
            inte ger fängelsestraff. Däremot skulle den få effekter för polisens
            arbete, som under senare år fokuserat alltmer på den enskilde
            missbrukaren och minskat sin fokus på langningen. Att vrida tillbaka
            denna bild bedömer vi skulle få en större effekt för att minska
            narkotikamissbruket. Samtidigt stämplas inte den missbrukande
            automatiskt som kriminell, vilket har betydelse för samhällets
            möjligheter att få kontakt med och hjälpa honom eller henne. En
            person som betraktas och behandlas som kriminell stöts ut ur samhällsgemenskapen
            och en sådan marginalisering har också täta samband med utvecklingen
            av tungt missbruk.
          </p>
          <p xml:id="i-UTbtR9RVSKZkcQH61AogNY">
            Eget bruk av narkotika bör alltså avkriminaliseras. Detta bör
            riksdagen som sin mening ge regeringen till känna.
          </p>
          <p xml:id="i-9mFzHokfHdnX9gmXFKubzz">
            Straffsatserna för narkotikabrott behöver ses över. Praxis har
            utvecklats till ett dömande enligt tabeller där mängden narkotika
            av en viss sort är det som avgör strafflängden. Detta är inte
            rimligt eftersom man därigenom bortser från andra aspekter av
            brottet som kan påverka strafflängden åt ena eller andra hållet.
            En märklig följd av detta är att narkotika som späds ut längre
            ut i langningsledet ger högre straff än outspädd narkotika som
            hanteras av personer i en mer central roll i den organiserade
            langningen. Detta kan knappast vara lagstiftarens avsikt. Detta
            bör riksdagen som sin mening ge regeringen till känna.
          </p>
          <head type="h1" xml:id="i-Tp6BPXpqUGcgq7hjq9mvrw">
            10 Vård till alla med missbruksproblem
          </head>
          <p xml:id="i-DqrMDhRcdGfrLwAeDrrcSq">
            Ett återkommande problem är den bristande tillgängligheten till
            behandling av missbruk. Det är helt enkelt svårt för många människor
            med missbruksproblem att få den behandling och hjälp de behöver
            för att kunna upphöra med sitt missbruk. Både ur missbrukarens
            perspektiv och ur ett rent samhällsekonomiskt perspektiv är detta
            naturligtvis en situation som är djupt olycklig.
          </p>
          <p xml:id="i-VwxjRvj2B6C1mEX3gnr4Zm">
            Den bristande tillgängligheten beror delvis på resursbrist, men
            väldigt ofta är det också frågan om bristande samarbete mellan
            de olika huvudmännen som har ansvar för vården av människor med
            missbruksproblem. Kommunernas socialtjänst ansvarar för den långsiktiga
            rehabiliteringen, medan landstinget har ansvar för avgiftning,
            psykiatri och substitutionsbehandling med exempelvis Metadon och
            Subutex. Samtidigt har staten ansvar för kriminalvården, som behandlar
            ett mycket stort antal missbrukare. Denna situation ger upphov
            till den otillfredsställande situationen att även om samhället
            som helhet vinner ekonomiskt på att alla människor med missbruksproblem
            får den vård och behandling de behöver så kan den enskilda kommunen
            eller landstinget få betala ett högt pris för vården, vilket skapar
            ett incitament för att söka skjuta över kostnaderna på någon annan
            huvudman.
          </p>
          <p xml:id="i-CmCEMTbiQKt33Wn5JQBBF2">
            Vi menar att det krävs en tvingande lagstiftning för att komma
            till rätta med den här situationen. Vi vill därför införa en vård-
            och behandlingsgaranti som ger alla människor med missbruksproblem
            som söker hjälp uttrycklig rätt till en påbörjad vårdplanering
            och eventuell avgiftning inom sju dagar. Det innebär att garantin
            är bindande både för landstingens beroendevård och för den kommunala
            socialtjänsten. Målet bör vara att åtgärder vidtas omedelbart.
            En utredare bör ges i uppdrag att närmare se över vilka gränsdragningar
            och lagändringar som är nödvändiga.
          </p>
          <p xml:id="i-Db3nEpR8ZAqfjmnJ42ym7G">
            Inom det s.k. Lotsprojektet i Stockholm erbjöds kända missbrukare
            på bl.a. Sergels torg att omedelbart påbörja behandling. Det visade
            sig att det var en betydande andel av dem som tillfrågades som
            nappade på det erbjudandet. Lotsprojektet visar att det går att
            sänka trösklarna och förbättra tillgängligheten till vården. Liknande
            uppsökande verksamhet borde därför prövas även i andra större
            städer.
          </p>
          <p xml:id="i-cvAndoUbBvzYz7ip4v15W">
            Ett problem med Lotsprojektet är att det endast omfattar personer
            som är skrivna i Stockholms län. Missbrukare från hela landet
            (och även andra länder) har en tendens att samlas i storstädernas
            missbruksmiljöer och därför är det nödvändigt att även dessa har
            möjlighet att snabbt komma i behandling. Garantin ska därför gälla
            för alla som vistas permanent eller tillfälligt i en kommun. Det
            betyder att missbrukare i Stockholm ska få samma vårderbjudande
            oavsett om de är skrivna i Stockholm eller inte.
          </p>
          <p xml:id="i-CjHHBkp5CAsPQby2pEFM4F">
            Det bör införas en vård- och behandlingsgaranti som ger alla
            personer med missbruksproblem rätt till en påbörjad vårdplanering
            och avgiftning inom sju dagar. Detta bör riksdagen som sin mening
            ge regeringen till känna.
          </p>
          <head type="h1" xml:id="i-S2eb8Uxq7V7EN9PH4fwKB9">
            11 Helhetssyn och mångfald
          </head>
          <p xml:id="i-7cGYHDJuBzYRQ7ZyXLBJuR">
            Alltför ofta fokuserar missbruksvården ensidigt på själva missbruket,
            vilket sannolikt är kopplat till att bruk av narkotika är kriminaliserat.
            Det är därmed en problematik som får en särställning jämfört med
            andra problem som varje individuell missbrukare behöver hjälp
            med. Vi menar att en effektiv vård måste utgå från en helhetssyn
            på människan. Det kan exempelvis innebära att det behövs hjälp
            med att ordna boende, arbete eller annan sysselsättning, skuldsanering,
            sociala kontakter, kontakter med psykiatrin, tandvård och behandling
            av andra sjukdomar för att bara nämna några exempel. Många sociala
            kooperativ som t.ex. Basta och Vägen Ut har verksamheter som i
            de här avseendena är väldigt bra eftersom man erbjuder en slags
            helhetslösning för en rad problem samtidigt med egenmakt och ansvar.
          </p>
          <p xml:id="i-Q5t1zh5wDcsgusvz4W1ona">
            Vi vet också att de flesta behandlingsmodeller på lång sikt har
            ganska dåliga resultat. Det innebär att det behövs en mångfald
            av kunskapsbaserade behandlingsmodeller och att missbrukaren måste
            ges flera chanser. Därför är det problematiskt att man i mindre
            kommuner ofta bara har en behandlingsmodell att erbjuda (oftast
            12-stegsmodellen). Vi är också starkt kritiska till de inofficiella
            uppfattningar som förekommer om att äldre missbrukare som misslyckats
            med flera behandlingar är hopplösa fall.
          </p>
          <p xml:id="i-9hNPWt2i9n2bkmyudusNRn">
            Även om vi ser positivt på möjligheterna med substitutionsbehandling
            är det ingen kungsväg till drogfrihet som plötsligt kommer att
            rädda alla heroinister. Det behövs även andra behandlingsmetoder
            och vi vill starkt varna för en utveckling där substitutionsbehandling
            ersätter andra behandlingar endast av ekonomiska skäl. Tillgången
            till substitutionsbehandling varierar kraftigt över hela landet.
            I storstäderna har man kunnat lösa detta ganska bra, men på många
            mindre orter fungerar det sämre. Vi menar att det inte är acceptabelt
            att tillgången till en behandling som många gånger räddar liv
            är så beroende av vilken kommun man bor i.
          </p>
          <p xml:id="i-ETSXnePHcBbwCVqT9qgUjv">
            Regeringen bör alltså vidta åtgärder för att det i hela landet
            ska skapas en större mångfald av behandlingsformer. Detta bör
            riksdagen som sin mening ge regeringen till känna.
          </p>
          <p xml:id="i-UPvWmXj2j89XiMc28DjgpS">
            Ett annat problem när det gäller substitutionsbehandling är att
            dödligheten bland dem som ofrivilligt skrivs ut från substitutionsprogrammen
            är så hög. Det är ofta de som har de allvarligaste missbruksproblemen
            som har svårast att sköta en behandling enligt regelboken. Detta
            leder till den motsägelsefulla situationen att de som har störst
            missbruksproblem skrivs ut från behandlingen mot just detta missbruk.
            Substitutionsbehandlingarna behöver också ha den helhetssyn på
            missbrukaren som vi redan diskuterat. Det är otillräckligt att
            bara medicinskt behandla det fysiska beroendet om man inte samtidigt
            tar tag i de andra psykosociala problemen. Genom en sådan helhetssyn
            skapas också förutsättningar för en planerad, frivillig utskrivning.
          </p>
          <p xml:id="i-Udy1GcFCz1pSK58AGPb4oS">
            I rapporten Forskare om narkotikapolitiken skriver Mats Ekendahl,
            fil.dr. vid Socialhögskolan i Stockholm, om tvångsvårdens resultat.
            Han konstaterar att tvångsvård och frivillig institutionsvård
            ofta har likartade resultat. Oavsett om behandlingen sker med
            tvång eller inte brukar ungefär var tionde bli missbruksfri och
            var tredje på något sätt förbättrad efter 12 år. En socialtjänst
            med starka tvångsbefogenheter kan innebära att personer med missbruksproblem
            drar sig för att söka hjälp av rädsla för tvångsomhändertaganden.
            En hög tillgänglighet till frivillig vård kan minska behovet av
            tvångsvård.
          </p>
          <p xml:id="i-CYe6NHRH14f1f1LQAXPKQw">
            Vi är också oroade över regeringens förslag att utöka kriterierna
            till tvångsvård enligt LVM som specifikt syftar till att tvångsvårda
            gravida kvinnor med missbruksproblem (Ds 2009:19). Det är märkligt
            att regeringen nu förbereder en sådan proposition trots tidigare
            omfattande utredningar som visar att det inte finns stöd för en
            sådan lagstiftning. Vi befarar också att ett hot om tvångsvård
            kan leda till att gravida som har missbruksproblem kommer att
            undvika all kontakt med vården.
          </p>
          <p xml:id="i-3vdkLUfyBtgLjJSxWGy9bL">
            Ett allvarligt problem är att samhället i en allt för liten utsträckning
            lyssnar på vad personer med missbruksproblem själva anser. Vi
            menar att brukarnas röst är nödvändig för att åstadkomma en god
            missbruksvård och här har brukarnas egna organisationer en särskilt
            viktig roll att spela. Planeringen av missbruksvården bör ske
            med större inslag av brukarmedverkan. Detta bör riksdagen som
            sin mening ge regeringen till känna.
          </p>
          <head type="h1" xml:id="i-AzbJyy5XngjUsNwpXh7Vy3">
            12 Våld mot missbrukande kvinnor
          </head>
          <p xml:id="i-R3gpMmRWafKNcoEfxNS2E3">
            I en rapport från Mobilisering mot narkotika om mäns våld mot
            missbrukande kvinnor framgick det att det är mycket vanligt att
            dessa kvinnor utsätts för våld, ofta av sina tillika missbrukande
            män. Vidare kritiseras myndigheterna för att våldet ofta ses som
            ett resultat av missbruket snarare än som ett kvinnofridsbrott
            bland andra. Kvinnans missbruk är huvudproblemet, medan det faktum
            att hon är våldsutsatt får en underordnad betydelse. I en skrift
            från Vägen ut!-kooperativen konstateras följande:
          </p>
          <p xml:id="i-W1ZduVjRNuuKhzrwtEnGxS">
            En kvinna som är hemlös, kriminell, alkohol- eller narkotikapåverkad
            är inte ett perfekt brottsoffer. Många betraktar henne inte ens
            som ett brottsoffer utan som någon som får skylla sig själv.
          </p>
          <p xml:id="i-Vi6VqCmP1zfYfw6tYkrAmT">
            Vi menar att missbrukande kvinnor ska ha samma rätt till hjälp
            och skydd mot män som utsätter dem för våld som andra kvinnor.
            Det innebär att en kvinna inte ska tvingas att först avgifta sig
            för att sedan få hjälp mot det våld hon utsatts för. Det är viktigt
            att kunna erbjuda både avgiftning och behandling av missbrukande
            kvinnor i könsseparata grupper. Genom det kan man samla kompetens
            både vad gäller missbruksproblematiken och mäns våld mot kvinnor,
            för att kunna erbjuda erforderlig hjälp vare sig det handlar om
            att ta sig ur ett missbruk eller en våldsam situation eller både
            och. En ytterligare fördel är att man tar bort risken för att
            en kvinna som utsatts för våld måste genomgå behandling i samma
            grupp som den man som utsatt henne för våldet. Det bör därför
            införas könsseparat avgiftning och behandling för missbrukande
            kvinnor. Detta bör riksdagen som sin mening ge regeringen till
            känna.
          </p>
          <head type="h1" xml:id="i-UusCH9ocaCNpz5JYQe5W5">
            13 Kriminalvården
          </head>
          <p xml:id="i-UtiKG4B38QYcLXTKdeohTB">
            Målsättningen måste vara att alla personer med missbruksproblem
            ska få hjälp innan de hamnar inom kriminalvården. En alltför hög
            andel av människor med missbruksproblem hamnar emellertid förr
            eller senare där. Enligt kriminalvårdens statistik (2006) hade
            55 procent av de intagna på anstalt ett narkotikamissbruk; motsvarande
            andel för tio år sedan var 45,5 procent. Av samtliga som togs
            in i anstalt under 2006 var 6,8 procent kvinnor. Av det totala
            antalet nyintagna narkotikamissbrukare utgjorde kvinnornas andel
            8,8 procent. Bland dem var 52 procent av kvinnorna och 45 procent
            av männen grava narkotikamissbrukare.
          </p>
          <p xml:id="i-V8edeuY6XAhJSD41hKbXDY">
            Det finns fler orsaker till att så många intagna har missbruksproblem.
            Den starkast bidragande orsaken är de stora nedskärningarna under
            1990-talet i allmänhet och i synnerhet när det gäller missbruksvården
            inom ramen för kommuner och landsting. Samhället bör sträva efter
            att fånga upp dessa människor och hjälpa dem i ett tidigare skede.
          </p>
          <p xml:id="i-LeYKrgo5WVQj6NojAzhSpa">
            En annan orsak är den generella glidningen uppåt när det gäller
            de strafftider som döms ut för narkotikabrott. Denna gör att fängelserna
            fylls på snabbare än människor friges även om antalet dömda skulle
            vara konstant. Det är dessutom så att antalet dömda för narkotikabrott
            under de senaste tio åren ökat kraftigt, från 11,5 till 19,5 procent.
            Antalet personer som dömdes för narkotikabrott under 2006 var
            nästan 4 000. Det är en ökning med cirka 1 400 personer jämfört
            med år 1997. Detta är delvis ett resultat av stora satsningar
            inom polisen.
          </p>
          <p xml:id="i-181Py399PzY7yLbqb934Tw">
            Även om vi inte anser ansträngningarna och strategin vara tillräckliga
            så görs det emellertid en del på området. På senare år har 50
            miljoner kronor årligen öronmärkts för den så kallade särskilda
            narkotikasatsningen, som har använts till att inrätta särskilda
            motivations- och behandlingsavdelningar samt till kontroller för
            att hålla anstalterna drogfria. Satsningen är inte problemfri
            och vi återkommer till detta senare.
          </p>
          <head type="h1" xml:id="i-329CZNGwt6eEusPGgkMN7Y">
            14 Friare behandlingsformer
          </head>
          <p xml:id="i-6gc7TBKtudHru2GgB39K2M">
            Långa fängelsevistelser är skadliga och kontraproduktiva när
            det gäller att anpassa människor till ett liv utan kriminalitet.
            Vi förespråkar därför större inslag av friare behandlingsformer,
            i synnerhet för personer med missbruksproblem. Ett problem har
            länge varit att få kommunerna att samarbeta med kriminalvården.
            Det är alltjämt ett problem att få kommunerna att skriva på de
            s.k. ansvarsförbindelserna, där kommunerna ska ta på sig kostnader
            för vården, innan vården ska inledas. Det kan diskuteras om kommunerna
            verkligen ska ha möjlighet att neka att ta ansvar för dessa medborgare
            som är i behov av vård. Det bör införas en vård- och behandlingsgaranti
            för personer med missbruksproblem som även omfattar skyldigheten
            för kommuner att teckna ansvarsförbindelser med kriminalvården.
            Detta bör riksdagen som sin mening ge regeringen till känna.
          </p>
          <p xml:id="i-Fz8UC9cZtHPaHk2a7rKh87">
            Problemet med samarbete med kommunerna är tydligt när det är
            fråga om s.k. kontraktsvård, dvs. den vårdform som kan ersätta
            fängelse så länge den dömde följer sitt kontrakt och sköter sig.
            En lösning kan då vara att låta frivården ta en större del av
            kostnaden, vilket i så fall kräver mer resurser. När domstolarna
            dömer till kontraktsvård kräver man dels att straffvärdet för
            brottet ligger under två år, dels att den föreslagna behandlingen
            är tillräckligt ingripande. Det senare innebär att öppenvård endast
            tillåts om straffvärdet ligger långt under två år, i annat fall
            kräver domstolarna slutenvård. Domstolarna bör här bli mer generösa
            i sina bedömningar och den enskildes vårdbehov bör stå i centrum.
            Det kan diskuteras om tvåårsgränsen verkligen fyller sitt syfte.
          </p>
          <p xml:id="i-TU54pBSaFEziy2fWxneEdv">
            Samarbetssvårigheterna med kommunerna finns på samma sätt när
            det gäller s.k. vårdvistelse. Vårdvistelse innebär att den dömde
            får avtjäna slutet på sitt straff på ett behandlingshem. En del
            av lösningen på problemet är den förändring som Vänsterpartiet
            varit med och genomfört och som innebär att vårdvistelse kan påbörjas
            i ett tidigare skede, för att inrymma en större del av behandlingstiden
            under den tid som personen är kriminalvårdens kostnadsansvar.
            Det minskar eller tar i vissa fall rent av bort den kostnad som
            kommunerna måste bära efter att kriminalvårdens ansvar upphör.
            Vårdvistelse bör vidareutvecklas till att bli ett alternativ till
            fängelse i ett ännu tidigare skede. Om den intagne bedöms tillräckligt
            motiverad måste en behandling genom vårdvistelse alltid kunna
            påbörjas. Efter en lyckad behandling bör han eller hon friges
            villkorligt.
          </p>
          <p xml:id="i-AZxkhAXcYffCAXqJUmoUCg">
            Ett annat problem är att föreskrifterna för vårdvistelser kan
            vara för restriktiva. Man kräver t.ex. att den intagne ska ha
            fått normalpermission på egen hand innan vårdvistelse påbörjas.
            Om orsaken till att man inte befinner sig i detta stadium är att
            man har missbruksproblem blir det en absurd tolkning. Kraven på
            att den som behandlas måste anses klara sin behandling för att
            få den bör också ifrågasättas.
          </p>
          <p xml:id="i-S3AM8KmyUtKxDosTCuHkHt">
            Annat som behöver förändras är att om den intagne i samband med
            domen nekats kontraktsvård så leder det till att det senare blir
            omöjligt att få vårdvistelse. Ett lyckat motivationsarbete bör
            kunna leda till vårdvistelse även efter nekad kontraktsvård.
          </p>
          <p xml:id="i-DkAoAD1PnEVJkKXNRY9Jks">
            Vad som ovan anförs om att ge fler möjlighet till kontraktsvård
            och vårdvistelse bör riksdagen som sin mening ge regeringen till
            känna.
          </p>
          <head type="h1" xml:id="i-HFmxd3pjSGGuJYDfbAMPG8">
            15 Bättre vård på anstalt
          </head>
          <p xml:id="i-KSvhPbiExu6YwAnycqXXZc">
            Målsättningen måste vara att alla personer med missbruksproblem
            inom kriminalvården får behandling mot sitt missbruk. Så är det
            inte i dag. Detta beror till viss del på resursbrist. Vänsterpartiet
            är kritiska mot den rådande kriminalvårdspolitiken på flera punkter.
            En av dem är det ohållbara i att ha överbelagda fängelser. Detta
            är många i och för sig överens om, men lösningarna på problemet
            ser olika ut och Vänsterpartiet är ensamt om att ta tydlig ställning
            för att återinföra villkorlig halvtidsfrigivning. Detta är något
            som skulle frigöra resurser för en förbättrad vård för alla intagna,
            däribland dem med missbruksproblem.
          </p>
          <p xml:id="i-DX8jY6oKkj8xbcAdy9ctj6">
            En halvtidsfrigivning och större möjligheter till behandlingsformer
            utanför anstalt skapar också mer luft på anstalterna, dvs. beläggningsgraden
            blir lägre. Detta är något som är nödvändigt för att kunna skilja
            på och flytta runt intagna med olika behov och problematik. Överbeläggningen
            har i stället lett till att många klienter varit felplacerade,
            vilket drabbat både dem själva och andra klienter på ett negativt
            sätt. En satsning på arbetet inom frivården är nödvändig. Frivården
            står utan de pengar som årligen satsas inom ramen för Kriminalvårdens
            särskilda narkotikasatsning.
          </p>
          <p xml:id="i-4U6Y7UfLB8fjV6hJDkPxAx">
            Detta är en stor brist eftersom även frivården skulle behöva
            ytterligare resurser för att möta klienter med missbruksproblem
            med särskilt anpassad verksamhet. Det är också nödvändigt med
            ett större inslag av vårdkedjetänkande från anstalt ut i frivården.
            Frivården bör alltså få del av kriminalvårdens särskilda narkotikasatsning.
            Detta bör riksdagen som sin mening ge regeringen till känna.
          </p>
          <p xml:id="i-9PGNLv1uEisFAKj8GQiEbf">
            En särskilt utsatt situation har de kvinnor som är intagna på
            anstalt, varav en mycket stor andel har missbruksproblem. Många
            av dessa har också utsatts för fysiska och sexuella övergrepp
            och har stått i beroendeställning till missbrukande män. Denna
            problematik måste särskilt uppmärksammas.
          </p>
          <p xml:id="i-EVsufwnNnXSwo1G11Pj7Ta">
            Brottsförebyggande rådet (Brå) fick i uppdrag att utvärdera den
            särskilda narkotikasatsningen (senaste Brå-rapport 2007:25). Det
            konstaterades att det finns stora brister i hur motivationsavdelningarna
            fungerar. Det saknas tillräcklig sysselsättning och det saknas
            fler fritidsaktiviteter utanför anstalt. Samtidigt konstaterades
            att de utredningar och motiverande samtal som skulle föra de intagna
            vidare inte fungerade. 2006 fick Brå i uppdrag att göra en förnyad
            utvärdering av narkotikasatsningen, och den visar att motivationsavdelningarna
            på behandlingsanstalterna tagit ett påtagligt kliv i positiv riktning,
            men att det på behandlingsavdelningarna inte kan tydas någon sådan
            positiv utveckling. Problemen på motivationsavdelningarna bör
            lösas genom utbildningsinsatser för personalen och en insikt om
            att motivationsarbete måste förenas med rehabilitering, sysselsättning
            och utbildning. Det bör också diskuteras om motivationsavdelningar
            kan införas i flera steg för att undvika ett alltför blandat klientel
            i fråga om hur långt man har kvar till att flyttas till behandlingsavdelning.
          </p>
          <p xml:id="i-JExcY73FeAV8Nd1DpommDm">
            Ett annat stort generellt problem inom kriminalvården är bristen
            på åtgärder för att ordna upp de intagnas situation i övrigt,
            när det gäller t.ex. sysselsättning och bostad. För personer med
            missbruk är detta ännu viktigare än för de övriga intagna, men
            alltför ofta ställer man krav på den dömde att ta itu med drogproblem
            innan annan hjälp tar vid. Dessa processer borde i stället äga
            rum parallellt och bör finnas med i tänkandet både på motivations-
            och behandlingsavdelningar. Det kräver också goda kontakter med
            frivård och socialtjänst och att denna kedja fungerar väl.
          </p>
          <p xml:id="i-35tAGp85T2FVwuXDKmKuis">
            På behandlingsavdelningarna ser vi ett behov av en större mångfald
            av behandlingsformer. I dag erbjuds endast kognitiva terapier,
            vilka inte passar alla. Samtidigt är det viktigt att behandlingsmetoderna
            är evidensbaserade, dvs. de ska ha stöd i forskning och konstateras
            ha en effekt innan de tas i bruk. Det är också nödvändigt med
            utbildad personal. Tillgången till sjuksköterskor, psykologer,
            kuratorer och läkare måste säkras inom kriminalvården. Tidigare
            i kriminalvårdens historia fanns en mängd behandlingsformer, men
            många av dem var mer eller mindre hemsnickrade och man saknade
            utbildad personal. Att gå tillbaka till detta vore fel, men målsättningen
            måste vara att erbjuda en större mångfald. Kriminalvården kan
            aldrig ha en tillräcklig bredd i sina behandlingar och bl.a. därför
            är det viktigt med friare behandlingsformer.
          </p>
          <p xml:id="i-5phzTnnap8G8hW91HsHs9m">
            Det bör också finnas större öppenhet än i dag att se behandlingar
            med Subutex och Metadon som alternativ. I dag är det endast en
            anstalt som tillåter detta.
          </p>
          <p xml:id="i-NLh3osTBMdEpKUdB7GRSBh">
            Vad som ovan anförs om mångfald av behandlingsprogram inom kriminalvården
            och att behandlingsarbete på anstalt i högre grad ska omfattas
            av en helhetssyn på individens sociala situation. Detta bör riksdagen
            som sin mening ge regeringen till känna.
          </p>
          <p xml:id="i-BMQqTnFKVqp89nUUurd8Uj">
            Att hålla avdelningar för missbrukare drogfria är viktigt. Men
            det gedigna säkerhetsarbetet på senare år har inneburit att det
            nu saknas balans mellan å ena sidan säkerhetstänkandet med högre
            murar, mer taggtråd och mer kontroll, å andra sidan behandlingsinsatserna.
            Resultatet blir ett dåligt behandlingsklimat där man får svårt
            att uppnå resultat, samtidigt som resurserna till behandling minskar.
          </p>
          <head type="h1" xml:id="i-WmrXkLXoAHGd45FLcxx962">
            16 Tullen och polisen
          </head>
          <p xml:id="i-U1tjJGTwsMSrBbXeRiESfd">
            Nästan all narkotika i Sverige kommer från utlandet och alltmer
            narkotika förs in över Sveriges gränser. Vi behöver noga överväga
            om inte neddragningarna i tullens budget varit för stora. Nya
            satsningar skulle kunna resultera i en minskad införsel av narkotika
            och därmed stora samhällsekonomiska vinster. Även gränsdragnings-
            och samarbetsfrågor mellan polis och tull behöver diskuteras.
            Detta t.ex. när det gäller tullens befogenheter till legitimations-
            och passkontroller.
          </p>
          <p xml:id="i-D5L78oZQouzcdSWZJEEL2Q">
            När det gäller polisens insatser publicerade Mobilisering mot
            narkotika en rapport där det konstaterades att arbetet är alltför
            inriktad på kvantitet i stället för på kvalitet. Med andra ord
            riktas insatserna i alltför hög grad på att ta urinprov på enskilda
            missbrukare. Detta går hand i hand med en minskad satsning på
            att komma åt distributionen.
          </p>
          <p xml:id="i-TJgSHhUaD2QNSagDeUNUYD">
            Vänsterpartiet efterlyser därför en förnyelse där mål sätts upp
            på ett mer kvalitativt sätt. Trenden är en tydlig och allvarlig
            konsekvens av kriminaliseringen av eget bruk. Ett mer effektivt
            arbete mot narkotika borde kunna uppnås genom att polisen fokuserar
            mer på distributionen.Vad som ovan anförs om att polisen bör fokusera
            mer på distributionen av narkotika bör riksdagen som sin mening
            ge regeringen till känna.
          </p>
          <p xml:id="i-BCAPH7YPjms5QvH4z22EwY">
            Även Brottsförebyggande rådet har konstaterat att det finns mycket
            att utveckla i arbetet mot distributionen och pekar på konkreta
            åtgärder och förslag på strategier. Det kan också vara effektivt
            att rikta in arbetet mot de pengar som narkotikaförsäljningen
            resulterar i (Brå-rapporterna 2007:4 och 2007:7).
          </p>
          <p xml:id="i-7ZQPkbvXA9QCKUZZi7XZuo">
            Vänsterpartiet har länge förespråkat en stark ekobrottsmyndighet
            och föreslagit att myndigheten ska få mer resurser för att verka
            mot finansieringen av den grova organiserade brottsligheten för
            att slå ut den.
          </p>
        </div>
        <div type="motSignatures">
          <list>
            <item xml:id="i-R9UcB7EUvqCu6TEnix1ZTa" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-BEMpDtefjdGsu1nUQuHiTS" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-YaU9LZUKhRpYpP5P613M4a" who="i-7Gy2xwC7Jyimjy9QTKnQEf">
              Rossana Dinamarca (v)
            </item>
            <item xml:id="i-8PH1ucePRnkwmJEPReEjq4" who="i-5CH7vHLGXLfDB5Tn7xx95V">
              Siv Holma (v)
            </item>
            <item xml:id="i-isV3ZZZsa7AXegZ1hmxG7" who="i-548HUVvKe8n48M3pQmFeUC">
              Amineh Kakabaveh (v)
            </item>
            <item xml:id="i-3k86DfF81CaaCNyPuTrJun" who="i-du5LHNwBWrCH1am94GCk1">
              Eva Olofsson (v)
            </item>
          </list>
        </div>
      </div>
    </body>
  </text>
</TEI>
