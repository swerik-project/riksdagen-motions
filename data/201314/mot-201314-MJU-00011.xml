<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-MJU-00011">
  <teiHeader>
    <fileDesc>
      <titleStmt>
        <title>med anledning av prop. 2013/14:39 På väg mot en giftfri vardag – plattform för kemikaliepolitiken</title>
        <author corresp="i-ST3KmJ7dwych9bUEkWZEu6">av Åsa Romson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2013/14:39 På väg mot en giftfri vardag – plattform för kemikaliepolitiken</title>
          <idno type="rdwebb">H102MJ11</idno>
          <rs type="number">MJ11</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H102MJ11/text</ref>
          <ref type="dokument_url_html">http://data.riksdagen.se/dokument/H102MJ11</ref>
          <ref type="dokumentstatus_url_xml">http://data.riksdagen.se/dokumentstatus/H102MJ11</ref>
          <ref type="doc">http://data.riksdagen.se/fil/E127AB5F-5E4C-4798-A9C0-2FA8BB04A3F8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-4ToZKXwJCk1bD19mTGPWWL" type="basedOn"/>
        <correspContext corresp="i-4ToZKXwJCk1bD19mTGPWWL">
          <ref>Proposition 2013/14:39</ref>
        </correspContext>
        <correspAction xml:id="i-WyJs1YXQ5rMXnqynH4HC2U" type="signed"/>
        <correspContext corresp="i-WyJs1YXQ5rMXnqynH4HC2U">
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-V1piU7dAy9T73Gqt6tm91j"/>
        </correspContext>
        <correspAction xml:id="i-U2psyGFX2TaCnsscodTvHV" type="referral">
          <date when="2014-01-23"/>
        </correspAction>
        <correspAction xml:id="i-5MxkzNtaEH7EUmDMuc3ene" type="referral">
          <date when="2014-01-23"/>
        </correspAction>
        <correspAction xml:id="i-N5Yphb4oqQDmGUHiyEaLZk" type="dismissal">
          <date when="2014-01-22"/>
        </correspAction>
        <correspAction xml:id="i-F1d5Qiz8kEXiSBkB1YbjEV" type="dismissal">
          <date when="2014-01-22"/>
        </correspAction>
        <correspAction xml:id="i-V7RQxwThoYzsczicqBxwes" type="submission">
          <date when="2014-01-17"/>
        </correspAction>
        <correspAction xml:id="i-BGLiBFPEt4TigTzQPzT1o5" type="transfer">
          <date when="2014-01-17"/>
        </correspAction>
        <correspAction xml:id="i-RW1yTDPBvbe4EfmCYHsTS" type="assigned"/>
        <correspContext corresp="i-RW1yTDPBvbe4EfmCYHsTS">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-BNLKoza8A5ZFZZckUPwN7x">
            Förslag till riksdagsbeslut
          </head>
          <list style="ol">
            <item xml:id="i-7ebeETuD9qaRetjw4k1aS2">
              Riksdagen tillkännager för regeringen som sin mening vad som
              anförs i motionen om att utnyttja möjligheterna till nationell
              reglering på det icke-harmoniserade området.
            </item>
            <item xml:id="i-LypBTL4c8eGxXufkXgB6sP">
              Riksdagen tillkännager för regeringen som sin mening vad som
              anförs i motionen om att förbjuda bisfenoler i produkter som kommer
              i kontakt med livsmedel och i kvitton.
            </item>
            <item xml:id="i-9pcbTAAieif28Hrc2xPJEd">
              Riksdagen tillkännager för regeringen som sin mening vad som
              anförs i motionen om förbud mot ftalater i leksaker, barnvårdsprodukter
              och textil samt i konsumentprodukter.
            </item>
            <item xml:id="i-GgadbEQPfE5f1T2yuC475W">
              Riksdagen tillkännager för regeringen som sin mening vad som
              anförs i motionen om att förbjuda propyl- och butylparaben i kosmetik-
              och hygienprodukter.
            </item>
            <item xml:id="i-PG87Apk6KUW4CPofySEXCF">
              Riksdagen tillkännager för regeringen som sin mening vad som
              anförs i motionen om att återinföra förbudet mot deka-DBE.
            </item>
            <item xml:id="i-RnvaKjSni8D2feeLZsPRTn">
              Riksdagen tillkännager för regeringen som sin mening vad som
              anförs i motionen om att förbjuda blyhagel och fiskesänken med
              bly.
            </item>
            <item xml:id="i-FwENTdtnzi6yjdd69W1MQr">
              Riksdagen tillkännager för regeringen som sin mening vad som
              anförs i motionen om att helt förbjuda perkloretylen.
            </item>
            <item xml:id="i-PecmfFfC3HRsetsEVScHJG">
              Riksdagen tillkännager för regeringen som sin mening vad som
              anförs i motionen om att förbjuda farliga ämnen i byggprodukter.
            </item>
            <item xml:id="i-Xuu3vuM139Ewfwq7HcGPHR">
              Riksdagen tillkännager för regeringen som sin mening vad som
              anförs i motionen om att återinföra skatten på kadmium i konstgödsel.
            </item>
            <item xml:id="i-UpJ1eEAZFKdJXmPYFYedZZ">
              Riksdagen tillkännager för regeringen som sin mening vad som
              anförs i motionen om att avskaffa undantaget från bekämpningsmedelsskatt
              för träskyddsmedel.
            </item>
            <item xml:id="i-H4ZnT1pXj4awAB9kqQPrWb">
              Riksdagen tillkännager för regeringen som sin mening vad som
              anförs i motionen om att skyndsamt gå vidare med Kemikalieinspektionens
              förslag till skatter på kemikalieområdet.
            </item>
            <item xml:id="i-MyTHRvHVCY7KcCCmXa62VJ">
              Riksdagen tillkännager för regeringen som sin mening vad som
              anförs i motionen om att alla ämnen som används vid byggnation
              bör införas i en obligatorisk loggbok, åtminstone vid byggande
              av flerfamiljsbostadshus.
            </item>
            <item xml:id="i-Ne7qWew66AjkZ25e7LwuJ4">
              Riksdagen tillkännager för regeringen som sin mening vad som
              anförs i motionen om att inom EU driva på för obligatoriska innehållsförteckningar
              på varor, till en början för textil.
            </item>
            <item xml:id="i-XtmN77bos8fEByjbnZR3VM">
              Riksdagen tillkännager för regeringen som sin mening vad som
              anförs i motionen om en nationell databas för farliga ämnen i
              varor.
            </item>
            <item xml:id="i-JV9aaPiTVtg9gcwCMXTRoo">
              Riksdagen tillkännager för regeringen som sin mening vad som
              anförs i motionen om att stoppa flytten av Miljöstyrningsrådet
              till Konkurrensverket.
            </item>
            <item xml:id="i-NkTwzh8N67HqwbhWpmVDAV">
              Riksdagen tillkännager för regeringen som sin mening vad som
              anförs i motionen om att inrätta ett centrum för substitution.
            </item>
            <item xml:id="i-Ln3cFY5h4ry4AQCGNPcRXL">
              Riksdagen tillkännager för regeringen som sin mening vad som
              anförs i motionen om att ge Kemikalieinspektionen i uppdrag att
              stödja kommunerna med att ta fram handlingsplaner för giftfria
              förskolor.
            </item>
            <item xml:id="i-Jtq6NrcMZYz9kCyBTcGVmH">
              Riksdagen tillkännager för regeringen som sin mening vad som
              anförs i motionen om tillsyn och sanktioner.
            </item>
            <item xml:id="i-BY322TWXdRSSBNNn5mPaK2">
              Riksdagen tillkännager för regeringen som sin mening vad som
              anförs i motionen om att skärpa och differentiera skatten på bekämpningsmedel.
            </item>
            <item xml:id="i-Jq9ewRK1EWZkyQA93RE6xP">
              Riksdagen tillkännager för regeringen som sin mening vad som
              anförs i motionen om att användning av stråförkortningsmedel inte
              ska tillåtas.
            </item>
            <item xml:id="i-Atrf7r99Ciy8G9Gs9omqGD">
              Riksdagen tillkännager för regeringen som sin mening vad som
              anförs i motionen om en samlad strategi för kemikalieanvändningen
              inom livsmedelsproduktionen.
            </item>
            <item xml:id="i-Xiq6i3iSXp46Y2GJpok8Ro">
              Riksdagen tillkännager för regeringen som sin mening vad som
              anförs i motionen om att verka för att det ska klargöras att nationella
              begränsningar får införas även för ämnen som regleras inom Reach.
            </item>
            <item xml:id="i-FrGZEaoo27EtsBDnufCkqM">
              Riksdagen tillkännager för regeringen som sin mening vad som
              anförs i motionen om att utvidga substitutionsprincipen.
            </item>
            <item xml:id="i-NfYCokFSXXUzPkzftC4Fr5">
              Riksdagen tillkännager för regeringen som sin mening vad som
              anförs i motionen om forskning för bedömning av farliga ämnen.
            </item>
            <item xml:id="i-7UQsQxYvk9qT8Pqq1srbrA">
              Riksdagen tillkännager för regeringen som sin mening vad som
              anförs i motionen om åtgärder vid bristfälliga underlag vid registrering
              av ämnen inom Reach.
            </item>
            <item xml:id="i-TTUArKWjyf97UQEEK8ws2i">
              Riksdagen tillkännager för regeringen som sin mening vad som
              anförs i motionen om en mer aktiv uppföljning av bristfälliga
              uppgifter till Echa.
            </item>
            <item xml:id="i-Cvto7SSY2HpA2HJqmkjYmp">
              Riksdagen tillkännager för regeringen som sin mening vad som
              anförs i motionen om en internationell kemikaliepanel.
            </item>
            <item xml:id="i-ApvgD5ivy9ZMy5VAEE7bTP">
              Riksdagen tillkännager för regeringen som sin mening vad som
              anförs i motionen om en internationell ramkonvention om kemikalier.
            </item>
          </list>
        </div>
        <div type="motContent">
          <head xml:id="i-7utBD9iYPK8TmTnjspKrQk" type="h1">
            Inledning
          </head>
          <p xml:id="i-L6tLMbXykirBk6t7bK96jt">
            Giftfri miljö är ett av de 14 av 16 miljökvalitetsmål som Naturvårdsverket
            bedömer inte kommer att kunna nås till 2020 med nuvarande politik.
            Det är därför mycket välkommet med en kemikalieproposition för
            att öka takten i arbetet för en giftfri miljö. Inriktningen i
            propositionen är i allmänhet mycket bra och ligger väl i linje
            med en del av det som Miljöpartiet drivit länge (se t.ex. partimotion
            2010/11:MJ449 Ansvarsfull kemikaliepolitik).
          </p>
          <p xml:id="i-JQpPNg9M57W7thCcTq8qsa">
            Försiktighetsprincipen är vägledande för Miljöpartiet. Globalt
            sett finns det uppskattningsvis 100 000 olika kemiska ämnen på
            marknaden. Kunskapen om dessa är många gånger bristfällig, men
            det får aldrig bli en ursäkt för passivitet när det finns misstankar
            om att ett ämne är farligt.
          </p>
          <p xml:id="i-9YR2vxV7JGPYQ9fpK9ghw5">
            Det är viktigt att klargöra prioriteringarna. I en globaliserad
            värld med omfattande handel är internationella regleringar att
            föredra framför regionala eller nationella regler, förutsatt att
            samma nivå på skyddet för människor och miljö uppnås. Nationella
            krav är att föredra framför lokala krav. Men i brist på internationellt,
            europeiskt eller nationellt agerande behövs handling på nationell
            respektive kommunal nivå eller konsumentnivå.
          </p>
          <p xml:id="i-QiZGdMRge1pHGFFtMDx6En">
            Vi menar att förbud och regleringar i allmänhet är det bästa
            sättet att minska spridningen av och exponeringen för farliga
            ämnen. Det kan inte rimligen ligga på konsumenterna att navigera
            genom en svårgenomtränglig djungel av kemiska ämnen och enbart
            med hjälp av sin konsumentmakt välja bort ämnen som kan förekomma
            i alla möjliga varor vi omger oss med. För ämnen som över huvud
            taget inte bör förekomma, eller åtminstone inte för vissa användningsområden,
            är det betydligt enklare att förbjuda eller på andra sätt reglera
            användningen än att minska användningen med hjälp av ekonomiska
            styrmedel. Men där förbud eller regleringar inte kan användas,
            t.ex. på grund av hinder på EU-nivå, bör ekonomiska styrmedel
            användas. Där ekonomiska styrmedel inte kan användas, t.ex. av
            praktiska skäl, bör mjukare styrmedel som information eller offentlig
            upphandling användas.
          </p>
          <p xml:id="i-NzK3ffLjM6csdz7a6Hh1i">
            I propositionen läggs tonvikten på hur Sverige bör prioritera
            och handla för att driva på EU:s kemikaliepolitik Reach. Propositionen
            tar också upp åtgärder vi kan vidta i Sverige utan att vänta på
            EU, och en mix av administrativa, ekonomiska och informativa styrmedel.
            Noterbart är dock att propositionen inte utmynnar i ett enda förslag
            till riksdagsbeslut, förutom två mindre sidoärenden som lagts
            in i samma proposition. I stället handlar det om fortsatta utredningar
            och allmänt hållna viljeyttringar, ibland så vaga som det bör
            undersökas om det finns ett behov av det ena och det andra. Efter
            sju års regerande och efter underlag från Kemikalieinspektionen,
            Miljömålsberedningen och ännu tidigare Miljömålsrådet är det beklagligt
            att regeringen inte hunnit längre än så.
          </p>
          <p xml:id="i-4GEqE8rJCjBpWVJe4dE9PQ">
            Inriktningen i propositionen att i huvudsak verka för att förbättra
            EU:s kemikaliepolitik gör att propositionen är för snäv för att
            motsvara underrubriken plattform för kemikaliepolitiken. Betoningen
            av EU-nivån är logisk ur en synpunkt, ologisk ur en annan. Kemikaliepolitiken
            är i stora delar harmoniserad på EU-nivå, varför utrymmet för
            Sverige att gå före med egna förbud eller andra regleringar av
            farliga ämnen är begränsat. Samtidigt vet vi att det är en mycket
            långsam process att få igenom regleringar på EU-nivå. Det finns
            därför all anledning att utnyttja det utrymme som finns för nationell
            reglering.
          </p>
          <p xml:id="i-XtaPrhEHMciGpM2tKKV4mc">
            Dessutom finns en rad andra instrument som kan och bör användas
            mer aktivt på nationell nivå. Till dessa hör skatter och avgifter,
            tillsyn och information. Det finns också ett utrymme för den nationella
            tillämpningen av EU:s regelverk, och det finns ett utrymme för
            medlemsstater att vidta åtgärder mot företag som lämnat bristfällig
            information till EU:s kemikaliemyndighet i samband med registreringsprocessen.
          </p>
          <p xml:id="i-Xc4K1BzqmL4QqgjEiexgte">
            Flera kommuner uppvisar ett betydligt större engagemang och en
            större vilja att använda de instrument som trots allt står till
            buds än vad regeringen gör. Kommuner arbetar med sanering av lokaler
            där barn vistas, med upphandling, med tillsyn och med information.
            De mest framåtriktade kommunerna tar fram ambitiösa handlingsplaner
            för en giftfri miljö. Mindre kommuner saknar dock kompetens och
            kan behöva stöd för motsvarande arbete. Mot den bakgrunden bör
            riksdagen motsätta sig den försämring av stödet till större hänsyn
            i offentlig upphandling som regeringen nu håller på att genomdriva.
          </p>
          <p xml:id="i-ApDP7eojD1u3HtZxrcQGvN">
            Jordbruket är ett svart hål i regeringens kemikaliepolitik. Om
            jordbruket får ett fribrev kan vi aldrig nå en giftfri vardag,
            särskilt inte på landsbygden.
          </p>
          <p xml:id="i-Br2i8dBb9js14SwUGpBG2A">
            I fortsättningen börjar vi med det som bäst behövs för att propositionen
            ska ta ett rejält kliv på vägen mot en giftfri vardag och leva
            upp till ambitionen i underrubriken: den nationella nivån.
          </p>
          <head xml:id="i-7wFtX4g6nuWJTjvUxsYa7U" type="h1">
            Åtgärder på nationell nivå
          </head>
          <head xml:id="i-8ojeiGL17bRfzjMz2EVs8g" type="h2">
            Nationella regleringar
          </head>
          <p xml:id="i-79EaCfuQ3Xx69oCpYzEYD9">
            Vid omläggningen av miljömålssystemet för några år sedan betonades
            vikten av att ta större hänsyn till var det finns nationell rådighet.
            En enig miljömålsberedning föreslog att regeringen skulle ge Kemikalieinspektionen
            i uppdrag att, som ett steg mot målet om ett innovationsdrivande
            Reach II, studera möjligheten att införa nationella regleringar
            som hävstång för att utveckla substitutionsprincipen på EU-nivå.
            Beredningen ansåg att uppdraget borde redovisas senast 2013. 1
            Vi kan konstatera att regeringen lämnade uppdraget till Kemikalieinspektionen
            först i slutet av juni 2013, och då sedan Miljöpartiet hade påtalat
            regeringens passivitet på den punkten i medierna.
          </p>
          <p xml:id="i-D7m8WG5JSWMBp691vdMu3C">
            I en intervju bara några dagar efter att propositionen beslutades
            av regeringen argumenterade Centerpartiets ledare i en tidningsintervju
            för vikten av nationella förbud. Enligt tidningen sade hon: Om
            EU inte är beredd att förbjuda eller fasa ut vissa skadliga ämnen
            så måste enskilda EU-länder få gå före ... Sverige kan driva på.
            Det är viktigt vi är tydliga med vad vi tycker. Frustrationen
            växer när EU-byråkratin inte hänger med i den snabba takt som
            giftiga ämnen kommer in på marknaden. Då är det viktigt att enskilda
            medlemsländer tillåts gå före. 2
          </p>
          <p xml:id="i-AruFsqJ7wQtzvXGZbpdev2">
            Detta är en välkommen omsvängning. Alliansregeringen började
            nämligen med att riva upp ett beslut från den förra regeringen
            om att förbjuda det bromerade flamskyddsmedlet dekaDBE i möbler
            och textilier – varor som tar in dessa ämnen i våra hem. Därmed
            svek man de företag som tagit initiativ för att fasa ut detta
            miljögift.
          </p>
          <p xml:id="i-W7Na53eZEvkr2EGhncWhZF">
            Som exempel på ämnen som Sverige bör gå före med nämnde Annie
            Lööf i artikeln att bisfenol A ska fasas ut helt, att ftalater
            inte bara ska vara förbjudna i leksaker utan också i barnkläder,
            och att farliga parabener i solkrämer på sikt tas bort. Det är
            bra förslag, men tyvärr motsvaras de inte av några skarpa förslag
            i propositionen.
          </p>
          <p xml:id="i-GyiJMmypC12JAtctaqfndU">
            Propositionens skrivningar om möjligheten att använda nationella
            regleringar är tvärtom svaga: I undantagsfall kan Sverige ha anledning
            att överväga nationell lagstiftning inom det icke-harmoniserade
            området för att skydda människors hälsa eller miljön. Det finns
            flera exempel där Sverige har infört nationella förbud eller andra
            regleringar för ämnen och användningsområden och som senare har
            följts av en EU-reglering eller en reglering på global nivå (se
            avsnitt 5.2.1). Bedömningen av i vilka fall Sverige kan tänkas
            gå före med nationella förbud bör bygga på en strategisk analys
            som bl.a. innefattar en avvägning av de nationella insatsernas
            negativa effekter för svenska företags konkurrenskraft och den
            inre marknadens funktion och nyttan av insatserna för människors
            hälsa eller miljön. (S. 22)
          </p>
          <p xml:id="i-Ewrys7JQW3ADu3Cs2tk5bt">
            Här behöver riksdagen sätta ned foten och klargöra att Sverige
            ska vara aktivt inte bara i EU utan också vid behov nyttja de
            möjligheter som finns till nationell reglering på det icke-harmoniserade
            området. Vi föreslår att riksdagen gör allvar av centerledarens
            löfte om att gå före. Mer precist menar vi att Sverige på egen
            hand bör gå före med:
          </p>
          <list style="ul">
            <item xml:id="i-WUAGxhkqV3wQEw46xXcBDB">
              Bisfenoler: I produkter som kommer i kontakt med livsmedel och
              kvitton bör bisfenol A förbjudas, liksom andra bisfenoler såvida
              inte producenten kan visa att ämnet, såvitt känt, saknar farliga
              egenskaper. På sikt bör bisfenol A kunna fasas ut helt, men användningsområden
              som t.ex. bilrutor är inte så problematiska att det är prioriterat
              att driva igenom ett nationellt förbud.
            </item>
            <item xml:id="i-P7Fwgqs2BsC3QeczbXfKWM">
              Ftalater: Ftalaterna DEHP, DBP och BBP är i dag förbjudna i alla
              leksaker och barnvårdsartiklar, medan DINP, DIDP och DNOP endast
              är förbjudna om produkterna kan stoppas i munnen. Förbuden bör
              utsträckas till textil och för DINP, DIDP och DNOP även till samtliga
              leksaker och barnvårdsartiklar. Sverige bör även stödja Danmark
              som planerar att förbjuda ftalaterna DEHP, DBP, DIBP och BBP i
              konsumentprodukter 2015. Ju fler EU-länder som driver samma sak,
              desto lättare att få igenom begränsningar på EU-nivå.
            </item>
            <item xml:id="i-WkkPJV2rGnTrnGoNzFRRaw">
              Parabener: Propyl- och butylparaben bör förbjudas i kosmetik-
              och hygienprodukter. Även här är Danmark ett föredöme, som förbjudit
              dessa parabener i produkter som är avsedda för barn under tre
              år och arbetar för att motsvarande förslag ska införas även på
              EU-nivå.
            </item>
            <item xml:id="i-UQ9enntM7sUcirvJTobqmY">
              Därutöver ser vi några andra lågt hängande frukter som redan
              funnits, planerats eller av andra skäl kan vara lämpliga att börja
              med att ta tag i.
            </item>
            <item xml:id="i-UxLPCgbBdm1Wh43ePXW2Q4">
              Förbud mot dekaDBE. Sverige bör återinföra förbudet som den borgerliga
              regeringen avskaffade mot det bromerade flamskyddsmedlet deka-DBE
              i möbler och textilier.
            </item>
            <item xml:id="i-4ZiY8tahgHJipvfFeS9CjQ">
              Förbud mot blyhagel. Den socialdemokratiska regeringen i samarbete
              med Miljöpartiet och Vänsterpartiet beslutade om ett förbud mot
              blyammunition som aldrig hann införas innan den nya borgerliga
              regeringen rev upp det. Dock bör kuljakt undantas, eftersom miljövinsterna
              är mindre och konsekvenserna för djurskyddet större. Däremot bör
              rimligen även försäljning av fiskesänken med bly förbjudas, eftersom
              dessa precis som blyammunitionen bidrar till blyförgiftning hos
              sjöfåglar och eftersom det finns fullgoda alternativ.
            </item>
            <item xml:id="i-JPtgWm1jPsaJCy62jAr8nA">
              Förbud mot perkloretylen. Det miljö- och hälsoskadliga lösningsmedlet
              är sedan länge förbjudet i konsumentprodukter men är fortfarande
              tillåtet i kemtvättar, trots att det numera finns alternativ som
              är betydligt bättre ur miljösynpunkt. Perkloretylen bör därför
              fasas ut även i kemtvättar.
            </item>
            <item xml:id="i-8ALbrfM8UTnyWd8nPpCjwy">
              Förbud mot farliga ämnen i byggprodukter. Regeringen bör följa
              Kemikalieinspektionens förslag om att utreda nationella begränsningar
              för farliga ämnen i byggprodukter (se mot. 2013/14:C208 Kemiska
              ämnen i byggprodukter).
            </item>
          </list>
          <p xml:id="i-5XfWxwT6c9e4JZrnWsCpQ7">
            Att genomföra ovan föreslagna förbud vore också att bättre leva
            upp till de löften en bred majoritet av riksdagens partier tog
            ställning för inför riksdagsvalet 2010.
          </p>
          <head xml:id="i-T7DrzXACNfkpBPSVtcRBc8" type="h2">
            Ekonomiska styrmedel
          </head>
          <p xml:id="i-BBGdiHpor4U5X5fVodFwPw">
            Farliga ämnen bör som nämnts i första hand förbjudas snarare
            än göras dyrare genom ekonomiska styrmedel, men där det är svårt
            eller tar mycket lång tid kan ekonomiska styrmedel vara ett bra
            sätt att påbörja en utfasning. Regeringen har tillsatt en särskild
            utredare om ekonomiska styrmedel på kemikalieområdet (dir. 2013:127),
            vilket Miljöpartiet välkomnar. Direktiven är dock för snäva och
            defensiva. Utredningen ska i för hög utsträckning upprepa arbete
            som redan gjorts av Kemikalieinspektionen (rapport 1/13 När kan
            ekonomiska styrmedel komplettera regleringar inom kemikalieområdet?).
            Utredningen får dessutom föreslå skatter på olika områden. Bättre
            hade varit om utredningens fokus i stället hade lagts på att lägga
            konkreta förslag på skatter på farliga ämnen, t.ex. genom att
            bygga vidare på Kemikalieinspektionens förslag. Med regeringens
            upplägg riskerar värdefull tid att förspillas i onödan.
          </p>
          <p xml:id="i-JgtCgivCDiSKTJWy9hNd5o">
            Det vore i så fall inte första gången regeringen tillsätter en
            utredning om ekonomiska styrmedel som egentligen mest syftar till
            att begrava en kemikaliefråga man inte vill ta i. Som tidigare
            nämnts valde den borgerliga regeringen att riva upp det förbud
            mot blyammunition som beslutats av den tidigare socialdemokratiska
            regeringen, men som plåster på såren lät man Kemi utreda ekonomiska
            styrmedel för blyammunition. Utredningen presenterades 2008 (rapport
            4/08 Ekonomiska styrmedel för bly i ammunition), men har inte
            genomförts.
          </p>
          <p xml:id="i-21FzrqxA5SAUZvPy52T7r8">
            Vissa ekonomiska styrmedel bör kunna införas mer omgående utan
            alltför stort vidare utredningsarbete. Allra enklast torde det
            vara att återinföra den skatt på kadmium i handelsgödsel som regeringen
            tidigare tagit bort och som i praktiken fungerade som ett gränsvärde
            på kadmium, i väntan på att den i propositionen föreslagna EU-strategin
            för kadmium beslutas och ger effekt. Från Miljöpartiets sida anser
            vi även att kvävedelen av handelsgödselskatten, där skatteintäkterna
            återfördes till näringen, bör återinföras, men då det är en fråga
            som snarare handlar om övergödning ligger den utanför det område
            som behandlas av denna proposition.
          </p>
          <p xml:id="i-JftRd7KTFgcrunq16NzPNu">
            I den tidigare nämnda rapporten kom Kemikalieinspektionen långt
            med arbetet med förslag om skatter på kemikalier i en rad konsumentprodukter:
            på bromerade flamskyddsmedel i hemelektronik, på bygg- och inredningsvaror
            som innehåller ftalater, på kläder som innehåller högfluorerade
            ämnen, biocider eller ftalater, på kvicksilver i ljuskällor och
            skatt på tvåtaktsoljor. Vi menar att det är bra förslag att gå
            vidare, även om det i det fortsatta arbetet kan vara värdefullt
            att även titta på produkter som främst används yrkesmässigt. Om
            regeringen inte avser återinföra det nationella förbudet mot bromerade
            flamskyddsmedel i möbler och textilier så som föreslås i denna
            motion bör man åtminstone införa skatt på dessa ämnen i dessa
            produkter. Därutöver bör träskyddsmedels undantag från bekämpningsmedelsskatt
            tas bort i enlighet med förslaget i motion 2013/14:Sk202 Träskyddsmedels
            undantag från bekämpningsmedelsskatt.
          </p>
          <p xml:id="i-QY8HX3Q5W8qn5XgKTo52S4">
            Det finns vissa principiella frågor som kan utredas närmare.
            Det är t.ex. viktigt att slå fast att syftet med skatter på farliga
            ämnen är att användningen ska undvikas. Skatten fyller därför
            ett viktigt syfte även om – ibland särskilt när – den inte inbringar
            nämnvärda intäkter till staten. Kostnaden för administrationen
            ska därför inte vägas mot skatteintäkterna utan mot kostnaden
            för andra politiskt möjliga sätt att minska användningen och spridningen
            av farliga ämnen.
          </p>
          <p xml:id="i-KHq9Whv2AUn6SodLx8qv28">
            Enligt ekonomisk teori bör miljöskatter sättas så att kostnaden
            motsvarar värdet av den beskattade produktens externa effekter.
            Dessa kan vara mycket svåra att beräkna för kemikalier. Eftersom
            ekonomiska styrmedel i vissa fall kan vara det instrument som
            återstår för att begränsa användningen av ett ämne där ett förbud
            vore mer optimalt är det heller inte alltid lika relevant som
            vid andra miljöskatter. På farliga ämnen kan en bättre princip
            vara att sätta skattens nivå efter den minskning som eftersträvas,
            så som var fallet med den av alliansregeringen borttagna skatten
            på kadmium i konstgödsel. En positiv bieffekt av skatter som baseras
            på halter av ämnen i en produkt är att företagen behöver redovisa
            halterna av ämnen i produkter.
          </p>
          <p xml:id="i-HLGPSgV6iADLj3b4EppuvU">
            Regeringen bör inte genom den nuvarande utredningen ytterligare
            förhala införandet av ekonomiska styrmedel för kemikalier. Regeringen
            bör ta fram tilläggsdirektiv som ger utredningen i uppdrag att
            skyndsamt ta fram konkreta förslag enligt ovan. Ambitionen bör
            vara att dessa ska kunna införas i samband med budgetpropositionen
            för 2015.
          </p>
          <head xml:id="i-WkbH9vLz9dWigj72YU9g9m" type="h2">
            Information om farliga ämnen i varor
          </head>
          <p xml:id="i-W8SHsgQyiEHGCPemALG6Dn">
            Konsumenter ska kunna känna sig trygga med att de produkter de
            köper är säkra i stället för att behöva lusläsa förpackningarna
            på varenda vara för att undvika ämnen. Men så länge farliga ämnen
            är tillåtna är det viktigt att det finns information så att konsumenter
            kan göra medvetna val. Det är dessutom särskilt viktigt för allergiker
            och andra som måste undvika vissa ämnen.
          </p>
          <p xml:id="i-Qzyo5rEFGba6U9Mme5tbvh">
            Miljöpartiet välkomnar att propositionen preciserar definitionen
            av vara samt att förutsättningarna för en loggbok för farliga
            ämnen i byggnader ska övervägas, något som vi tidigare motionerat
            om (motion 2013/14:C208 Kemiska ämnen i byggprodukter). I övrigt
            föreslås dock inga åtgärder som underlättar för konsumenterna
            att göra medvetna val.
          </p>
          <p xml:id="i-D7s6LeXWzTj5euCmFUukgp">
            Vi menar dock att inriktningen bör vara att det ska införas en
            obligatorisk loggbok avseende samtliga ämnen som används vid byggnation
            av åtminstone flerfamiljsbostadshus. Med ny kunskap upptäcks att
            ämnen som tidigare inte ansetts vara farliga kan vara det, särskilt
            i kombination med andra ämnen. Med tanke på byggnaders långa livstid
            och hushållens begränsade möjligheter att välja behövs bättre
            information till både allmänhet och myndigheter. Vi påminner om
            de stora problem och kostnader det har medfört att t.ex. identifiera
            användningen av PCB i byggnation för att sanera.
          </p>
          <p xml:id="i-SXRV2kxz5ZVWPfAATN7tUr">
            Över huvud taget saknar konsumenter i dag mycket av den information
            om ämnen i produkter som de skulle behöva för att kunna göra medvetna
            val och låta marknaden styra bort från farliga ämnen. Också forskningen
            har problem; forskare får ägna mycket tid åt att upptäcka ämnen
            som producenterna från början vet finns i varor. I avvaktan på
            mer verksamma styrmedel som förbud, begränsningar och skatter
            bör regeringen förbättra informationen till nedströmsanvändare
            och hushåll om farliga ämnen i varor.
          </p>
          <p xml:id="i-U9TW5CbcVPL1Q6G3NNVsCW">
            Ett sätt är att förstärka varutillsynen och offentliggöra resultaten.
            Miljöorganisationen Greenpeace gjorde nyligen en stor insats med
            sin uppmärksammade undersökning om farliga ämnen i namngivna barnkläder.
            3 Inte minst mot bakgrund av hur olika ämnen kan samverka med
            varandra kan även förekomster av ämnen som i sig inte är farliga
            och i små halter leda till allvarliga konsekvenser. Vi anser att
            offentliga tillsynsorgan borde kunna göra och offentliggöra motsvarande
            studier, i stället för som i dag när myndigheterna inte vill tala
            om resultatet av sina undersökningar.
          </p>
          <p xml:id="i-59vpk58ocTW5gGW4mxoWB2">
            Det bästa vore dock obligatoriska innehållsförteckningar för
            alla varor, gärna också med krav på att särskilt ange vilka ämnen
            som är särskilt farliga enligt vissa kriterier.
          </p>
          <p xml:id="i-XTFTm8YpPxSApPzQxgABtq">
            Textilier kan vara ett lämpligt område för ett första steg. Då
            detta kan ses som ett handelshinder inom EU är detta något som
            Sverige bör driva i EU. Om Sverige inte på egen hand kan införa
            obligatoriska innehållsförteckningar bör vi åtminstone kunna ålägga
            producenter och importörer att rapportera sina varors kemiska
            innehåll till en nationell databas. Inspiration kan hämtas från
            det frivilliga registret för byggmaterialprodukter – Basta.
          </p>
          <p xml:id="i-XXdefsTeRzNE39qn3WSDe">
            Därför bör regeringen ge i uppdrag till Kemikalieinspektionen
            att i samarbete med berörda myndigheter och eventuellt andra aktörer
            genomföra försök med en nationell databas avseende potentiellt
            farliga ämnen som används i varor. Det kan vara lämpligt att bedriva
            utvecklingsprojekt avseende varor med relativt långa produktcykler
            och lång livslängd i konsumentled, som bilar eller möbler. Ur
            ett barnperspektiv kan det också vara relevant att fokusera på
            produkter som leksaker och barnvårdsprodukter, textil och produkter
            som kommer i kontakt med livsmedel.
          </p>
          <head xml:id="i-KqSfKP6rUH99YbJZrw5qJe" type="h2">
            Offentlig upphandling och giftfria förskolor
          </head>
          <p xml:id="i-SaQ2vHAghsQYnBB819ZbN">
            Den offentliga upphandlingen är ett viktigt verktyg för att få
            fram giftfria varor – varor som sedan kan bli tillgängliga även
            på konsumentmarknaden och till och med sätta i gång dynamiska
            processer. Det klassiska exemplet är klorfritt papper. Det är
            också ett exempel på hur riktad teknikupphandling kan resultera
            i att bättre varor tas fram och kan nå marknaden. Vi anser att
            alliansregeringens försämring av stödet till miljöhänsyn vid offentlig
            upphandling genom överflytten av Miljöstyrningsrådet till Konkurrensverket
            ska hejdas. SKL:s förslag om att driva vidare Miljöstyrningsrådet
            kan vara ett intressant alternativ för att rådet ska kunna fortsätta
            vara en progressiv kraft.
          </p>
          <p xml:id="i-NUL7miUb63mWhUD5vtFqAK">
            Bättre möjligheter bör också ges till riktade teknikupphandlingar.
            Det centrum för substitution som regeringen tänker överväga skulle
            kunna vara ett värdefullt stöd om det infördes och inte bara övervägdes.
            Riksdagen bör redan nu ta ställning för att ett sådant bör införas.
            Centret skulle inte bara kunna ge stöd vid upphandling av giftfria
            produkter utan också av avgiftning av befintliga verksamheter,
            inte minst där barn vistas. I väntan på ett sådant centrum bör
            Kemikalieinspektionen ges i uppdrag att stödja kommunerna i framtagandet
            av handlingsplaner för giftfria förskolor.
          </p>
          <head xml:id="i-KEkYbL6uf2yiFtMeTQ4RtP" type="h2">
            Tillsyn och sanktioner
          </head>
          <p xml:id="i-AthrzEx5Nwsx7W5wtytcYc">
            I tidigare nämnda partimotion föreslog Miljöpartiet en intensifierad
            nationell tillsyn över farliga ämnen i varor. Kommunernas tillsynskampanjer
            uppvisar oroande resultat avseende återförsäljarnas kunskaper
            om vilka ämnen som finns i varor och om uppfyllandet av deras
            informationsskyldigheter till kunder enligt Reach. Det kan ifrågasättas
            om handelns omfattande brist på kunskap om ämnen i varor man saluför
            är förenlig med kunskapskravet i miljöbalken. 2 kap. 2 § lyder:
            Alla som bedriver eller avser att bedriva en verksamhet eller
            vidta en åtgärd skall skaffa sig den kunskap som behövs med hänsyn
            till verksamhetens eller åtgärdens art och omfattning för att
            skydda människors hälsa och miljön mot skada eller olägenhet.
            Här skulle en utveckling av praxis vara välkommen. Ofta brister
            det redan hos importörerna. Ansvar för tillsyn över importörer
            ligger på nationell nivå. Det finns oroande signaler om att Reachs
            krav på information till företag i efterföljande led inte heller
            efterlevs på ett tillfredsställande sätt. Detta är några exempel
            på hur den kommunala tillsynen behöver backas upp av en mer aktiv
            tillsyn på nationell nivå.
          </p>
          <p xml:id="i-CkZFkd4KaFJkKGTCFMiqSG">
            Men tillsynen är bara ett led i systemet. Upptäckta överträdelser
            behöver i ökad utsträckning leda till påföljd. Därför behövs också
            en förstärkning av miljöarbetet i olika led i rättssystemet. Detta
            är ett exempel på det behov som vi tidigare pekat på av att förstärka
            miljöåklagarna.
          </p>
          <head xml:id="i-mW9zGARULUqe3PueHpkU8" type="h2">
            Slopa jordbrukets fribrev
          </head>
          <p xml:id="i-F5VqZkWE2xyv3V4iPBr9TM">
            Under alliansregeringen har för lite gjorts åt jordbrukets användning
            av kemikalier. Tvärtom slopades skatten på kadmium i konstgödsel.
            Dessutom har regeringen år efter år tryckt på Kemikalieinspektionen
            att korta ned handläggningstider för godkännanden av bekämpningsmedel,
            så även i regleringsbrevet för 2014. Detta har gått ut över annat
            arbete, inte minst EU-arbetet, särskilt innan regeringen höjde
            anslagen till Kemikalieinspektionen för några år sedan.
          </p>
          <p xml:id="i-H3Ah65pAia5gYcMzF6Rgyf">
            Kemikalieinspektionens statistik visar att användningen av kemiska
            bekämpningsmedel har ökat i det svenska jordbruket under de senaste
            åren. 4 Nyligen kom ännu en larmrapport om bekämpningsmedel i
            grundvattnet. Det kan befaras förorena dricksvatten, särskilt
            på landsbygden där man får vatten från egen brunn. Bekämpningsmedelsrester
            förekommer också i vår mat. Miljöpartiet anser att skatten på
            bekämpningsmedel bör skärpas och differentieras med avseende på
            farlighet för miljö och hälsa (se mot. 2008/09:Sk322 Skatt på
            bekämpningsmedel). Vår vision om 100 procent ekologisk produktion
            är ett viktigt steg på väg mot en giftfri vardag. Förstärkt stöd
            till ekologisk produktion (se t.ex. mot. 2012/13:MJ445 Ekologisk
            livsmedelsproduktion) är också en del av en riktig plattform för
            kemikaliepolitiken.
          </p>
          <p xml:id="i-DVdHQ6fdK79xvBTzH4vmTL">
            Naturskyddsföreningen slog i höstas larm om att regeringens förslag
            till nationell implementering av EU-direktiv på växtskyddsområdet
            skulle försämra skyddet av människor och natur och leda till ytterligare
            ökad användning av bekämpningsmedel i jordbruket. Vi anser i likhet
            med Naturskyddsföreningen att implementeringen behöver kompletteras.
            Användning av stråförkortningsmedel som det reproduktionsstörande
            ämnet klormekvat, som i dag återfinns i 80 procent av den svenska
            rågen, bör inte vara tillåten. Det behövs också ett förbud mot
            nedvissning och ogräsbekämpning nära skörden.
          </p>
          <p xml:id="i-LzUWPKcVwmB3sqwAzyLDyY">
            Över lag behövs ett samlat grepp kring de kemikalier som kan
            hamna i vår mat, hela vägen från jord till bord. Regeringen bör
            ta fram en samlad strategi för kemikalieanvändningen inom livsmedelsproduktionen,
            som reglerar allt från livsmedelsindustrins processhjälpmedel
            och förpackningars kemiska egenskaper till information om användning
            av bekämpningsmedel på förpackningarna.
          </p>
          <head xml:id="i-C8P1SUezh6Q36myEjjPJ9D" type="h1">
            Åtgärder på EU-nivå och internationell nivå
          </head>
          <p xml:id="i-2dEAaFhobCkBFJDRvhK8fz">
            Tonvikten i regeringens förslag ligger som nämnts på EU-nivå.
            Inriktningen är i huvudsak bra. Miljöministern har dock själv
            ifrågasatt om det är taktiskt att försöka göra en större revidering
            av Reach, givet andra medlemsländers positioner i frågan, eller
            om det skulle riskera en urholkning. Det kan därför vara bra att
            vara beredd att också föreslå mindre men strategiska ändringar
            av Reach. Några sådana nämns nedan.
          </p>
          <p xml:id="i-AnMYvoS8bHvibAYDZu8gS8">
            Paradoxalt nog är den nationella nivån särskilt viktig för EU:s
            arbete i detta skede. Vi har redan berört nationella förbud som
            en hävstång för att utveckla Reach. Vi har också gett ett exempel
            på nationell implementering av EU:s regler, växtskyddsmedelsdirektivet.
            I tidigare nämnda partimotion föreslog vi att Sverige ska intensifiera
            arbetet med att föreslå nya ämnen för reglering inom ramen för
            Reach (något som regeringen också sedermera i viss utsträckning
            tillmötesgått) samt stärka tillsynen.
          </p>
          <head xml:id="i-NL7WbaonEdRAFKdEpF6Z3z" type="h2">
            Tydliggöra nationell rätt att gå före
          </head>
          <p xml:id="i-6F3DheB19mvawBU6i8kkZq">
            I december uppmärksammade medier ett förhandsavgörande från EU-domstolen
            från mars förra året. EU-domstolen menade att en medlemsstat inte
            kan införa nationella begränsningar för ämnen som finns i bilaga
            XVII (begränsningslistan) i Reach som går längre än de begränsningar
            som görs där. Det väcker frågan om hur och när man kan införa
            nationella begränsningar, t.ex. för ämnen som finns på kandidatlistan
            (bilaga XIV) i varor som inte regleras av särskilda direktiv.
            Miljöpartiet anser att regeringen ska verka för att det ska klargöras
            att nationella begränsningar får införas även för ämnen som regleras
            inom Reach.
          </p>
          <head xml:id="i-6BJbGpWH1bPJyUFBmnr13Q" type="h2">
            Utvidga substitutionsprincipen
          </head>
          <p xml:id="i-UZURS2tLFcbAcU863mY3B1">
            Substitution inom EU bör inte bara gälla vid viss tillståndsprövning
            utan i alla sammanhang, analogt med produktvalsprincipen i miljöbalken.
            Substitutionskrav bör således regleras att ställas vid all tillståndsprövning
            enligt Reach, samt även vid andra relevanta steg i förordningen
            vid registrering (krav kan ställas på t.ex. substitutionsplan)
            och utvärdering (substitut kan utvärderas) av kemikalier. Miljöpartiet
            anser att regeringen även bör verka för att substitution utvidgas
            till rättsligt krav i alla relevanta regelverk på EU-nivå, så
            att det krävs substitution vid såväl tillverkning som användning
            av kemiska ämnen, i likhet med vad som krävs i miljöbalken.
          </p>
          <head xml:id="i-Y8CjEk13C3cVTbLaghksAs" type="h2">
            Forskning
          </head>
          <p xml:id="i-MAXGeBJcCmCLWVEnCC7jkd">
            Inom EU, t.ex. vid livsmedelssäkerhetsmyndigheten Efsa, avgränsas
            beslutsunderlagen till forskning som utförts enligt industristandarden
            GLP. Det innebär att oberoende men högkvalitativ forskning från
            universitet och högskolor, som bedrivits med andra vetenskapligt
            robusta och inte sällan innovativa metoder, inte erkänns som beslutsunderlag.
            Det gör att beslutsfattandet inte sällan vilar på ett inaktuellt
            och ofullständigt vetenskapligt underlag. Ansatsen att sträva
            efter vetenskaplighet förbyts därmed snarast i sin motsats. Miljöpartiet
            anser att regeringen ska verka för att all relevant kvalitativ
            forskning, t.ex. forskning om lågdoseffekter av potentiellt hormonstörande
            ämnen, kan tillgodogöras vid bedömning av farliga ämnen i EU:s
            regelverk. Snabba testmetoder utan djurförsök bör utvecklas och
            få användas vid bedömning av farliga ämnen, något vi bl.a. utvecklat
            i motion 2011/12:MJ336 Djurförsök.
          </p>
          <head xml:id="i-VsGWSfyNC1P2D7zE4FRZAy" type="h2">
            Åtgärder mot bristfälliga underlag för registrering
          </head>
          <p xml:id="i-Y8uUjtYQj6ZD7hAeu5qzfB">
            En bärande del av EU:s kemikaliepolitik Reach är att ämnen som
            säljs på EU-marknaden ska registreras, utvärderas och bedömas.
            Men det finns stora brister redan i de underlag som skickats in
            för registrering. Detta hotar systemets integritet.
          </p>
          <p xml:id="i-L67zE6TJgmFc4gFTZPovWT">
            I rapporten Identifying the bottlenecks in REACH implementation
            – The role of ECHA in REACH s failing implementation (2012) beskriver
            Europeiska miljökontoret och Client Earth omfattande problem med
            den information som producenter har lämnat till EU:s kemikaliemyndighet
            Echa i samband med registreringen. I januari 2014 offentliggjorde
            EU:s kemikaliemyndighet Echa resultat av en genomgång av de underlag
            som lämnats in för att registrera ämnen inför deadlinen i december
            2010. Två tredjedelar av underlagen var bristfälliga och levde
            inte upp till Echas krav. 5 Även om Echas kontroller riktar in
            sig mot underlag med högre risk för felaktigheter är siffran oroande
            hög. Echa offentliggör inte namnen på företag som lämnat in de
            bristfälliga underlagen, något som miljörörelsen menar ökar risken
            för att problemen kvarstår framöver. Företagen som har lämnat
            de felaktiga underlagen ska komplettera dessa inom en viss tid.
            Echa avser samarbeta med medlemsstater för att säkerställa att
            kompletteringarna genomförs. Det är medlemsstaternas ansvar att
            utöva tillsyn och vid behov utfärda sanktioner mot företag som
            bryter mot reglerna. Miljöpartiet anser att regeringen ska verka
            för att Echa ska offentliggöra namnen på företag som lämnat in
            bristfälliga underlag. Ämnen ska kunna avregistreras om det finns
            betydande brister i underlaget och dessa inte har kompletterats
            inom föreskriven tid.
          </p>
          <head xml:id="i-TCzAXQAu3eS6xxKsaU1pxC" type="h2">
            Tillsyn mot bristfälliga uppgifter till Echa
          </head>
          <p xml:id="i-UhCFZyCtCQ9J7u9EgyD5p4">
            Av förra årets lägesrapport framgår att Echa inte ens hann kolla
            hälften av de kompletteringar som begärts in. Av de kompletteringar
            som kontrollerades var det bara ca 2 procent som var ansågs klara
            kraven. I närmare 20 procent av fallen var kompletteringar så
            dåliga att Echa kontaktade den ansvariga myndigheten i respektive
            medlemsstat för att den skulle se till att företagen följde besluten
            (Echa, Utvärdering enligt Reach, Framstegsrapport 2012). 6 De
            omfattande problemen visar att det behövs en mer aktiv uppföljning
            och tuffare sanktioner. Miljöpartiet anser att regeringen ska
            ge Kemikalieinspektionen uppdrag och medel att mer aktivt följa
            upp bristerna i företagens underlag till Echa.
          </p>
          <head xml:id="i-Txa2mmrmgAQvqmM2kCmEVd" type="h2">
            Internationell kemikaliepanel
          </head>
          <p xml:id="i-HpJmW5neGtQJuPS4sGjJdm">
            Ett viktigt steg mot en bättre reglering av kemikalier internationellt
            är en instans för att samla, sammanfatta och tolka befintlig forskarkunskap
            om farliga ämnen. IPCP, International Panel on Chemical Pollution,
            är en början till en sådan instans. Arbetet skulle kunna stärkas
            och stabiliseras vid en tryggad, flerårig finansiering av ett
            mindre sekretariat, något som Sverige bör stödja.
          </p>
          <head xml:id="i-M8qB6XjAtVocpwV422Y6nt" type="h2">
            Internationell ramkonvention om kemikalier
          </head>
          <p xml:id="i-VUEMM8j5EoaUpJdRKySrkc">
            Inom FN-systemet finns konventioner om viktiga miljöfrågor som
            klimat och biologisk mångfald. På kemikalieområdet finns det enskilda
            konventioner för särskilda kemikaliefrågor som persistenta ämnen
            (Stockholmskonventionen), vissa farliga ämnen och bekämpningsmedel
            (Rotterdamkonventionen) och gränsöverskridande avfallstransporter
            (Baselkonventionen). Däremot finns ingen sammanhållande konvention
            som kan ge en rättsligt bindande ram för kemikaliearbetet med
            tydliga åtaganden och sanktionsmöjligheter.
          </p>
          <p xml:id="i-PgZwRLMhPj78uEvfuTHL3b">
            Det närmaste som finns är det frivilliga samarbetet Strategic
            Approach to International Chemicals Management (SAICM). Då kemikaliefrågorna
            till sin natur är sant gränsöverskridande och kräver ett stort
            mått av internationellt samarbete är SAICM otillräckligt. Sverige
            bör verka för en rättsligt bindande ramkonvention för farliga
            kemikalier.
          </p>
        </div>
        <div type="motSignatures">
          <list>
            <item xml:id="i-QrCmi9jCkyHh1aebx3K4K6">
              Åsa Romson (MP)
            </item>
            <item xml:id="i-XS3Gg4X5P32xVdwD9H1LTq">
              Helena Leander (MP)
            </item>
            <item xml:id="i-BaJbbTuW3eNcLoNnB5Ms47">
              Kew Nordqvist (MP)
            </item>
          </list>
        </div>
      </div>
    </body>
  </text>
</TEI>
