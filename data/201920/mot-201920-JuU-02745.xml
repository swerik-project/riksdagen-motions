<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-JuU-02745">
  <teiHeader>
    <fileDesc>
      <titleStmt>
        <title>Liberal politik mot hedersrelaterat våld och förtryck</title>
        <author corresp="i-4Cf95LugnAL9WAJuCVMeo8">av Juno Blom m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:2745 av Juno Blom m.fl. (L)</title>
          <idno type="rdwebb">H7022745</idno>
          <rs type="number">2745</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H7022745/text</ref>
          <ref type="dokument_url_html">http://data.riksdagen.se/dokument/H7022745</ref>
          <ref type="dokumentstatus_url_xml">http://data.riksdagen.se/dokumentstatus/H7022745</ref>
          <ref type="docx">http://data.riksdagen.se/fil/69A77435-CC8A-4A20-9FD0-BE536BACA1F9</ref>
          <ref type="pdf">http://data.riksdagen.se/fil/A20A99B6-6155-46D5-A44F-3145E723B850</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-4Cf95LugnAL9WAJuCVMeo8</idno>
            <name>Juno Blom</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-TMyTfUskVaoL9MDJUaw6DH" type="signed"/>
        <correspContext corresp="i-TMyTfUskVaoL9MDJUaw6DH">
          <note type="signatory" corresp="i-4Cf95LugnAL9WAJuCVMeo8"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction xml:id="i-92U7uSmyqbqtW7CMZ222r" type="submitted">
          <date when="2019-10-03"/>
          <time when="12:23:37"/>
        </correspAction>
        <correspAction xml:id="i-ETTjuE5rzzfMuVYghfSRQf" type="reviewed">
          <date when="2019-10-03"/>
          <time when="14:38:20"/>
        </correspAction>
        <correspAction xml:id="i-KLUm2esiF8VsHrmXDmbWUN" type="referred">
          <date when="2019-10-11"/>
        </correspAction>
        <correspAction xml:id="i-AiGs5kdQktzEZXdG9ckRpr" type="assigned">
          <date when="2020-06-23"/>
          <time when="14:40:44"/>
        </correspAction>
        <correspContext corresp="i-AiGs5kdQktzEZXdG9ckRpr">
          <ref type="assignedTo">Justitieutskottet</ref>
        </correspContext>
        <correspAction xml:id="i-LE1oZA8179cJdHGRXE8ofH" type="behandlas_i"/>
        <correspContext corresp="i-LE1oZA8179cJdHGRXE8ofH">
          <ref type="uppgift">2019/20:AU7</ref>
          <ref type="ref_dok_id">H701AU7</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU7</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-HUQxdTmDMk1XjXtHt5Ld2T" type="behandlas_i"/>
        <correspContext corresp="i-HUQxdTmDMk1XjXtHt5Ld2T">
          <ref type="uppgift">2019/20:SfU16</ref>
          <ref type="ref_dok_id">H701SfU16</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU16</ref>
          <ref type="ref_dok_titel">Medborgarskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2Ji2c2qv533BvDcfLSYyCK" type="behandlas_i"/>
        <correspContext corresp="i-2Ji2c2qv533BvDcfLSYyCK">
          <ref type="uppgift">2019/20:JuU29</ref>
          <ref type="ref_dok_id">H701JuU29</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU29</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YVG9RqecSA1RCs2akakawt" type="behandlas_i"/>
        <correspContext corresp="i-YVG9RqecSA1RCs2akakawt">
          <ref type="uppgift">2019/20:SfU20</ref>
          <ref type="ref_dok_id">H701SfU20</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU20</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-J7TN3hZHLD8yTD8pLeaMqL" type="behandlas_i"/>
        <correspContext corresp="i-J7TN3hZHLD8yTD8pLeaMqL">
          <ref type="uppgift">2019/20:JuU23</ref>
          <ref type="ref_dok_id">H701JuU23</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU23</ref>
          <ref type="ref_dok_titel">Ökat skydd mot hedersrelaterad brottslighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-F8sHSm18cu3k2e77fSYJMS" type="behandlas_i"/>
        <correspContext corresp="i-F8sHSm18cu3k2e77fSYJMS">
          <ref type="uppgift">2019/20:SoU9</ref>
          <ref type="ref_dok_id">H701SoU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-VpXNJC6shgRkSdukSAGGRd" type="motHeader">
        <div xml:id="i-C1aZNQTa6LQkmhmDUsH9Qr" type="motTitle">
          Motion till riksdagen 2019/20:2745 av Juno Blom m.fl. (L) Liberal
          politik mot hedersrelaterat våld och förtryck
        </div>
      </div>
      <div xml:id="i-TZXJ7jZx1MQpypCsDzVK4f" type="motBody">
        <div xml:id="i-V9EhEK3ZZvYwGjE8WmqtXs" type="motProposal" subtype="förslag">
          <head xml:id="i-FhXCNJTeApcuCR9LxVhnhS">
            Förslag till riksdagsbeslut
          </head>
          <list xml:id="i-48Ftp4tLRvxbqeW5VMCgan" style="ol">
            <item xml:id="i-HNdPLsn29WPKCi3NrA8GHP">
              Riksdagen ställer sig bakom det som anförs i motionen om vikten
              av kunskap och kartläggning av hedersrelaterat våld och förtryck
              och tillkännager detta för regeringen.
            </item>
            <item xml:id="i-T2M3P97WVGEBWqsPJQwy2s">
              Riksdagen ställer sig bakom det som anförs i motionen om straffskalan
              för äktenskapstvång och tillkännager detta för regeringen.
            </item>
            <item xml:id="i-LpMAKWgsGDk2MN8gSsTQrV">
              Riksdagen ställer sig bakom det som anförs i motionen om straffskalan
              för vilseledande till tvångsäktenskapsresa och tillkännager detta
              för regeringen.
            </item>
            <item xml:id="i-YDWM8c2hSvV8cxNN1GgK2K">
              Riksdagen ställer sig bakom det som anförs i motionen om preskriptionstiden
              för äktenskapstvång och vilseledande till tvångsäktenskapsresa
              och tillkännager detta för regeringen.
            </item>
            <item xml:id="i-4wM4N48M8KvgECgsnjqqJH">
              Riksdagen ställer sig bakom det som anförs i motionen om särskild
              straffbestämmelse för barnäktenskap och tillkännager detta för
              regeringen.
            </item>
            <item xml:id="i-RJRL4PBkuUXok5e5CtX6iK">
              Riksdagen ställer sig bakom det som anförs i motionen om kriminalisering
              av stämpling eller försök till vilseledande till tvångsäktenskapsresa
              och tillkännager detta för regeringen.
            </item>
            <item xml:id="i-R8QpMiQ3hwRCH8xRZcRD6c">
              Riksdagen ställer sig bakom det som anförs i motionen om hedersrelaterat
              våld och förtryck mot hbtq-personer och tillkännager detta för
              regeringen.
            </item>
            <item xml:id="i-EacBFRbtxmHTBkPA11HG8x">
              Riksdagen ställer sig bakom det som anförs i motionen om förändrad
              lagstiftning för att skydda barn från att deras föräldrar kan
              ansöka om att säga upp barnets medborgarskap och tillkännager
              detta för regeringen.
            </item>
            <item xml:id="i-98phgjnWw6fYuz6zvzf827">
              Riksdagen ställer sig bakom det som anförs i motionen om barn
              som söker asyl, och detta tillkännager riksdagen för regeringen.
            </item>
            <item xml:id="i-5yJdPUBCfmhggVid9bNaYZ">
              Riksdagen ställer sig bakom det som anförs i motionen om behovet
              av en nationell strategi mot våld mot barn och tillkännager detta
              för regeringen.
            </item>
          </list>
        </div>
        <div xml:id="i-Mkn6rzjmQMj4ciWiL57hWp" type="motContent">
          <head xml:id="i-9gHecfRyPwC3tLAErXi74z" type="h1">
            Motivering
          </head>
          <p xml:id="i-VJw62C5x2M5jYeWLoEuXmC">
            Att bryta det hedersrelaterade förtrycket är en av vår tids största
            frihetsfrågor. Det handlar om att alla, oavsett kön och oavsett
            familjebakgrund, ska kunna få del av rätten att bestämma över
            sin egen framtid. Det handlar om saker som tagits för självklara
            i vårt samhälle men som förblivit oåtkomliga för de flickor och
            pojkar, kvinnor och män som lever i en miljö där familjens och
            gruppens heder är överordnad individens frihet. Det handlar t.ex.
            om att få tillgång till all undervisning i skolan, att få vara
            med kompisar, att få ha fritid, att ha egenmakt över sin sexualitet,
            kroppslig integritet, att ha rätt att själv bestämma vem man vill
            leva med och att ha rätt att forma och påverka sitt liv.
          </p>
          <p xml:id="i-KcQgcTErdBP6GP362iFmPY">
            Tiotusentals människor, främst flickor och kvinnor men även pojkar
            och män, lever i dag i ofrihet mitt i det svenska samhället. De
            övervakas i detalj av familjen eller av självutnämnda moralväktare.
            Kläder, umgänge och utbildningsval kontrolleras. Flickor tvingas
            in i äktenskap med vuxna män och utsätts för oskuldskontroller.
            Flickor känner oro och rädsla för att under loven bli bortgifta.
            De som trotsar löper stora risker. De hotas och utsätts för våld,
            och vissa får till och med betala med sitt liv. Allt detta för
            att upprätthålla en familjeheder som krockar med vårt sekulära
            och moderna samhälle.
          </p>
          <p xml:id="i-sDeKuMBW3dkvmDtzkXEkC">
            Vi liberaler värnar individen före kollektivet. Ingen människa
            ska av sin omgivning hindras att utöva de självklara rättigheter
            och möjligheter som gäller lika för alla i hela landet. Det gäller
            alla oavsett kön, ursprung eller bostadsort och det gäller alla
            oavsett om man är medborgare, nyanländ eller asylsökande. Kultur
            eller religion får aldrig användas som ursäkt för att upprätthålla
            förtryckande sedvänjor.
          </p>
          <p xml:id="i-DSdnHNA8iwSrcoXtcCZBWi">
            Det är av största vikt att ha en tydlig analys av hedersrelaterat
            våld och förtryck. Av ideologiska skäl eller av missriktad välvilja
            förekommer det fortfarande – särskilt på politikens vänsterkant
            – att mekanismerna bakom denna form av våld osynliggörs eller
            att det öppet förnekas att hedersrelaterat våld och förtryck ens
            existerar som en särskild företeelse.
          </p>
          <p xml:id="i-9HdcHaSohAagGuPzRTHdzK">
            Ett sådant förnekande är förödande och leder bara till att offren
            osynliggörs. Hedersrelaterat våld och förtryck har givetvis nära
            kopplingar till våld mot kvinnor, men drabbar också män. Det bakomliggande
            värdesystemet involverar hela familjen och släkten och tar sig
            uttryck i olika slags kontroller och maktutövning som ofta bygger
            på att många deltar. Föräldrarna utfärdar förbud mot att träffa
            kamrater, bröder kontrollerar beteendet i skolan, släktingar deltar
            i förhandlingar om vem offret ska bli bortgift med och så vidare.
          </p>
          <p xml:id="i-8uJBtN74Yas8ukzyMufW5f">
            Även om hederstraditioner är särskilt utbredda i vissa geografiska
            områden eller bland människor som har sin härstamning därifrån,
            så är det viktigt att betona att de i sig inte har någonting med
            religion eller etnicitet att göra. Det är genom kunskap, synlig­görande
            och reflekterande debatt som traditioner förändras. Också här
            måste alla former av kollektivt skuldbeläggande motverkas, samtidigt
            som företeelsen inte sopas under mattan.
          </p>
          <p xml:id="i-3kGWa74UXW3v4tVVt2iRRn">
            Liberalerna, Centerpartiet och regeringspartierna – Socialdemokraterna
            och Miljöpartiet – har enats om en sakpolitisk överenskommelse,
            januariavtalet. Inom ramen för denna överenskommelse kommer en
            rad viktiga åtgärder för att bekämpa hedersrelaterat våld och
            förtryck att vidtas. Även den budgetproposition som lagts på riksdagens
            bord inför 2020 innehåller – tack vare Liberalerna – tydliga satsningar
            på att bekämpa hedersrelaterat våld och förtryck. På de områden
            som berörs av januariavtalet eller berörs av budgeten läggs inga
            yrkanden i denna motion.
          </p>
          <head xml:id="i-QaBeBQ7gn7EE3BPbtBFbR9" type="h2">
            Liberalernas arbete mot hedersrelaterat förtryck
          </head>
          <p xml:id="i-Aurd1qRrLHXgRJERMRZsRe">
            Liberalerna var det parti som först av alla under början av 2000-talet
            lyfte upp de problem som fanns med integrationen. Liberala företrädare
            satte strålkastarljuset på det hedersrelaterade förtrycket i en
            tid när de flesta andra politiska krafter antingen höll tyst eller
            relativiserade.
          </p>
          <p xml:id="i-B2j5e1xSrsdfNUeq6thG2N">
            För oss handlar integration om att möjliggöra för alla att bli
            delaktiga, lära sig svenska språket och komma i arbete, men det
            som är den djupaste drivkraften för vårt engagemang är alla människors
            rätt till frihet. Därför har vi också ett brett perspektiv på
            integration. Det handlar inte bara om möjligheterna för nyanlända
            att bygga upp ett självständigt liv i sitt nya hemland. För oss
            handlar integration om att bryta ned alla de strukturer som gör
            att människor kan leva ett liv i utanförskap och som gör att barn
            som föds och växer upp i Sverige inte känner sig inkluderade i
            det svenska samhället.
          </p>
          <p xml:id="i-HwMtCp7CmF17okkvZUijyu">
            I detta är jämställdhetsfrågorna centrala. För Liberalerna har
            det alltid varit en självklarhet att strida för kvinnors rättigheter.
            De flesta reformer som lades under 1900-talet för att stärka kvinnors
            rättigheter har ett tydligt liberalt signum. Vi har ett arv att
            vara stolta över men också en skyldighet att motarbeta de samhällsproblem
            som i dag hotar flickors och kvinnors frihet.
          </p>
          <p xml:id="i-jARB7TDEJUJ6MRUAtpG8L">
            Det hedersrelaterade våldet och förtrycket drabbar både flickor
            och kvinnor, pojkar och män, men det finns också en tydlig genusdimension.
            Den kollektiva familje- eller klanheder som förtrycket ska upprätthålla
            handlar ytterst om manlig heder. Det handlar om flickor och kvinnor
            som påstås dra vanära över sin släkt genom att inte underordna
            sig, men det handlar också om hbtq-personer som förtrycks på grund
            av sin sexuella identitet eller sin könsidentitet.
          </p>
          <p xml:id="i-G4byjjMUmK5ybwr8R9ihZX">
            Om samhället inte tydligt skapar förutsättningar för allas rätt
            till delaktighet, rätten att forma och påverka sitt liv, rätten
            till kroppslig integritet och rätten till egenmakt över sin sexualitet
            så blundar vi för de kränkningar som människor i ofrihet och maktlöshet
            utsätts för. Jämställdheten och den personliga friheten är universella
            värden. Men hederstänkande och hedersrelaterat förtryck gör att
            upp till ett par hundra tusen människor i vårt land inte lever
            i frihet.
          </p>
          <p xml:id="i-G1pLxAUSmJGnyvxvTjhQCg">
            När liberala politiker lyfte hedersfrågorna i början av 2000-talet
            var det kontroversiellt. Liberalers engagemang misstänkliggjordes
            och anklagelser kom om att talet om hedersförtryck bara skulle
            spä på främlingsfientligheten i samhället. Fort­farande i dag
            förekommer det alltför ofta att hederstänkande relativiseras eller
            urskuldas. Men för oss liberaler är detta en grundläggande fråga
            om människors lika rätt till frihet. Ingen ska få sitt liv kringskuret
            och förnekas sina möjligheter enbart för att hon eller han lever
            i en viss släkt eller har rötterna i en viss kultur.
          </p>
          <p xml:id="i-VmEK1916snvx1ZA74mM7CN">
            När Liberalerna övertog ansvaret i regeringen för frågorna skedde
            en vändning. Som jämställdhets- och integrationsminister såg Nyamko
            Sabuni till att hedersfrågorna kom att hamna i första rummet på
            den politiska dagordningen. År 2007 fastställdes Sveriges första
            nationella handlingsplan mot bl.a. hedersrelaterat våld och förtryck,
            där en helhetssyn på arbetet för första gången presenterades på
            politisk nivå.
          </p>
          <p xml:id="i-WsM55BPZqzr6B2pntAiNKm">
            Handlingsplanen slog fast den principiellt viktiga slutsatsen
            att det behövs särskilda insatser för att bekämpa hedersrelaterat
            våld och förtryck. Det räcker inte med de generella insatserna
            mot brott i allmänhet eller mot våld i nära relationer i allmänhet,
            utan det är nödvändigt med specifik kunskap om hedersrelaterat
            våld och förtryck och särskilda rutiner exempelvis i polisutredningar,
            vid riskbedömningar och vid bedömningar av vilka stödinsatser
            som bör ges till den våldsutsatta personen. Stats­anslagen till
            arbetet mot hedersrelaterat förtryck ökade markant och de organisationer
            i civilsamhället som hade arbetat i motvind med dessa frågor fick
            erkännande.
          </p>
          <p xml:id="i-VqPYVYyzJchYq5i9MSZf3H">
            År 2010 lade regeringen, med Nyamko Sabuni som ansvarigt statsråd,
            även fram den första nationella handlingsplanen för att förebygga
            och förhindra att unga blir gifta mot sin vilja. Både denna och
            den tidigare nämnda handlingsplanen innehöll uppdrag till myndigheter
            om att utveckla sin verksamhet, förbättra samverkan mellan myndigheter
            och öka kunskapen om förebyggande metoder. Länsstyrelserna gavs
            en särskild funktion och år 2013 breddades det nationella uppdraget
            till Länsstyrelsen i Östergötlands län till att också omfatta
            ett nationellt kompetensteam med tillhörande stödtelefon.
          </p>
          <p xml:id="i-BbF7prKjaS8wFvJsFeCima">
            Flera viktiga lagändringar gjordes under samma period. Bland
            annat förlängdes preskriptionstiden för kvinnlig könsstympning
            genom att preskriptionstiden började löpa först den dag då offret
            fyllde eller skulle ha fyllt 18 år. Alla möjligheter att beviljas
            dispens för att få gifta sig före 18 års ålder togs bort och det
            infördes också ett hinder för en person med anknytning till Sverige
            att gifta sig utomlands före 18 års ålder. Även trossamfundens
            ansvar för att hindra äktenskapsceremonier före 18 års ålder tydlig­gjordes
            i lagen.
          </p>
          <p xml:id="i-NgNkXBecCo3bb4NJSsmgd7">
            Under förra mandatperioden slog Migrationsverket larm om att
            det bland gruppen asylsökande fanns ett betydande antal barn som
            var bortgifta med en vuxen person redan innan de kom till Sverige.
            Först ett år senare, när Liberalerna väckte ett initiativ i civilutskottet
            om att stifta lag direkt i riksdagen, satte ett lagstiftningsarbete
            i gång. Och tack vare Liberalerna har arbetet mot hedersrelaterat
            våld och förtryck en tydlig plats i januariavtalet liksom i budgetpropositionen
            för 2020 vilket nu också kommer att leda till att en rad viktiga
            åtgärder kommer att vidtas för att bekämpa hedersrelaterat våld
            och förtryck.
          </p>
          <head xml:id="i-BkwUpsbPhYfEhmoVDF3TiV" type="h2">
            Återkommande kartläggningar av hedersrelaterat förtryck
          </head>
          <p xml:id="i-XaYivYpo9Z1RrUMJazikJ5">
            Det är viktigt att synliggöra det hedersrelaterade våldet och
            förtrycket i samhället och följa utvecklingen över tid. Enligt
            en kartläggning från dåvarande Ungdomsstyrelsen (2009) hade omkring
            70 000 unga kvinnor och män mellan 16 och 25 år i Sverige begränsningar
            i förhållande till äktenskap eller av familjen bestämda villkor
            för val av partner. Den nationella samordnaren mot våld i nära
            relationer uppskattade 2014 att det kunde vara uppåt 100 000 personer
            som lever under hedersrelaterade begränsningar i valet av partner
            (SOU 2014:49). Forskare har bedömt att det kan vara så många som
            240 000 unga som lever under hedersrelaterade normer.
          </p>
          <p xml:id="i-Mxw36agk1tX21yt54xTuEM">
            Utredningen om stärkt skydd mot tvångsäktenskap och barnäktenskap
            (SOU 2012:35) uppskattade att minst 250–300 personer under 2011
            upplevde en akut eller ganska akut risk att bli gifta mot sin
            vilja. När det gäller könsstympning uppskattade Socialstyrelsen
            år 2015 att 38 000 flickor och kvinnor i Sverige var könsstympade.
            Cirka 7 000 av dem var under 18 år.
          </p>
          <p xml:id="i-WoBaM7mqB2oTGRA7hUAAux">
            Efter att bland annat Liberalerna krävt en nationell kartläggning
            av omfattningen av hedersrelaterat våld och förtryck gav den dåvarande
            regeringen i februari 2017 i uppdrag åt Socialstyrelsen att genomföra
            en nationell kartläggning av hedersrelaterat våld och förtryck.
            Uppdraget slutredovisades i mars 2019. Det kan konstateras att
            Socialstyrelsen kom fram till att det inom ramen för myndighetens
            uppdrag inte varit möjligt att göra en kartläggning av omfattningen
            i befolkningen av hedersrelaterat våld och förtryck i alla åldersgrupper.
            Den kunskapsöversikt som så väl behövs saknas alltså ännu. Det
            är centralt att det fortsatt görs arbete för att hitta ett sätt
            att systematiskt kartlägga utbredningen av hedersrelaterat våld
            och förtryck och dess utveckling.
          </p>
          <head xml:id="i-U9MwXrJLYwJM6VgaN9Wn86" type="h2">
            Myndigheternas arbete
          </head>
          <p xml:id="i-KsBgQ7osLqnaezXY1jBUGR">
            Hedersrelaterat våld och förtryck är en fråga för hela Sverige.
            Under Liberalernas ledning fastställdes den första nationella
            handlingsplanen mot hedersrelaterat våld och förtryck (skr. 2007/08:39).
            Den nu gällande nationella strategin gäller för perioden 2017–2026.
          </p>
          <p xml:id="i-xFr6W6LEsnJPirafWzkNn">
            Det är viktigt att stärka statliga och kommunala myndigheters
            arbete. Kommuner och landsting bör även ha kompetens att förebygga
            hedersrelaterat våld och förtryck.
          </p>
          <p xml:id="i-Uo1gkYVYu472bZFBbrLRMJ">
            Hur det lokala arbetet ska organiseras beror på de lokala förhållandena.
            Små och stora kommuner har helt olika förutsättningar, och situationens
            krav kan också variera. Vår generella utgångspunkt är dock att
            en framgångsfaktor är samarbete mellan kommuner. Ett exempel är
            Origo, det regionala stödcentrum som finns för de 26 kommunerna
            i Stockholms län och som vänder sig till personer som utsätts
            för hedersrelaterat våld och förtryck.
          </p>
          <p xml:id="i-8yonFfgNdJUC4TiCakLeGJ">
            Det är ofta personal i socialtjänsten, skolan, sjukvården eller
            polisen som först kommer i kontakt med personer som utsätts för
            hedersrelaterat förtryck. De måste kunna se signalerna och kunna
            vidta rätt åtgärder. Det är därför angeläget att relevanta yrkesutbildningar
            ger tillräcklig kunskap kring hedersrelaterat våld. Relevanta
            yrkesgrupper är exempelvis sjuksköterskor, kuratorer, psykologer,
            socionomer, poliser, jurister och lärare.
          </p>
          <p xml:id="i-L5HPcebKV3hDpgmaPtjUrh">
            Till exempel rättsväsendet liksom Skolverket och Socialstyrelsen
            måste få resurser för att arbeta långsiktigt med hedersproblematiken
            och öka kunskapen inom sina respektive verksamhetsfält.
          </p>
          <p xml:id="i-9e8Pwgk8ynRbQJKTJGoqf4">
            Socialtjänsten ska i dag särskilt beakta att kvinnor som är eller
            har varit utsatta för våld i nära relationer kan vara i behov
            av stöd och hjälp. Det bör förtydligas att denna bestämmelse även
            inkluderar offer för hedersrelaterat våld och förtryck.
          </p>
          <p xml:id="i-4cYk7aWrQyZ75k7Dr4PWN6">
            Sedan 2005 har Länsstyrelsen i Östergötlands län regeringens
            uppdrag att övergripande samordna och redovisa länsstyrelsernas
            uppdrag i fråga om hedersrelaterat våld och förtryck. Länsstyrelsen
            ansvarar vidare sedan 2013 för ett nationellt kompetensteam för
            att stödja arbetet för att motverka hedersrelaterat våld och förtryck
            och deras olika uttryck. Inom ramen för uppdraget driver kompetensteamet
            sedan 2014 en nationell stödtelefon för råd och vägledning i ärenden
            som rör hedersrelaterat våld och förtryck, inklusive tvångs- och
            barnäktenskap samt könsstympning av flickor och kvinnor.
          </p>
          <p xml:id="i-MvNFWRtesgBgzCkj2zooU6">
            I samband med att Jämställdhetsmyndigheten inrättades aviserade
            regeringen planer på att flytta alla uppdrag gällande hedersrelaterat
            våld till den nya myndigheten. Efter att detta mött stark kritik
            ändrades planerna och Länsstyrelsen i Östergötlands län har fortsatt
            uppdrag att arbeta med frågor om hedersrelaterat våld och förtryck
            till och med utgången av 2020. I januariavtalet slås det tydligt
            fast att kompetensteamet ska permanentas vilket också bekräftas
            i budgetpropositionen för 2020 där det uttryckligen anges att
            det handlar om kompetensteamet vid Länsstyrelsen Östergötland.
            Därutöver har den nya Jämställdhetsmyndigheten fått ett kompletterande
            uppdrag kring frågor om hedersrelaterat våld och förtryck, då
            inriktat på nationell kunskapsutveckling och strategiska, övergripande
            frågor. Liberalerna avser att noggrant följa utfallet av den nya
            myndighetsorganisationen.
          </p>
          <p xml:id="i-WpRGNecLzMiokGSDrTQ2iQ">
            Det behövs kunskap om hedersrelaterat våld och förtryck bland
            professionerna. All personal som möter barn under 18 år – även
            de som arbetar med yngre barn – behöver få utbildning i frågor
            som handlar om hedersrelaterat våld och förtryck. Det kan handla
            om att se över utbildningsplanerna för vissa yrkesutbildningar,
            men viktigare ändå i det korta perspektivet är att göra ett kompetenslyft
            för den personal som redan är verksam.
          </p>
          <p xml:id="i-25pSuSUVmeUYrDWvT7KxMi">
            Kompetenslyftet ska nå ut till personal vid bland annat barnavårdscentraler,
            för­skolor, grundskolan och gymnasiet, fritidsverksamheter, socialtjänst
            samt Migrations­verket.
          </p>
          <head xml:id="i-JMgDowfWpiTDxAuxoKf5tr" type="h2">
            Starkare redskap för socialtjänsten enligt LVU
          </head>
          <p xml:id="i-XZHa9Biuzxi4ZZZrCYf6up">
            Vi vill stärka socialtjänstens befogenheter att besluta om obligatoriska
            insatser på hemmaplan. I dag är det möjligt att använda så kallat
            mellantvång för ungdomar på grund av den unges eget beteende.
            De kan till exempel åläggas att delta i behandling under öppna
            former för missbruk el. dyl. Däremot ger dagens lagstiftning inte
            utrymme att använda så kallat mellantvång för föräldrarna när
            riskerna för barnets utveckling hänger samman med vårdnadshavarnas
            agerande.
          </p>
          <p xml:id="i-WNNuCBunwHs3BrQTdAGky3">
            Det behöver ändras. Liberalerna anser att socialnämnden behöver
            ha möjlighet att besluta om sådana obligatoriska insatser även
            för föräldrar till ett barn under 18 år. För ett barn som växer
            upp i en hederskontext kan en sådan tidig intervention från det
            allmännas sida bidra till att hedersrelaterad maktutövning kan
            ifrågasättas och brytas i ett tidigare stadium i barnets liv.
            Om detta inte är tillräckligt behöver socialtjänsten ha beredskap
            att oftare gå in med omhändertagande enligt LVU om det behövs
            för att skydda ett barn från hedersrelaterat förtryck och våld.
          </p>
          <head xml:id="i-Y137Yy4CekgG52wmzDezSm" type="h2">
            Informationsinsatser
          </head>
          <p xml:id="i-FZhenVkggytxm4ZY6enyVn">
            Det behövs mer insatser för att alla barn och unga ska få veta
            var de kan få hjälp och skydd mot hedersrelaterat förtryck. Ett
            sådant arbete bedrivs redan i dag, men ambitionerna behöver höjas
            ytterligare.
          </p>
          <p xml:id="i-KMqKi6A6uBRR9BjxPXVHMW">
            Särskilt viktigt är att informationen når ut i många olika kanaler
            och i de samman­hang där barn och unga själva befinner sig i vardagen.
            Informationen ska vara lätt­begriplig och på barnens och de ungas
            egen nivå och finnas på ett flertal olika språk. Det finns också
            mer att göra för att nå ut via sociala medier samt genom samarbete
            med civilsamhället.
          </p>
          <p xml:id="i-Scn6sQBCJugKkZCrQE7ASf">
            Skolan och elevhälsan har en nyckelroll. Särskilda informationssatsningar
            ska ges genom skolan och ska nå ut till elever i alla stadier,
            från grundskolans lägsta årskurser till gymnasiet. Frågor som
            rör barns utsatthet och hur den svenska lagstiftningen skyddar
            barn och unga samt tydlig information om hur barns rättigheter
            är utformade och vart barn och unga kan vända sig när de är utsatta,
            ska integreras i den ordinarie undervisningen. Frågan om förbättrad
            information via skolan ska utredas.
          </p>
          <p xml:id="i-Pstx3Xc7SSLNMihcN3e9AH">
            Liberalerna anser också att skolhälsovården rutinmässigt ska
            ställa frågor om våld vid de hälsobesök som varje elev ska erbjudas
            minst tre gånger under skoltiden. Tydliga riktlinjer om detta
            bör utredas.
          </p>
          <p xml:id="i-Ao94RbwvMXTx7abim5CYtK">
            Även bostadsbolagen kan göra mycket. Flera bostadsbolag är i
            dag engagerade i insatser mot våld i nära relationer genom att
            sätta upp anslag i sina fastigheter om vad man kan göra som granne
            och medmänniska, och vart man som offer kan vända sig. Motsvarande
            information bör även spridas gällande hedersrelaterat våld och
            förtryck.
          </p>
          <p xml:id="i-V9iEEUYFDDtNcU8o9UcA1">
            Det behövs likaså mer förebyggande arbete direkt riktat till
            vårdnadshavare. Familjer där hedersnormer är rådande kan vara
            nyanlända men kan också ha bott i Sverige i tiotals år, och därför
            är det viktigt att tydlig information om barnets rättigheter och
            gällande lagar når ut brett till föräldragrupper. Det förebyggande
            och informerande arbetet ska finnas från dag ett, från mottagandefasen
            hos Migrationsverket, vidare via samhällsinformationen till nyanlända
            och så vidare.
          </p>
          <p xml:id="i-KQWPUkLApSscaUTkqxc4Rg">
            Föräldrar som vill frigöra sina barn från en hederskultur kan
            löpa risk att utsättas för hårda påtryckningar från sin släkt
            eller sin klan. Därför är det viktigt att det erbjuds stöd till
            vårdnadshavare som vill bryta sig loss från en struktur präglad
            av hedersnormer. Socialtjänsten men också de frivilligorganisationer
            som arbetar mot hedersrelaterat våld och förtryck kan här göra
            ovärderliga insatser. Formerna för förbättrad förebyggande information
            och förbättrat stöd till vårdnadshavare behöver därför utredas.
          </p>
          <head xml:id="i-ARg9eWzDBuFpk84k4eAWR3" type="h2">
            Civilsamhället
          </head>
          <p xml:id="i-46t7U93w3VhmLHbVaPNi9L">
            Det är utsiktslöst att försöka bryta den hedersrelaterade maktutövningen
            enbart genom myndighetsåtgärder från skola, socialtjänst, polis
            m.m. För att nå framgång är det avgörande att hämta stöd i den
            kraft som finns i människors eget engagemang. Människor som tar
            ställning och som engagerar sig för att bryta hedersförtrycket
            där de bor och verkar måste ha samhällets fulla stöd och uppbackning.
          </p>
          <p xml:id="i-4rmBixKZd7hd7nc4epLrF8">
            Medmänniskors ideella engagemang genom civilsamhället har stor
            betydelse på två sätt. För det första finns det många som inriktar
            sin kraft direkt på arbetet mot alla former av hedersrelaterat
            våld och förtryck. Det finns ett växande civilsamhälle av människor
            som själva upplevt följderna av hederstänkande och som vill bidra
            till att bryta hedersstrukturer och ge stöd till utsatta. De organisationer
            som arbetar med hedersfrågor måste få ökat stöd. Vi vill också
            se mer stöd till den feministrörelse som vuxit fram i utsatta
            områden och som bidrar till att bryta moralpolisernas makt i vardagen.
          </p>
          <p xml:id="i-awwKJeSuhast1ZuVAszuU">
            För det andra har det civila samhället en mycket stor betydelse
            för att skapa andningshål i vardagen för den som lever i en hederskontext.
            Detta gäller generellt, men särskilt för barn och unga. När unga
            möts i en idrottsklubb, en scoutkår, en musik­verksamhet eller
            något annat föreningssammanhang får de chans att hitta en fristad
            och därmed växa som människor.
          </p>
          <p xml:id="i-RDNDBU5qmfn6J1AWBioUim">
            Familjer som utövar hedersrelaterad kontroll över sina barns
            liv vill ofta isolera dem från impulser från det omgivande samhället.
            Barnens frihet begränsas också genom att de förbjuds att delta
            i organiserade fritidsaktiviteter med andra barn. Därför är det
            mycket viktigt att i barn- och ungdomsverksamheten göra särskilda
            satsningar på att nå ut till flickor och pojkar från miljöer präglade
            av hederstänkande.
          </p>
          <p xml:id="i-ApRSPRWHudwsgL8F1zs2na">
            För att föreningslivet ska fungera just som andningshål är det
            också viktigt att föreningar får möjlighet till kompetensutveckling
            och stöd i hur de ska kunna nå ut till barn och unga som inte
            får möjlighet att delta i föreningsliv. Det är även viktigt att
            informera om hur vuxna i föreningslivet ska agera om de känner
            oro kring ett barn.
          </p>
          <p xml:id="i-QDqm9NZ1fmzbnNZ1AzdmZ3">
            Det är även grundläggande att ställa krav på att föreningsverksamheterna
            inte motverkar demokrati, jämställdhet eller integration. De goda
            krafterna i civilsamhället ska få ökat stöd, men inte en krona
            i föreningsbidrag ska gå till extrema eller reaktionära krafter.
          </p>
          <head xml:id="i-UJnxVXDhgYUsvCpKKnwod9" type="h2">
            Polis och rättsväsende
          </head>
          <p xml:id="i-PpCS5HVz181o9CisExQveB">
            Det hedersrelaterade förtrycket förekommer i hela Sverige, men
            det finns bostads­områden där hederstänkandet är så utbrett att
            det är en lokal maktfaktor att räkna med. Det är platser där flickor
            och kvinnor trakasseras och kontrolleras inte bara i hemmet utan
            också i det offentliga rummet. Att göra vardagliga saker som att
            ensam åka in till stan, besöka ett kafé eller promenera på torget
            vid ”fel” tidpunkt kan vara tillräckligt.
          </p>
          <p xml:id="i-PrpACc1D37T1ZSQSzWbnf3">
            För att bryta detta krävs många olika åtgärder. En central fråga
            är att det finns en närvarande polis, och tack vare Liberalerna
            görs det rejäla satsningar på polisen och hela rättskedjan i budgetpropositionen
            för 2020.
          </p>
          <p xml:id="i-5uFXBQBQcixrBQWFZJ5Lzy">
            Även invånarna i utsatta områden har rätt till skydd av rättssamhället,
            och en förstärkt lokal polisiär närvaro skapar trygghet. Det skickar
            också en tydlig signal till moralpoliserna att de blir sedda och
            övervakade, och att ordningsmakten kommer att finnas där ifall
            de utsätter flickor eller kvinnor för hot, hat eller fysiskt våld.
          </p>
          <p xml:id="i-A2qYRU3cMq15gvWvetRVV8">
            En närvarande polis är även en viktig del i Liberalernas sammanhållna
            politik för att bryta utanförskapet och förbättra integrationen,
            vilket i sin tur håller tillbaka de krafter som upprätthåller
            hedersnormer.
          </p>
          <p xml:id="i-AA1ae7dQ2CnAPcMZBJWrDD">
            Vår politik bygger på en helhetssyn, där skolan är central för
            att människor ska kunna rusta sig med den kunskap som behövs för
            ett självständigt liv. Därför har Liberalerna bland annat lagt
            förslag om obligatorisk språkförskola för nyanlända barn, förlängd
            skolplikt för de nyanlända elever som behöver mer tid i skolan,
            aktivt skolval i samtliga kommuner, särskilda satsningar på skolor
            i de mest utsatta områdena samt stopp för nyetablering av religiösa
            friskolor. Många av dessa förslag kommer nu också att bli verklighet
            tack vare att Liberalerna fört in frågorna i januariavtalet och
            budget­propositionen.
          </p>
          <p xml:id="i-VvxWverh4e96ZnB2rLn7dU">
            Allt detta bidrar till att öka barnens och föräldrarnas kontakter
            med det omgivande samhället och motverkar att vuxna isolerar sig
            själva och sina barn, vilket i sin tur hjälper till att bryta
            ner de maktstrukturer som upprätthåller hedersnormerna.
          </p>
          <p xml:id="i-NkLUumzQL9dznoTgbDfsmZ">
            Polismyndigheten behöver, till exempel via Nationella operativa
            avdelningen, ha förutsättningar och möjligheter att långsiktigt
            och strategiskt arbeta mot hedersrelaterat våld och förtryck.
            Polisens nationella kompetensnätverk med fokus på hedersrelaterad
            brottslighet är centralt i detta sammanhang. Det är även viktigt
            med riktade utbildnings­insatser för barnutredare inom Polismyndigheten
            mot bakgrund av att hedersrelaterat våld och förtryck i stor utsträckning
            riktar sig mot barn.
          </p>
          <p xml:id="i-SKYoCWmK82SXuxh5QDWVFQ">
            Fler anmälningar av hedersrelaterade brott behöver leda till
            åtal. Liberalerna anser att anmälningar av hedersrelaterade brott
            alltid måste utredas, något som gör stöd och skydd till brottsoffret
            avgörande. Hedersrelaterade brott ska alltid falla under allmänt
            åtal.
          </p>
          <p xml:id="i-U8MkwAPAPTbfFByFeTRuA8">
            Ett problem är att hedersrelaterade brott som leder till polisanmälan
            inte kodförs och registreras så att det framgår att brottet är
            just hedersrelaterat. Det behöver därför finnas särskilda brottskoder
            för brott med hedersmotiv.
          </p>
          <p xml:id="i-FU8WhQof5p4MZ6F8JTUwKu">
            Vid brott med hedersrelaterade motiv är offret ofta i en särskilt
            utsatt situation även under själva rättsprocessen. Det ställer
            särskilda krav på brottsoffrets målsägande­biträde, eftersom det
            kan behövas särskild kompetens. Utgångspunkten bör vara att brottsoffret
            ska få möjlighet att välja ett målsägandebiträde med dokumenterad
            kompetens i frågor kring hedersrelaterade brott.
          </p>
          <p xml:id="i-JihijYPwhqKimCB2sDomMN">
            Hedersrelaterad brottslighet osynliggörs ofta i brottsstatistiken.
            Eftersom hedersrelaterat våld inte har någon egen brottsrubricering
            eller är bundet till några specifika brottsrubriceringar omfattas
            gärningarna i stället av brottsbalken precis som allt annat våld.
            Det gör det svårare att identifiera om flera brottsanmälningar
            hänger ihop med en kollektiv hotbild där flera gärningsmän är
            inblandade.
          </p>
          <p xml:id="i-VCRaHEPXbQr7VpdG3PocLP">
            En möjlig lösning på problemet är att använda sig av så kallad
            flaggning i polisens interna rapporteringssystem av brott som
            rör hedersrelaterade ärenden. Detta system används sedan år 2010
            av brittisk polis och åklagare som har i uppgift att identifiera
            och markera misstänkta ärenden som hedersrelaterade. Syftet med
            systemet är att man lättare ska kunna övervaka och följa ärenden
            med hedersrelaterade motiv. Markeras ärendet som hedersrelaterat
            följer sedan flaggningen med vidare i ärendehanteringen. Om det
            längre fram visar sig att hedersrelaterade motiv saknas kan flaggningen
            tas bort. I Sverige används motsvarande brottskategorisering för
            till exempel brott i nära relationer.
          </p>
          <p xml:id="i-DHoAxG62C6i1vfdfvWzK7k">
            För brottsoffren är det viktigt att det redan initialt i utredningen
            framkommer att det kan finnas risk för att brottet har ett hedersmotiv
            för att brottsoffret ska ges rätt stöd och skydd. Detta gäller
            i allra högsta grad barn och unga.
          </p>
          <head xml:id="i-8uLQz1zddDftBGQsuAbWww" type="h2">
            Straffrättsliga åtgärder – inför ”lex Fadime”
          </head>
          <p xml:id="i-CLzEC7YUGthG3Bwa7tdYJ">
            Brott som begås i hederns namn är en svår kränkning av människans
            grundläggande rättigheter. Hedersrelaterade brott är också särskilt
            allvarliga eftersom de bygger på att familjen och dess närmaste
            nätverk utövar ett kollektivt förtryck av den enskilde. Varje
            gång en person utsätts för ett hedersrelaterat brott blir det
            också en signal till andra offer om vilka risker det innebär att
            inte underordna sig. Brottet är därför inte bara ett övergrepp
            mot offret utan också ett sätt att signalera till omgivningen
            att heders­strukturerna måste upprätthållas.
          </p>
          <p xml:id="i-4KjYYEsarfedK1M8hmnGoW">
            Av den orsaken måste hedersmotiv vägas in som en försvårande
            omständighet vid straffvärdesbedömningen. Straffskärpningsregeln
            i brottsbalkens kapitel 29 anger att bl.a. rasistiska och homofobiska
            motiv är omständigheter som ska leda till högre straff. Denna
            regel behöver ses över och utvidgas så att det uttryckligen framgår
            att även hedersmotiv ska ges straffskärpning (lex Fadime) vilket
            nu också är på gång eftersom Liberalerna drivit på för den utredning
            som tillsattes sommaren 2019.
          </p>
          <p xml:id="i-331DJ3EwY8x9ca7mU5yHP9">
            Det bör också övervägas en bredare översyn av brottsbalken så
            att hedersrelaterade brott synliggörs i en särskild brottsrubricering.
            Även om hedersrelaterade motiv kan ligga bakom många olika slags
            gärningar visar lagstiftningen om fridskränkning att det kan vara
            fullt möjligt att skapa en särskild brottsrubricering för olika
            former av kränkningar med samma motiv. Med en särskild brottsrubricering
            blir det också möjligt att markera hedersdimensionens allvar genom
            straffskalans utformning.
          </p>
          <p xml:id="i-CNrtnwpQ5ME8aGzQjtG8Vu">
            Vidare behöver straffskalorna för brott relaterade till barnäktenskap
            ses över. Straffet för äktenskapstvång bör skärpas från fängelse
            i högst fyra år till fängelse mellan ett och sex år. Straffet
            för vilseledande till tvångsäktenskapsresa bör skärpas från fängelse
            i högst två år till fängelse från ett till fyra år. Detta innebär
            i sin tur att preskriptionstiden förlängs till tio år.
          </p>
          <p xml:id="i-MdKfGvnAAXEcoU18urUyLh">
            För att öka möjligheterna att i efterhand lagföra brottslingar
            vill Liberalerna också att preskriptionstiderna för dessa brott
            börjar räknas från den dag då offret fyller 18 år eller skulle
            ha fyllt 18 år. Denna artonårsregel gäller redan för sexualbrott
            mot barn samt för könsstympning.
          </p>
          <p xml:id="i-6cSRMKWy5Bth5vEJNsAwiB">
            Förbudet mot barnäktenskap bör formuleras som en enskild straffbestämmelse.
            Vi vill vidare att stämpling eller försök till vilseledande till
            tvångsäktenskapsresa ska kriminaliseras. Denna bestämmelse skulle
            på grund av bevissvårigheter sannolikt sällan kunna användas i
            domstol, men det skulle ge en viktig preventiv signal till den
            som överväger att t.ex. försöka lura sitt barn att följa med utomlands
            för att där genomföra en vigsel.
          </p>
          <head xml:id="i-5ZcJy4pZDPw3rpzsrUdskf" type="h2">
            Civilrättsliga åtgärder
          </head>
          <p xml:id="i-FA3CW1r5M7nZc2RBEw7qXx">
            Det nationella kompetensteamet mot hedersrelaterat våld och förtryck
            slog 2016 larm om att minst 132 bortgifta barn hade kommit till
            Sverige, de flesta i samband med den stora flyktingvågen hösten
            2015. Mot bakgrund av uppgifterna tog Migrationsverket fram en
            rapport. Av de bortgifta barnen var 97 procent flickor, och de
            flesta kom från Syrien, Afghanistan och Irak.
          </p>
          <p xml:id="i-WJ9cSfnt3ape6r3BR9csXy">
            Enligt svensk lag är det förbjudet att ingå äktenskap före 18
            års ålder. Däremot finns inget motsvarande förbud mot att erkänna
            utländska barnäktenskap, förutsatt att det ingicks innan någon
            av partnerna fick anknytning till Sverige. Detta ledde till att
            många bortgifta barn lämnades utan det skydd de borde ha fått.
          </p>
          <p xml:id="i-CajGLV8idZQVzQmJbv2Xnm">
            Vissa kommuner hade ett tydligt barnrättsperspektiv och medverkade
            inte till att de bortgifta barnen placerades med sina vuxna makar.
            Men det fanns också ett stort antal fall där myndigheter legitimerade
            barnäktenskapen genom att behandla de bortgifta flickornas äktenskap
            som vilka relationer som helst.
          </p>
          <p xml:id="i-MLfM4ZGD3zJM4imzmea9n3">
            Trots Migrationsverkets larm tog den dåvarande regeringen inga
            konkreta initiativ för att ändra lagen. Först efter att Liberalerna
            agerat för att riksdagens civilutskott skulle stifta lag på egen
            hand började regeringen slutligen agera. Det tog dock alltför
            lång tid, inklusive ett otillräckligt utredningsuppdrag, innan
            riksdagen kunde rösta igenom ett totalförbud mot barnäktenskap,
            som nu trätt ikraft.
          </p>
          <head xml:id="i-3NyPHMPK1Va9w7qHNrpBSh" type="h2">
            Barnrättsperspektiv i arbetet mot hedersrelaterat våld och förtryck
          </head>
          <p xml:id="i-SrfJG912w1UkLN5Z4wbZDL">
            Begreppet hedersrelaterat förtryck leder ofta tankarna till det
            våld och det förtryck som handlar om kyskhetskontroll, om att
            kontrollera ungas val av relationer och att begränsa deras framtid
            som vuxna. En rad rättsfall, från Pela och Fadime och framåt,
            vittnar om att den som vägrar underordna sig hederstänkandet i
            extrema fall kan få betala med sitt eget liv.
          </p>
          <p xml:id="i-BwehXLkCayHV6ySjrsSVD9">
            Allt detta är sant, men det får inte skymma sikten för att det
            hedersrelaterade förtrycket kan börja långt tidigare i den unga
            människans liv. Det är sällan som det kommer som en blixt från
            klar himmel att en familj vill hindra en människa på tröskeln
            till vuxenlivet att göra sina egna val.
          </p>
          <p xml:id="i-EdkkLCjmLMdKwKwrmsEAvr">
            Oftast har signalerna funnits där långt tidigare i barnets liv.
            Samma människa som i sena tonåren utsätts för hård press att gifta
            sig med en kusin som han eller hon aldrig träffat kan redan i
            sin tidiga barndom ha förbjudits att leka med kamrater av motsatta
            könet, delta på klassutflykter eller följa med på simskola.
          </p>
          <p xml:id="i-S7WXbmQJzf9juZtjboEVjQ">
            När vi i denna motion talar om barn utgår vi från FN:s barnkonvention,
            som gäller alla som är under 18 år. För de flesta barn och unga
            ökar friheten och självbestämmandet med stigande ålder. För barn
            och unga i en hederskontext gäller det omvända – friheten minskar
            ju äldre man blir. Den som i sena tonåren tvingas in i en äktenskapsrelation
            har fått se sitt liv krympa ända från barndomen.
          </p>
          <p xml:id="i-GL8ESR53QTdVzbXnD9yyRX">
            Uttrycken för hederstänkandet varierar med barnets ålder. Frihetsbegränsningarna
            ser olika ut för ett litet barn och en ung människa som är på
            väg att bli myndig. Det behövs ett helhetstänkande. Precis som
            i allt annat arbete för barnets rättigheter handlar det om att
            vuxenvärlden måste skicka signaler och samtidigt fånga upp barns
            och ungas signaler. Vuxenvärlden måste ta ansvar och våga bry
            sig om. Vi är skyldiga att aldrig göra skillnad mellan barn, när
            det gäller vad barn ska ha rätt till och vad barn ska skyddas
            från.
          </p>
          <p xml:id="i-K2wK3CheVP1xFNH3yAk5yj">
            Därför måste det ske ett perspektivskifte i arbetet mot hedersrelaterat
            våld och förtryck. Det behövs ett tydligare barnrättsperspektiv
            och en mycket större medvetenhet i hela samhället om att de strukturer
            som upprätthåller det hedersrelaterade förtrycket drabbar människor
            i alla åldrar – inte bara vuxna och ungdomar utan också yngre
            barn.
          </p>
          <p xml:id="i-N8YZrUfG4Se8pZUTsJM6KX">
            Det är viktigt att lyfta barns och ungas egen delaktighet och
            se dem som viktiga resurspersoner. Det omgivande samhället behöver
            lyssna på deras tankar kring vilka åtgärder de önskar ska vidtas
            för att ge dem stöd i att orka stå emot hedersrelaterat våld och
            förtryck.
          </p>
          <p xml:id="i-X6t9B6iJUHxkeAvzXsBcLq">
            Det är för sent att reagera när moralpoliserna redan står där
            på torget. I stället måste insatserna mot hedersrelaterat förtryck
            börja så tidigt som möjligt i barnets liv, från barnavårdscentralen
            och uppåt. Det är också av största vikt att insatserna når ut
            till alla barn, oavsett om de är födda i Sverige eller kommer
            hit som asylsökande eller invandrar hit av annan orsak.
          </p>
          <head xml:id="i-3BwoHkpGMdeCmbnwwoK9vs" type="h2">
            Nationell strategi mot våld mot barn
          </head>
          <p xml:id="i-JwucEyhYkLiMPeyCHwhURN">
            Liberalerna anser att det även behövs en nationell strategi mot
            våld mot barn som ska omfatta all den våldsutsatthet barn riskerar
            att råka ut för till exempel i hemmet, på skolan, på institutioner,
            i bostadsområdet och på allmän plats. Samhället har ett ansvar
            för att skydda alla barn från alla former av våld. Fördelen med
            en nationell strategi är att den ger möjlighet att anlägga ett
            helhetsperspektiv och en sammanhållen politik. Frågorna berör
            många olika myndigheter liksom kommuner, landsting och civil­samhället.
            Det handlar om det enskilda barnets möjligheter att göra sin röst
            hörd och det handlar om förutsättningarna för omvärlden att agera
            när ett barn far illa. Lagstiftningen behöver ses över brett,
            och den transnationella dimensionen som innebär att barn kan föras
            ut ur Sverige måste finnas med.
          </p>
          <p xml:id="i-FvPcLtXxuF9XMPFV3VHVzn">
            Det behövs insatser kring utbildning om barns villkor, sociala
            åtgärder och tydlig lagstiftning. Ansvariga myndigheter har en
            skyldighet att ge våldsutsatta barn det stöd och skydd de har
            rätt till och behov av. Genom en tydligare ansvarsfördelning mellan
            myndigheter ökar förutsättningarna för den samverkan som är nödvändig
            för att på bästa sätt bekämpa våld mot barn och ge de redan utsatta
            barnen rätt vård, stöd och skydd. Den nationella strategin mot
            våld mot barn ska även innehålla åtgärder för att belysa och förebygga,
            identifiera, utreda, rehabilitera och följa upp våld mot barn.
          </p>
          <p xml:id="i-AVPeBCKFAhEbAAPS5eT1UC">
            Genom en samlad nationell strategi kan vi förebygga att barn
            bedöms med olika måttstockar. I dag händer det alltför ofta att
            barn bemöts på olika sätt beroende på utländsk bakgrund, bostadsort,
            funktionsnedsättning, status som ensamkommande, föräldrar med
            psykisk ohälsa eller missbruk. På grund av hedersförtryckets särskilda
            aspekter behöver strategin också ha ett tydligt fokus på barn
            som utsätts för heders­relaterat våld och förtryck i alla dess
            uttrycksformer.
          </p>
          <head xml:id="i-Xt3gw848gmQ8LDqdfe5MiP" type="h2">
            Hedersrelaterat våld och förtryck mot hbtq-personer
          </head>
          <p xml:id="i-BwYfJfSHPeyVk3qobVz2kV">
            Det hedersrelaterade våldet drabbar även hbtq-personer. Individer
            tvingas in i relationer, hotas, utsätts för våld eller omvändelseförsök
            och får i vissa fall betala med sitt liv. Allt detta för att upprätthålla
            en familjeheder som krockar med vårt sekulära och moderna samhälle.
          </p>
          <p xml:id="i-4FQSHY8thuRPY5PmizLATY">
            Även om hederstraditioner är särskilt utbredda i vissa geografiska
            områden eller bland människor som har sin härstamning därifrån,
            så är det viktigt att betona att de i sig inte har någonting med
            religion eller etnicitet att göra. Det är genom kunskap, synlig­görande
            och reflekterande debatt som traditioner förändras. Alla former
            av kollektivt skuldbeläggande måste motverkas, samtidigt som företeelsen
            inte får sopas under mattan.
          </p>
          <p xml:id="i-JhgYyoD9YFv3Bm4JW8PXBD">
            För att effektivt motverka alla former av hedersrelaterat våld
            och förtryck är det av stor vikt att det finns ett tydligt hbtq-perspektiv.
            Det gäller på alla nivåer, från det nationella till det lokala
            arbetet på gräsrotsnivå. Varje brottsoffer behöver ses som den
            individ hen är och bemötas utifrån sin egen situation. Därför
            behöver insatserna för offer för hedersrelaterat våld och förtryck
            utformas så att inte vissa grupper står utan hjälp.
          </p>
          <p xml:id="i-K4U7Apahy6EDKH54Ea8fFA">
            Kunskapen om omfattningen av det hedersrelaterade våldet och
            förtrycket mot hbtq-personer behöver förbättras. Om hedersrelaterat
            våld och förtryck i allmänhet är svårt att kartlägga är svårigheterna
            att bryta tystnaden och minska mörkertalet särskilt stora vad
            gäller hedersrelaterat våld och förtryck mot hbtq-personer. Vi
            anser att det är angeläget att fördjupa kunskapen om det hedersrelaterade
            våldet och förtrycket mot hbtq-personer och dess omfattning genom
            en särskild studie.
          </p>
          <head xml:id="i-RaB4TT39NYX7vNDv4r1zdt" type="h2">
            Internationella frågor
          </head>
          <p xml:id="i-N6ZiHWRJ6dNaj4ZXo5EGKM">
            Arbetet mot hedersrelaterat förtryck behöver ha en tydlig transnationell
            dimension. De utmaningar som invånare i Sverige ställs inför har
            vi gemensamt med människor i många andra länder. Sverige ska i
            utrikes- och biståndspolitiken ge stöd åt de krafter som motverkar
            hedersförtryck och även bygga en starkare internationell samverkan.
          </p>
          <p xml:id="i-DMgYeac5vcK9TR4D4DignS">
            Det är också angeläget att utveckla det internationella rättsliga
            samarbetet, med tanke på att många hedersrelaterade brott innefattar
            flera länder (t.ex. tvångsäktenskaps­resor). Samarbetet i EU är
            centralt i sammanhanget, men också våra bilaterala kontakter med
            enskilda länder. De hedersstrukturer som tar ifrån människor deras
            frihet slutar inte vid Sveriges gränser, utan ofta finns nätverk
            mellan länder där förövare samverkar med varandra för att upprätthålla
            kontrollen över den gemensamma släkten. Detta gäller både familjer
            som nyligen invandrat till Sverige och familjer som levat här
            länge.
          </p>
          <p xml:id="i-4Y5iLj1nfxJMiEiDMa8qbe">
            Risken för i Sverige bosatta personer att utsättas för hedersrelaterat
            förtryck utom­lands är särskilt stor för barn och unga. Det kan
            ta sig olika konkreta uttryck. Några barn kan skickas till ett
            annat land för så kallade uppfostringsresor där de tvingas underordna
            sig en hedersstruktur som de här i Sverige försöker frigöra sig
            från. Andra kan sändas utomlands för att könsstympas eller bli
            bortgifta. I vissa extrema fall kan de föras utomlands för att
            mördas eftersom det ses som enda möjligheten att befria sig från
            den skam som barnet anses ha dragit på sin släkt eller klan.
          </p>
          <p xml:id="i-37nqSb1zkE8aetqBcoxBkd">
            Det är därför av största vikt att svenska myndigheter ges starkare
            juridisk och operativ förmåga att skydda barn från att föras ut
            ur landet. Till att börja med bör socialnämnden ges rätt att besluta
            om utreseförbud om det är nödvändigt för att skydda ett barn från
            könsstympning, tvångsäktenskap eller liknande övergrepp.
          </p>
          <p xml:id="i-DnSaTYeMtzraruE43Mqn4U">
            Vi vill även att samtliga ärenden gällande misstanke om att barn
            förs ut ur landet för könsstympning eller barn- eller tvångsäktenskap
            ska handläggas av åklagare med specialistkompetens. Liberalerna
            vill inrätta ett kompetensnätverk för åklagare vid allmänna åklagarkammare
            för arbetet mot hedersrelaterad brottslighet och dess olika uttrycksformer
            som barnäktenskap, tvångsäktenskap och könsstympning. Även Åklagarmyndighetens
            riksenhet mot internationell och organiserad brottslighet ska
            ingå i det nationella kompetensnätverket. Det är viktigt att nätverkets
            arbete präglas av ett tydligt barnrättsperspektiv. Även samverkan
            mellan Polismyndigheten och Åklagarmyndigheten behöver utvecklas.
          </p>
          <p xml:id="i-Huv4xdKHb5fokaEvtXe1CE">
            Det är av största vikt att skolan och andra instanser inte förblir
            passiva när ett barn försvinner från verksamheten utan förklaring.
            Om ett barn efter sommarlovet inte återvänder till klassen vilar
            det ett stort ansvar på lärare och annan skolpersonal att omedelbart
            reagera och vid behov orosanmäla.
          </p>
          <p xml:id="i-DzEcpMu97pAKYjsrUS1S5d">
            Mörkertalet är stort. Många fall där barn bortförs mot sin vilja
            blir inte upptäckta, därför att omgivningen i Sverige inte ser
            varningstecknen i tid. I stället tolkas bortförande som en vanlig
            resa eller utlandsflytt. Det behövs därför en nationell kartläggning
            för att få bättre kunskap om hur många barn som har blivit bortförda
            och vilka omständigheterna har varit i dessa fall.
          </p>
          <p xml:id="i-Ae17KDBYe7QVnFz5WST4gY">
            Det behövs vidare en myndighetsövergripande handlingsplan och
            riktlinjer för att förhindra att barn och unga förs ut ur Sverige,
            men också för hur dessa ärenden ska hanteras om ett bortförande
            verkligen äger rum. Det behövs en bättre myndighets­samverkan
            när det gäller arbetet med att hjälpa personer som förts utomlands
            för att ingå barnäktenskap, tvångsäktenskap eller könsstympas.
            Detta gäller såväl samverkan på ett övergripande plan som samverkan
            i enskilda ärenden. Därför behöver relevanta myndigheter utarbeta
            nationella riktlinjer och metodstöd för att förebygga och förhindra
            bortföranden samt hantera ärenden där någon blivit bortförd och/eller
            hålls kvar utomlands. Januariavtalet innehåller tydliga skrivningar
            om detta, varför vi inte i denna motion lägger något formellt
            yrkande i denna del. Vi kommer i stället noggrant att bevaka frågan
            i det fortsatta förverkligandet av januariavtalet.
          </p>
          <head xml:id="i-UX5ybcrxQ3oYtVrA3DDY9D" type="h2">
            Barn ska inte berövas sitt medborgarskap
          </head>
          <p xml:id="i-4GjxoB4EZvUuZYDkBy8V3M">
            Ingen under 18 år ska behöva löpa risken att föras utomlands
            för att bli bortgift i ett land där barnäktenskap är tillåtet.
            Men den svenska lagen ger inte barnen tillräckligt skydd mot detta.
            En allvarlig lucka i lagen om svenskt medborgarskap ger i praktiken
            föräldrarna rätt att för sina barns räkning ansöka om att deras
            svenska medborgarskap ska sägas upp. Om barnet är 12 år ska både
            barnet och vårdnadshavarna underteckna blanketten, men det finns
            inga regler som säkerställer att det alltid görs en kontroll av
            att barnets underskrift är äkta. Dessutom kan ett barn som lever
            i en hederskontext vara utsatt för starka påtryckningar att skriva
            på.
          </p>
          <p xml:id="i-XsNiDES2vVhN81r1pEKTdA">
            Lagen är skriven så att det i dag är mycket svårt att avslå en
            ansökan om att få det svenska medborgarskapet upphävt, och om
            personen saknar hemvist i Sverige finns det i dag ingen möjlighet
            alls för svenska myndigheter att vägra upphäva medborgarskapet.
            Det gör att barn som blivit bortförda utomlands, och därmed saknar
            hemvist, är skydds­lösa gentemot sina föräldrar. För barn som
            lever under hedersrelaterat förtryck innebär detta stora risker.
          </p>
          <p xml:id="i-7WdDD96KP8dGerf8dWpsgF">
            Luckan i lagen måste täppas till. Vi vill att lagen ändras så
            att en ansökan om att säga upp det svenska medborgarskapet för
            en person under 18 år inte får bifallas utan att domstol först
            prövar skälen. Barnet ska ges möjlighet att själv säga sin åsikt.
            På så vis skyddas barnets rättigheter av en oberoende juridisk
            instans i de situationer då barn utsätts för hedersrelaterad maktutövning
            från föräldrarnas sida.
          </p>
          <head xml:id="i-W6nAXFdxjfmy3aM1uyR7k7" type="h2">
            När barn söker asyl
          </head>
          <p xml:id="i-GCmWnbdXcPEtQjfN7iKMP3">
            Barn som kommer som asylsökande har oftast ingen, eller mycket
            liten, kunskap om vilka rättigheter de har i Sverige. Rätten att
            skyddas mot alla former av våld och hedersrelaterat förtryck är
            absolut och gäller alla barn och unga från asylprocessens första
            dag, oavsett om uppehållstillstånd beviljas eller ej.
          </p>
          <p xml:id="i-KV3xzwrwTLJho5HqZcnmXM">
            Därför är det viktigt att frågor om hedersrelaterat våld och
            förtryck uppmärksammas från dag ett, vid asylprocessens början.
            Barn som söker asyl ska direkt vid ankomsten nås av information,
            på sin egen nivå och på sitt eget språk, om sina rättigheter och
            om vart man kan vända sig om man är utsatt för hedersrelaterat
            våld och förtryck. Detta gäller både barn i familjer och barn
            som söker asyl på egen hand.
          </p>
          <p xml:id="i-BdrLD7LV8fztQpLKTZMDeR">
            Det är särskilt viktigt att uppmärksamma hedersfrågorna vid hälsoundersökning
            av asylsökande barn. Barnen ska få träffa vårdpersonalen enskilt
            och frågor ska alltid ställas om våld, påtvingade relationer och
            könsstympning, och samtalen ska där så krävs följas upp under
            hela asylprocessen och även därefter.
          </p>
          <head xml:id="i-Sg3FGYPQX9so4Z68hWqtQ8" type="h2">
            Fler möjligheter att utvisa icke-svenska medborgare – ge offret
            uppehållstillstånd
          </head>
          <p xml:id="i-39BGemTf7A1mGwfRbTFSMF">
            Hedersrelaterad brottslighet är en grov kränkning av en människas
            frihet och värdighet. Detta måste också synas i straffmätningen
            och konsekvenserna för gärningsmannen. I dag ska utvisning prövas
            av domstol om brottet motsvarar minst ett års fängelse. Vid beslut
            om utvisning ska domstolen alltid ta hänsyn till den dömdes anknytning
            till det svenska samhället. Särskilt ska domstolen beakta om den
            dömde har barn eller andra anhöriga här, något som blir kontraproduktivt
            vid brott med hedersmotiv eftersom det är just mot de egna anhöriga
            som brottet riktar sig.
          </p>
          <p xml:id="i-Top1bjoigcswJPLXWpZtZU">
            Lagen behöver ändras vilket också följer av januariavtalet. Liberalerna
            anser att utvisning som huvudregel bör utdömas vid alla brott
            med hedersmotiv där fängelse ingår i domen.
          </p>
          <p xml:id="i-XsbDv8Au6brhAX9RjamYjZ">
            Lagändringen ska kombineras med en kraftig ambitionshöjning för
            att alla ska känna till sina rättigheter i Sverige och känna till
            svensk lag. Det gäller både barn och vuxna som kommer till Sverige
            och personer som redan bor här. Offren ska kunna vara säkra på
            att lagen och samhället står på deras sida. Alla ska också ha
            vetskap om att det i påföljden för brott med hedersmotiv normalt
            ingår utvisning.
          </p>
          <p xml:id="i-BjKeyDb6UREjyp2U2iH8Lu">
            Den dömdes anhöriga ska kunna få fortsatt uppehållstillstånd,
            även om den ursprungliga grunden för uppehållstillstånd upphör
            när den dömde utvisas.
          </p>
        </div>
        <div xml:id="i-Si2kd2SHgXnbmFYTSJ315L" type="signatureBlock">
          <list xml:id="i-L8UxY9JbNp26KwhKoHm1M4">
            <item xml:id="i-5HKdTBaN9B77Z3FVQCmnZR" who="i-4Cf95LugnAL9WAJuCVMeo8" type="signature">
              Juno Blom (L)
            </item>
            <item xml:id="i-P8ve8haEwBDm8RKpiFv3YJ" who="i-PyYxwdbw2KYpXyCWKWHmmT" type="signature">
              Johan Pehrson (L)
            </item>
            <item xml:id="i-5vGFQRdgbxoS6DYj1RCpPH" who="i-Af4Qh6NyHu5cGbpwa97J5Y" type="signature">
              Maria Nilsson (L)
            </item>
            <item xml:id="i-NYH7LB7gBvWDPiV3B6CFT1" who="i-HzxR5drvvumXGW3Fi7DiXX" type="signature">
              Lina Nordquist (L)
            </item>
            <item xml:id="i-S9L6VFFScibQtpBa6NrJiU" who="i-UJJVMVCt6SsjV39Hi1tTYi" type="signature">
              Gulan Avci (L)
            </item>
            <item xml:id="i-Gz7CLgX9UnY7fnckVbtEud" who="i-U6F8gqiuV2DEZN1aMhyDnJ" type="signature">
              Christer Nylander (L)
            </item>
            <item xml:id="i-ED9y5MEfTajN7YJK9pvabQ" who="i-VBA6eUH2CpmPZFgqzCpt9N" type="signature">
              Mats Persson (L)
            </item>
            <item xml:id="i-PPrMki1dvgR4vU9U6hTPoK" who="i-BUYvEhrSc9gnHcd6iS4eDJ" type="signature">
              Allan Widman (L)
            </item>
          </list>
        </div>
      </div>
    </body>
  </text>
</TEI>
