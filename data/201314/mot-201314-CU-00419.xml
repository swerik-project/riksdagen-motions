<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-CU-00419">
  <teiHeader>
    <fileDesc>
      <titleStmt>
        <title>För hela orten – Politik för upprustning och hållbarhet i miljonprogramsområden</title>
        <author corresp="i-ST3KmJ7dwych9bUEkWZEu6">av Åsa Romson m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>För hela orten – Politik för upprustning och hållbarhet i miljonprogramsområden</title>
          <idno type="rdwebb">H102C419</idno>
          <rs type="number">C419</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H102C419/text</ref>
          <ref type="dokument_url_html">http://data.riksdagen.se/dokument/H102C419</ref>
          <ref type="dokumentstatus_url_xml">http://data.riksdagen.se/dokumentstatus/H102C419</ref>
          <ref type="doc">http://data.riksdagen.se/fil/3D89F85E-54EF-4E32-B0AE-4384D9FCE35A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-ST3KmJ7dwych9bUEkWZEu6</idno>
            <name>Åsa Romson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9CH1KbWwyrj8DRqAQB3Fza</idno>
            <name>Gustav Fridolin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Xw3dNbwa4hjDiSrSfFCZsz</idno>
            <name>Magnus Ehrencrona</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-HsGsAzKWHQY5pjyAYNXAz7</idno>
            <name>Maria Ferm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-iThmkGNxBe7XUsT8b92pZ</idno>
            <name>Jabar Amin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-C2s3YhmmVmNkgvznmmnD4x</idno>
            <name>Per Bolund</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Vx7eV6CLwK4q8nMYx4Sry4</idno>
            <name>Agneta Börjesson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Atz7ai4RJKnyNCwfSAJEeC</idno>
            <name>Jonas Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-D7mgFwiCKxywz1E18YrEuZ</idno>
            <name>Agneta Luttropp</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-LSGLGKPPdgKqe7pxwHn9sf</idno>
            <name>Lise Nordin</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-2tLpSUeZipucFqziCaU5vv" type="signed"/>
        <correspContext corresp="i-2tLpSUeZipucFqziCaU5vv">
          <note type="signatory" corresp="i-ST3KmJ7dwych9bUEkWZEu6"/>
          <note type="signatory" corresp="i-9CH1KbWwyrj8DRqAQB3Fza"/>
          <note type="signatory" corresp="i-Xw3dNbwa4hjDiSrSfFCZsz"/>
          <note type="signatory" corresp="i-HsGsAzKWHQY5pjyAYNXAz7"/>
          <note type="signatory" corresp="i-iThmkGNxBe7XUsT8b92pZ"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-C2s3YhmmVmNkgvznmmnD4x"/>
          <note type="signatory" corresp="i-Vx7eV6CLwK4q8nMYx4Sry4"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-Atz7ai4RJKnyNCwfSAJEeC"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-DLt3BwBDVwBxqxVEki5m5B"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-D7mgFwiCKxywz1E18YrEuZ"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-LSGLGKPPdgKqe7pxwHn9sf"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-2EZPhWWR7yHztg3zN2aNvh"/>
        </correspContext>
        <correspAction xml:id="i-Kfd1zi384eCKWAS9QP2Gsb" type="numbering">
          <date when="2013-10-07"/>
        </correspAction>
        <correspAction xml:id="i-DXL2uNeveWNsD77dxnqx8i" type="submission">
          <date when="2013-10-04"/>
        </correspAction>
        <correspAction xml:id="i-RfNbYC2BzvGBgMkBo1UVnY" type="transfer">
          <date when="2013-10-02"/>
        </correspAction>
        <correspAction xml:id="i-SzuvKTQ3vYYmQ32qKxvpcr" type="assigned"/>
        <correspContext corresp="i-SzuvKTQ3vYYmQ32qKxvpcr">
          <ref type="assignedTo">Civilutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-TdP59JsdJ9GZgGPUjh8LVH" type="motHeader"/>
      <div xml:id="i-V4SWsw3zJS4ry139Hvm9pe" type="motBody">
        <div xml:id="i-6cxc7cRs5CVFtQaMTvWBnp" type="motSummary">
          <head xml:id="i-Jg4R9Zrk1r9fGRUJJQBXVy">
            1 Sammanfattning
          </head>
          <p xml:id="i-6u8epZrMF8jZ4nZVsvnwt8">
            Miljonprogrammet är en sammanfattande benämning på den bostads-
            och byggpolitik som bedrevs under perioden 1964–1975 i Sverige
            då cirka 1 000 000 lägenheter producerades. En stor del av dessa
            byggnader måste nu rustas upp, men det är viktigt att se bortom
            byggnaderna och ta ett helhetsgrepp för att frigöra den stora
            potential som finns i Sveriges miljonprogramsområden. Utmaningarna
            är stora, men kreativiteten och framåtandan som syns på många
            håll är större. Miljöpartiet de gröna visar genom den här motionen
            långsiktig politik för att de goda exemplen ska bli fler.
          </p>
          <p xml:id="i-MGHx9A4F9JJCtaej8cwtK6">
            I denna partimotion samlar vi några av förslagen. Motionen är
            indelad i tre huvudsakliga delar. Den första fokuserar på den
            nödvändiga upprustningen av miljonprogrammets fastigheter. Den
            andra delen koncentrerar sig på platsen mellan husen, d.v.s. mötesplatser
            och kommunikationer. Den tredje delen tar sig an livet i förorten
            och behandlar därmed alltifrån trygghetssituationen till arbetslöshet.
          </p>
        </div>
        <div xml:id="i-7ntodrbQiaJ7nHFqFy6Aqx" type="TOC">
          <head xml:id="i-TTuviGKfBQ5u5iZyTE6Drd">
            2 Innehållsförteckning
          </head>
          <list xml:id="i-7vKvp8V3ocUmw9F1i4CoJ3">
            <item xml:id="i-4DtEA9druaf2BmnoRVjcsY">
              1 Sammanfattning 1
            </item>
            <item xml:id="i-R66QtwMKAWfPp93tm35Rv">
              3 Förslag till riksdagsbeslut 3
            </item>
            <item xml:id="i-5az9pVfNDxuocz4Cg4aNf4">
              4 Inledning 6
            </item>
            <item xml:id="i-SMNbKBYbkM176krcJVRH4B">
              5 Upprustning av miljonprogrammets byggnader 7
            </item>
            <item xml:id="i-BpgbJVpM1AXN66cUvmiJFX">
              5.1 Den stora upprustningsutmaningen 7
            </item>
            <item xml:id="i-34YVeMVRn2675G3YpByT7f">
              5.1.1 Fond för fukt- och mögelskador 8
            </item>
            <item xml:id="i-A4DsBa8yyZvDMfJGHLx2Fk">
              5.2 Bygg om, bygg på, bygg nytt 8
            </item>
            <item xml:id="i-TWjGHeXMdY3DSCAoMi9vsb">
              6 Satsningar på platsen mellan husen 9
            </item>
            <item xml:id="i-H2e3m1uReQmTNvKUifhHPA">
              6.1 Cykelbanor och gångstråk 9
            </item>
            <item xml:id="i-KGWPrVFqeCU1ijvn5Moicf">
              6.2 Spårväg 10
            </item>
            <item xml:id="i-5mkH4Lm3jcx26vkxRCuJVp">
              6.3 Stadsodling och gröna mötesplatser 10
            </item>
            <item xml:id="i-JTDLMSHGuURWaPM39jzsPi">
              6.4 Parkeringspolitik 11
            </item>
            <item xml:id="i-QrqZFhkQbLZpgjSanXFz17">
              6.5 Sårbarhetsanpassning med trevligare bostadsområden som följd
              12
            </item>
            <item xml:id="i-LHMTuribibC53AhezEc9iG">
              6.6 Väg och bilism 12
            </item>
            <item xml:id="i-GNmQK4itzbEAFdjPiRUbtt">
              7 Satsningar på livet mellan husen 13
            </item>
            <item xml:id="i-8T8PKVjgBPFXDvq7JdRXbG">
              7.1 Upprustning som motor för jobb 13
            </item>
            <item xml:id="i-7pgvfGQmdD9ifpDv1fQshe">
              7.1.1 Startcentraler i miljonprogramsområden 13
            </item>
            <item xml:id="i-AcHzAKXBJFab7PFyp23QZ3">
              7.1.2 Upprustningsutbildning 14
            </item>
            <item xml:id="i-4xgjvH3bR5dPC4dHtAhja8">
              7.1.3 Sociala investeringar 14
            </item>
            <item xml:id="i-BjkzweiSykUpH5pshAHRCt">
              7.1.4 Sommarjobb för ungdomar 15
            </item>
            <item xml:id="i-PcGqu9E7Mg1G4r4bZ1ZKX1">
              7.1.5 Främja småföretagande 15
            </item>
            <item xml:id="i-4b1jowX3AVxNztHc3tpRUD">
              7.2 Bra skolor oavsett bostadsområde 16
            </item>
            <item xml:id="i-GotK4JLfnqeJHfsiy453XZ">
              7.2.1 Fler vägar till gymnasiekompetens 16
            </item>
            <item xml:id="i-7Ytuqufg84HRHBoBiwG75u">
              7.2.2 Teoretiker ska kunna bli praktiker – yrkesvux för
            </item>
            <item xml:id="i-4SYsZC8LcFB8wUDq6mbs56">
              akademiker 16
            </item>
            <item xml:id="i-K5f66jUU9NHreF5Zbfzrzu">
              7.2.3 Specialutbildningar i miljonprogramsområden 17
            </item>
            <item xml:id="i-15k9wRqsNEQfsyRBQuX5wD">
              7.2.4 Kraftfulla åtgärder i ett tidigt skede för dem som halkar
            </item>
            <item xml:id="i-VPHskQtX3s2iN9yBBtRpwo">
              efter 17
            </item>
            <item xml:id="i-DpAHdPM9XPC4Rc5ivfxw72">
              7.3 Trygghet 18
            </item>
            <item xml:id="i-PxuQBatuo3G5YqbjjzReFq">
              7.3.1 Förtroendet för polisen 18
            </item>
            <item xml:id="i-AfXGqpzZM8oxAqBfXNgKgX">
              7.3.2 Motverka diskriminering 19
            </item>
            <item xml:id="i-8hHP7htRvvLrtBLRjrAxNT">
              7.4 Hälsa på lika villkor 19
            </item>
            <item xml:id="i-KL2pwAQm3NnJUP8kpmNQxP">
              7.4.1 Familjecentraler i miljonprogramsområden 20
            </item>
            <item xml:id="i-L2TDBdJZXUiDNQRU1p1x98">
              7.5 Större mångfald av verksamheter 21
            </item>
            <item xml:id="i-DCHT5UmtuUqLgGCL8SC5MR">
              7.5.1 Satsningar på idrott och kultur 22
            </item>
            <item xml:id="i-TKQSDsS1csnK6Z9qkf4b3C">
              7.6 Delaktighet och identitet 23
            </item>
            <item xml:id="i-VQfYpBtpSFnFBLZCWDphwx">
              7.6.1 Minska stigmatisering och främja stolthet över det egna
              bostadsområdet 24
            </item>
            <item xml:id="i-B1iq63mYNBVmVeyk1JaPWw">
              8 Hela Sverige ska leva 24
            </item>
          </list>
        </div>
        <div xml:id="i-HA7GLn5dZxX6CvysiPHQ2L" type="motProposal" subtype="förslag">
          <head xml:id="i-X7uSBEKjj6BpFkog4S2z5k">
            3 Förslag till riksdagsbeslut
          </head>
          <list xml:id="i-R2tyamLSD7ikXtLGMzAb3f" style="ol">
            <item xml:id="i-S3uZZXRjxga8Ax8BZXnoon">
              Riksdagen tillkännager för regeringen som sin mening vad som
              anförs i motionen om ett utvidgat och energianpassat ROT-avdrag
              för hyresbostäder och skollokaler. 1
            </item>
            <item xml:id="i-5mTYyZEs5Ck6e7Q5TfnVAJ">
              Riksdagen tillkännager för regeringen som sin mening vad som
              anförs i motionen om ett stärkt bostadsbidrag. 2
            </item>
            <item xml:id="i-B9nB2Dxx6ygy1Qs24ZBp5X">
              Riksdagen tillkännager för regeringen som sin mening vad som
              anförs i motionen om en fond för fukt- och mögelskador.
            </item>
            <item xml:id="i-AxF7WBorgVFgemTiYGUPmB">
              Riksdagen tillkännager för regeringen som sin mening vad som
              anförs i motionen om ny- och ombyggnad av bostadsfastigheter.
            </item>
            <item xml:id="i-1LrWhTj4ntDcqDgfLVuHQ">
              Riksdagen tillkännager för regeringen som sin mening vad som
              anförs i motionen om cykelbanor och gångstråk. 3
            </item>
            <item xml:id="i-F5TNgCTue2wDXwwGUJpPPN">
              Riksdagen tillkännager för regeringen som sin mening vad som
              anförs i motionen om spårvägssatsningar. 3
            </item>
            <item xml:id="i-3ydewz9zqmgqPC7NXHLjeA">
              Riksdagen tillkännager för regeringen som sin mening vad som
              anförs i motionen om att ge länsstyrelser och berörda myndigheter
              i uppdrag att främja stadsodling.
            </item>
            <item xml:id="i-8ijfCvzrJjkzShAvznqCkk">
              Riksdagen tillkännager för regeringen som sin mening vad som
              anförs i motionen om att tillåta kommuner att reservera parkeringar
              för bilpoolsbilar. 3
            </item>
            <item xml:id="i-2v9NjR5QCnRxBjzS12S8kv">
              Riksdagen tillkännager för regeringen som sin mening vad som
              anförs i motionen om att plan- och bygglagen bör förtydligas så
              att det blir tydligt att p-normerna ska användas inte bara för
              att ordna den lokala trafiksituationen utan också för att bidra
              till att miljökvalitetsmålen och de trafikpolitiska målen nås.
            </item>
            <item xml:id="i-Bm8xvzcergv9gkUfEFTNYi">
              Riksdagen tillkännager för regeringen som sin mening vad som
              anförs i motionen om parkeringsavgift.
            </item>
            <item xml:id="i-PKNDo7taKhKazZxqrjvop9">
              Riksdagen tillkännager för regeringen som sin mening vad som
              anförs i motionen om att utforma en miniminorm för antalet cykelparkeringar
              vid nybyggnation av bostäder i tätort.
            </item>
            <item xml:id="i-NXpJsK9xXLSYEYB87GnxNw">
              Riksdagen tillkännager för regeringen som sin mening vad som
              anförs i motionen om åtgärder för sårbarhetsanpassning. 4
            </item>
            <item xml:id="i-DMkvDAxnLvFuq6BTjqx2Rn">
              Riksdagen tillkännager för regeringen som sin mening vad som
              anförs i motionen om att underlätta ett liv utan bil i staden.
              3
            </item>
            <item xml:id="i-CyooDcs7pXXKYDyHm4JdWc">
              Riksdagen tillkännager för regeringen som sin mening vad som
              anförs i motionen om startcentraler i miljonprogramsområden. 5
            </item>
            <item xml:id="i-W3dL9MeYmJYnidG7Fuig5M">
              Riksdagen tillkännager för regeringen som sin mening vad som
              anförs i motionen om en särskild upprustningsutbildning. 5
            </item>
            <item xml:id="i-N276SkZrRt7KVe2rp1AWWe">
              Riksdagen tillkännager för regeringen som sin mening vad som
              anförs i motionen om sociala investeringar. 6
            </item>
            <item xml:id="i-4R8aXWmG4myJyTomsFCCRW">
              Riksdagen tillkännager för regeringen som sin mening vad som
              anförs i motionen om sommarjobb till ungdomar. 5
            </item>
            <item xml:id="i-4Lkb3FYkRA8CYpygWXkFXw">
              Riksdagen tillkännager för regeringen som sin mening vad som
              anförs i motionen om mikrokrediter för företag som startas av
              nyanlända. 7
            </item>
            <item xml:id="i-GWnoz5fQB6zVQJeQ2R15TD">
              Riksdagen tillkännager för regeringen som sin mening vad som
              anförs i motionen om att avskaffa sjuklöneansvaret för företag
              med upp till tio anställda. 2
            </item>
            <item xml:id="i-Wkm7iGrLdsazM3ZKMejZK2">
              Riksdagen tillkännager för regeringen som sin mening vad som
              anförs i motionen om att skapa möjligheter för nya folkhögskolor
              i miljonprogramsområden. 8
            </item>
            <item xml:id="i-HHx5cFM6C7hZTBmjuv9tUq">
              Riksdagen tillkännager för regeringen som sin mening vad som
              anförs i motionen om att den kommunala vuxenutbildningen behöver
              stärkas och erbjudas fler. 9
            </item>
            <item xml:id="i-D9TYsx5pjMpppboJJnCeWu">
              Riksdagen tillkännager för regeringen som sin mening vad som
              anförs i motionen om studier på yrkesgymnasium för vuxna. 9
            </item>
            <item xml:id="i-FraaPCdJCkK1t2oz8aYQ4d">
              Riksdagen tillkännager för regeringen som sin mening vad som
              anförs i motionen om att utveckla särskilda profilutbildningar
              i miljonprogramsområden. 9
            </item>
            <item xml:id="i-FotoXzbwZpLCsjbVzVBHkp">
              Riksdagen tillkännager för regeringen som sin mening vad som
              anförs i motionen om en läsa-skriva-räkna-garanti. 9
            </item>
            <item xml:id="i-9TcFpiSCtAGMcQSkXpMMk">
              Riksdagen tillkännager för regeringen som sin mening vad som
              anförs i motionen om åtgärder för att stärka förtroendet för polisen.
              10
            </item>
            <item xml:id="i-EyFfbeZV5XqTgiyae7BS5B">
              Riksdagen tillkännager för regeringen som sin mening vad som
              anförs i motionen om att motverka diskriminering i rättsväsendet.
              10
            </item>
            <item xml:id="i-CbV6rGqDrKMbB4rZGTtMnH">
              Riksdagen tillkännager för regeringen som sin mening vad som
              anförs i motionen om en folkhälsolag. 11
            </item>
            <item xml:id="i-R3i6R45eMhCsAFEECaFKpW">
              Riksdagen tillkännager för regeringen som sin mening vad som
              anförs i motionen om en nationell folkhälsokommission. 11
            </item>
            <item xml:id="i-3wxLw1m3zGb8gVzSBUDTxo">
              Riksdagen tillkännager för regeringen som sin mening vad som
              anförs i motionen om att utforma ersättningssystemet i vården
              utifrån socioekonomiska faktorer och vårdtyngd. 11
            </item>
            <item xml:id="i-2Vu5EKeu9cbQc3pQ7rfG34">
              Riksdagen tillkännager för regeringen som sin mening vad som
              anförs i motionen om familjecentraler. 11
            </item>
            <item xml:id="i-KFMDah3PAcdEF4zwhEE4RM">
              Riksdagen tillkännager för regeringen som sin mening vad som
              anförs i motionen om att ge Tillväxtverket och Boverket i uppdrag
              att utreda möjligheterna att underlätta lösningar där fler funktioner
              blandas i en byggnad.
            </item>
            <item xml:id="i-EGswVmnwqqNpjwnRKkH2Zf">
              Riksdagen tillkännager för regeringen som sin mening vad som
              anförs i motionen om att stärka den offentliga närvaron i miljonprogramsområden.
              6
            </item>
            <item xml:id="i-DUcfXRGq9DoAkxSpLyvdox">
              Riksdagen tillkännager för regeringen som sin mening vad som
              anförs i motionen om en särskild idrottssatsning. 8
            </item>
            <item xml:id="i-Hj8daBk7b7oNtBEVXNdVWD">
              Riksdagen tillkännager för regeringen som sin mening vad som
              anförs i motionen om att satsa på kulturverksamhet i miljonprogrammen.
              8
            </item>
            <item xml:id="i-XTHKdsNp7jsGe9CMJMLE4g">
              Riksdagen tillkännager för regeringen som sin mening vad som
              anförs i motionen om förbättrade samråd i samband med områdesutveckling.
              5
            </item>
            <item xml:id="i-92PKSrzPXBVieV2GLrYY4K">
              Riksdagen tillkännager för regeringen som sin mening vad som
              anförs i motionen om en fond för lokala initiativ. 5
            </item>
            <item xml:id="i-PXmbo3rSQbccyywjsKTyfd">
              Riksdagen tillkännager för regeringen som sin mening vad som
              anförs i motionen om tillgång till statistik för boende i miljonprogramsområden.
              10
            </item>
            <item xml:id="i-GtkrhRy1KhtHnL7HsjHx2W">
              Riksdagen tillkännager för regeringen som sin mening vad som
              anförs i motionen om att ta vara på drivkraften i miljonprogramsområden.
              5
            </item>
            <item xml:id="i-hU39WsZYqEezvhryeiV4L">
              Riksdagen tillkännager för regeringen som sin mening vad som
              anförs i motionen om en särskild vänortssatsning. 5
            </item>
          </list>
          <p xml:id="i-PTWgX2PwG3bfyTWVSCQWe1">
            1 Yrkande 1 hänvisat till SkU.
          </p>
          <p xml:id="i-BxbwgjnswBuQHGpN3ZMMxz">
            2 Yrkandena 2 och 19 hänvisade till SfU.
          </p>
          <p xml:id="i-Y6VjDT2KUBuEFFqSgob7vE">
            3 Yrkandena 5, 6, 8 och 13 hänvisade till TU.
          </p>
          <p xml:id="i-HYoAqDYcsbMj1M1uYmJwDB">
            4 Yrkande 12 hänvisat till FöU.
          </p>
          <p xml:id="i-QehDnuddt4ZAmXuE2pxu8g">
            5 Yrkandena 14, 15, 17, 35, 36, 38 och 39 hänvisade till AU.
          </p>
          <p xml:id="i-K8Nj7qYHXnWbQNJFWS3wga">
            6 Yrkandena 16 och 32 hänvisade till FiU.
          </p>
          <p xml:id="i-3tcmHVuKFCrJPvysBsFvDk">
            7 Yrkande 18 hänvisat till NU.
          </p>
          <p xml:id="i-4GZKsg5uCnZZhZC8deN9zZ">
            8 Yrkandena 20, 33 och 34 hänvisade till KrU.
          </p>
          <p xml:id="i-ETNamDjCAJqYd48gNV325F">
            9 Yrkandena 21–24 hänvisade till UbU.
          </p>
          <p xml:id="i-EXGGa9yiNezHVEZZjwFuXm">
            10 Yrkandena 25, 26 och 37 hänvisade till JuU.
          </p>
          <p xml:id="i-79o8MhsuQTb9kSoGMX2sYy">
            11 Yrkandena 27–30 hänvisade till SoU.
          </p>
        </div>
        <div xml:id="i-UCy4CvKaD94Mjgu3RxMfqw" type="motContent">
          <head xml:id="i-TpUHGHjaJjb8TM8QFEmZTL" type="h1">
            4 Inledning
          </head>
          <p xml:id="i-mtN2AjV8pCm48Uki8LiWU">
            Miljonprogrammet är en sammanfattande benämning på den bostads-
            och byggpolitik som bedrevs under perioden 1964–1975 i Sverige
            då cirka 1 000 000 lägenheter producerades. Det som ofta förknippas
            med miljonprogrammet är stora industrialiserade byggprojekt, men
            miljonprogrammet består inte bara av flerfamiljshus utan även
            av villor och radhus. Miljonprogramsområdena är utspridda över
            hela landet, ser ut på olika sätt och har alla unika förutsättningar.
            För att inte tala om befolkningen i dessa områden. På få andra
            ställen i Sverige finns det en så stor mångfald av olika kompetenser
            och erfarenheter. Jämför exempelvis den samlade språkkompetensen
            i miljonprogrammets förortsområden med den i villaförorter.
          </p>
          <p xml:id="i-K45yYpxzW6XxKqinKXNRVz">
            Det som ändå förenar en stor del av Sveriges miljonprogramsområden
            är att bostäderna är i stort behov av upprustning. I områden med
            stora behov av upprustning och energieffektivisering finns ofta
            också andra behov. Inte sällan har dessa områden hög arbetslöshet,
            låga studieresultat och på många andra sätt en utsatt socioekonomisk
            situation.
          </p>
          <p xml:id="i-CP1aeVi4uLzJ4bKD1RnNk5">
            Därför tar vi i denna partimotion ett helhetsgrepp och stirrar
            oss inte blinda på husen. I utvecklingen av områdena är det lika
            viktigt att satsa på platsen mellan husen och att på andra sätt
            underlätta livet för de boende. Det är också genom att ta detta
            helhetsgrepp som möjligheterna blir som störst.
          </p>
          <p xml:id="i-6rhS2ypo9ie5tGZPgQRQJY">
            Åtgärderna som föreslås i motionen är till stor del inte områdesavgränsade,
            men däremot av särskild relevans för miljonprogramsområden. Eftersom
            motionen tar sitt avstamp i upprustningen av miljonprogrammets
            bostäder har vi valt att främst använda oss av just begreppet
            miljonprogramsområden. Även referenser till förorten förekommer
            i denna motion och då avses alltså miljonprogrammets förortsområden.
            Regeringen brukar i stället tala om utanförskapsområden, men i
            vår mening riskerar det begreppet att verka stigmatiserande. Tvärtom
            går det att hitta en stor iniativrikedom i dessa områden. När
            satsningar och projekt har utgått ifrån de boendes intressen och
            aktiviteter har det ofta gått bra. Det visar tydligt att det inte
            finns något inneboende utanförskap i dessa områden.
          </p>
          <p xml:id="i-9s12mjpibtW8XVVRfxbuEq">
            Vi har valt att kalla denna motion För hela orten. Orten används
            ofta för att beskriva de miljonprogramsområden och liknande områden
            som vi pratar om. Men ort är också ett samlingsnamn och kan beskriva
            allt från minsta lilla samhälle till den större staden. För hela
            orten har alltså dubbla betydelser. Det innebär alltså att politiken
            måste ta ett helhetsgrepp när det gäller de specifika miljonprogramsområdena.
          </p>
          <p xml:id="i-QQF3kwji2Hf6EW2zDY2At3">
            Energieffektivisering av byggnaderna måste gå hand i hand med
            satsningar på platsen och livet mellan husen, men För hela orten
            syftar också på att ett helhetsgrepp måste tas för att skapa städer
            som hänger ihop i sin helhet för att vi inte ska glömma att periferins
            marginalisering är nära sammankopplad med kärnans privilegium.
          </p>
          <head xml:id="i-3h1Vgb9AARB4n5zUzKrQLt" type="h1">
            5 Upprustning av miljonprogrammets byggnader
          </head>
          <p xml:id="i-UiPET7RLQg89CJj7qUkKEo">
            Miljonprogrammets byggnader måste upprustas. Om detta råder i
            stort sett total enighet. Om upprustning genomförs på rätt sätt
            kan de mänskliga och samhällsekonomiska vinsterna bli stora.
          </p>
          <head xml:id="i-LwpsLEfcwdc3eBQF1L25cK" type="h2">
            5.1 Den stora upprustningsutmaningen
          </head>
          <p xml:id="i-JoJG5xtpJRxZW4kr6iW7Bh">
            Ungefär 650 000 lägenheter i miljonprogrammet är i behov av renovering.
            Uppskattningar av den totala kostnaden för upprustning av Sveriges
            miljonprogramsområden brukar hamna runt 300 miljarder kronor.
            1 Många bostadsbolag, både privata och kommunala, har stora problem
            att lösa finansieringen. I många kommuner pågår ändå ett arbete,
            men det går för långsamt och leder ofta till hyreshöjningar som
            är svåra att klara av för de boende. 2 En stor utmaning för fastighetsägarna,
            är att samtidigt kunna både bekosta upprustning av miljonprogrammets
            bostäder och bygga nya bostäder. I vissa kommuner leder detta
            till att delar av fastighetsbeståndet från miljonprogrammet säljs
            ut, för att finansiera upprustning och nybyggnation. Detta leder
            i sin tur till lokaldemokratiska utmaningar.
          </p>
          <p xml:id="i-QMd2ySpSJiAJ1GeGasXiPi">
            För att ge en ordentlig skjuts i upprustning och energieffektivisering
            föreslår Miljöpartiet att det befintliga ROT-avdraget utvidgas
            och energianpassas. I dag kan bara personer som bor i småhus,
            bostadsrättslägenheter eller ägarlägenheter få del av ROT-avdraget.
            För att det ska kunna stimulera upprustningen av miljonprogrammet
            behöver det även kunna användas för att göra avdrag på kostnaden
            för upprustning av flerbostadshus (både hyresrätter och bostadsrätter)
            och bidrag till att minska kostnaden för upprustningen av skollokaler.
            Det handlar alltså inte om att fler privathushåll ska få möjlighet
            att måla om köket, utan om att det ska bli billigare att rusta
            upp hela fastigheter.
          </p>
          <p xml:id="i-JVpLZXNjWBUHEbgdSyWoqz">
            Exempel på investeringar som skulle kunna ge avdrag är tilläggsisolering,
            installation av vattenbesparande kranar eller fönsterbyte. Även
            byte av värmesystem från fossil uppvärmning eller direktverkande
            el till fjärrvärme eller förnybar energi ger rätt till avdrag.
            Vad som här anförts om ett utvidgat och energianpassat ROT-avdrag
            bör riksdagen som sin mening ge regeringen till känna.
          </p>
          <p xml:id="i-QMWfQpDX7ybjVwp4fZfG9r">
            Det utvidgade ROT-avdraget gör att kommunerna och hyresgästerna
            inte står ensamma med den ekonomiska börda som upprustning innebär
            på kort sikt. Men fler insatser behövs. Miljöpartiet vill därför
            stärka bostadsbidraget så att fler kan ta del av det. Vi utvecklar
            närmare hur detta ska ske och finansieras i vår budgetmotion.
          </p>
          <p xml:id="i-StrCBxdaoBDmcnooAL36Yz">
            Vad som här anförts om att bostadsbidraget ska höjas, bör riksdagen
            som sin mening ge regeringen till känna.
          </p>
          <head xml:id="i-AbmkVD8GF9jhQWPN6geVFC" type="h3">
            5.1.1 Fond för fukt- och mögelskador
          </head>
          <p xml:id="i-FVoyg8M9cJSY81Fpko6vw8">
            Miljöpartiet föreslår också en fond för att åtgärda allvarliga
            fukt- och mögelskador som fortfarande är ett hot för många människors
            hälsa. Den borgerliga regeringen bestämde sig tidigt för att det
            inte längre fanns några problem med fukt- och mögelskador i vårt
            land. Miljöpartiet delar inte regeringens uppfattning när det
            gäller behovet av finansiering av fukt- och mögelåtgärder. Felkonstruerade
            hus och allvarliga fukt- och mögelskador är fortsatt ett problem
            som behöver åtgärdas. Regeringen bör ta upp en diskussion med
            byggnadsindustrin om en ny medfinansiering till fonden för fukt-
            och mögelskador. För att ha utrymme för en sådan strategi bör
            ett statligt kapital tillföras och en organisation inrättas. Vad
            som här anförts om en fond för fukt- och mögelskador bör riksdagen
            som sin mening ge regeringen till känna.
          </p>
          <head xml:id="i-RTPcufLpPNAH3H7JVfd6Hs" type="h2">
            5.2 Bygg om, bygg på, bygg nytt
          </head>
          <p xml:id="i-WJYGrG6Ke7vomWj7Pb7YVz">
            Utvecklingen i många miljonprogramsområden hämmas ofta av ensidig
            arkitektur och en isolering som utgörs av motorleder och stängda
            fasader. Ensidigheten syns också i bristen på bostäder i vissa
            storlekar, både lägenheter för stora familjer eller mindre ettor.
            I samband med upprustningen finns möjlighet att bygga om och bygga
            nytt. Det går att slå ihop lägenheter, dela upp lägenheter, bygga
            på höjden, på bredden eller på mark som inte används optimalt.
            Det skapar variation i bostadsmiljön och möjliggör också bostäder
            som är bättre anpassade efter de boendes behov.
          </p>
          <p xml:id="i-DtxXi31pvdyQisJt9L9A9w">
            Ny- och ombyggnation bör främst anpassas efter behovet bland
            dem som redan bor i området, till exempel ungdomar som vill flytta
            hemifrån eller stora familjer som behöver större yta.
          </p>
          <p xml:id="i-BLjMv4oWtc5xX7xVjiy8LG">
            Nya och ombyggda bostäder kan också bli ett effektivt verktyg
            för att minska segregationen. Det finns i dag inte många boendealternativ
            för den som vill göra boendekarriär inom miljonprogramsområdena.
            Det ska inte finnas några områden i Sverige där de boende upplever
            att man måste flytta för att få en chans. Alla ska ha rätt att
            trivas och utvecklas där man bor. Miljöpartiet vill därför att
            det byggs fler studentbostäder i Sveriges miljonprogramsområden.
            Det skapar möjligheter för dem som vill flytta hemifrån och börja
            studera, men som ändå vill bo kvar i sina kvarter.
          </p>
          <p xml:id="i-ApLr1zRiuDm2mjNFweYiVe">
            Fler studentbostäder skulle också locka nya boende till områdena
            och knyta samman staden på ett viktigt sätt. Nya möten skulle
            skapas och en stärkt efterfrågan och köpkraft skulle attraheras
            till miljonprogrammets förortsområden. På så sätt skapas förutsättningar
            för ett stärkt lokalt näringsliv, nya jobb, kulturverksamheter
            med mera.
          </p>
          <p xml:id="i-JHhB924vZs1wnnssn3LC3r">
            När nya bostäder och verksamheter tillkommer i ett område väcks
            ibland en oro för undanträngning av dem som bor där nu. När vi
            ser till historiska flyttmönster mellan stadsdelar är det lätt
            att förstå oron, men fler verksamheter och fler människor till
            ett område står inte i motsats till de nuvarande invånarnas intressen
            och behov. Tvärtom är det något som kan öka boendekvaliteten för
            alla. Det centrala är att hyresgästerna inte står ensamma med
            utvecklingskostnaderna, det vill säga att det inte får vara likhetstecken
            mellan förnyelse och kraftiga hyreshöjningar. Det är också viktigt
            att involvera befolkningen i olika utvecklingsprojekt i ett tidigt
            skede (se vidare under 4.1).
          </p>
          <p xml:id="i-EBYf3pnWQmCcMciJKNBCsv">
            Vad som här anförts om ny- och ombyggnad av bostadsfastigheter
            bör riksdagen tillkännage för regeringen som sin mening.
          </p>
          <head xml:id="i-4Knxc3jiQQt7nKCsu1Xp8G" type="h1">
            6 Satsningar på platsen mellan husen
          </head>
          <p xml:id="i-S18xBodzxGG5gw2nTUjWCE">
            Upprustningen av miljonprogrammets byggnader skapar möjligheter
            att ta ett helhetsgrepp på hela bostadsområden. Det kan handla
            om att skapa mötesplatser, men också om mer grundläggande frågor
            som hur staden eller orten hänger ihop.
          </p>
          <p xml:id="i-GtBPezRTF849e11nEmtsg5">
            Situationen i miljonprogrammets förortsområden hänger tätt samman
            med hur området och kommunen i helhet är planerade. Den isolering
            som många av miljonprogramsområdena lider av är ofta både social,
            ekonomisk och fysisk. Det går exempelvis att se samband mellan
            ett områdes fysiska karaktär och företagsetableringar. Många av
            Sveriges miljonprogramsområden ligger inlåsta mellan motorvägsbarriärer
            och stängda fasader. Genom att bryta ner den fysiska isoleringen,
            kan alltså även den ekonomiska och sociala isoleringen minska.
          </p>
          <head xml:id="i-QzJuEYB2BBhxpto8oK9dpY" type="h2">
            6.1 Cykelbanor och gångstråk
          </head>
          <p xml:id="i-XQiAd47Svro1wzaY8HzsPi">
            Miljöpartiet vill göra det enklare för människor att röra sig
            till, från och mellan miljonprogramsområden. Ett sätt att öppna
            dessa områden är nya gångstråk och cykelbanor. När vi skapar mer
            utrymme för skateboards, barnvagnar och cyklar skapar vi trevligare
            områden.
          </p>
          <p xml:id="i-6F9V7FcyceVHkyAqy3Bh8q">
            Staten bör ta ett större ekonomiskt ansvar för att underlätta
            för dem som vill ta cykeln till jobbet, skolan eller kompisen.
            Cykelinvesteringar bör göras i det statliga vägnätet, men också
            i kommunala och regional vägnät med statlig delfinansiering.
          </p>
          <p xml:id="i-pSQ5fgaA845zUbnudCLnu">
            Miljöpartiet vill satsa 9 miljarder kronor för cykel- och gångfrämjande
            insatser fram till 2025. Pengarna ska till exempel kunna användas
            för bidrag till kommuner för att anlägga cykelvägar och gångstråk
            mellan miljonprogramsområden eller för att införa så kallade stadsgator
            där olika transportsätt kan kombineras på ett säkert sätt. Vad
            som här anförts om cykelbanor och gångstråk bör riksdagen som
            sin mening ge regeringen tillkänna.
          </p>
          <p xml:id="i-E3AVURRBoZV2j28nR4oWB1">
            Regeringen lyfter ibland fram behovet av satsningar på kollektivtrafik
            och cykel, men de konkreta förslagen är få och svaga. Stora satsningar
            behövs i hela landet och på många håll krävs statlig delfinansiering.
          </p>
          <head xml:id="i-WQYDdvHwq4xBSWUwB2UrRL" type="h2">
            6.2 Spårväg
          </head>
          <p xml:id="i-BZokwXwYoyDixp1VkMFg4y">
            Det finns flera internationella exempel på hur kollektivtrafiksatsningar
            har bidragit till att lyfta hela områden. Ett exempel är Parla
            i Spanien. Stadsdelar som tidigare var åtskilda har nu knutits
            ihop och statusen på flera förortsområden har höjts. Dessutom
            tog det endast sju år för förberedelser och byggnation fram till
            invigning, vilket underlättades av att medborgarna involverades
            på allvar. 3 Ny och utbyggd spårväg har visat sig kunna attrahera
            privat kapital till områden som tidigare betraktats som olönsamma
            för investeringar. Det är Parla ett bra exempel på.
          </p>
          <p xml:id="i-A4yNK6hDFKAh9bxacZkKUe">
            Miljöpartiet föreslår en statlig delfinansiering av spårvägssatsningar
            på 12 miljarder kronor fram till 2025. Det skulle till exempel
            kunna innebära statlig delfinansiering av spårväg för att, där
            behov finns, göra det lättare att ta sig till, från och mellan
            Sveriges miljonprogramsområden. Vad som här anförs om spårvägssatsningar
            bör riksdagen som sin mening ge regeringen till känna.
          </p>
          <head xml:id="i-SQYMv5zpNEy5bemH2DjbEZ" type="h2">
            6.3 Stadsodling och gröna mötesplatser
          </head>
          <p xml:id="i-Ds8xrBRwCHznkXyAaqCuC7">
            Den bostadsnära naturen är ovärderlig som plats för sociala möten,
            lek och återhämtning. Grönska minskar också sjukdomar och ökar
            trivseln.
          </p>
          <p xml:id="i-LMm2M9Zg3H1zvoumgJRvH4">
            Många svenska miljonprogramsområden har redan idag unika möjligheter
            med grönska inpå knuten. Då är det också viktigt att den är tillgänglig
            för de boende. Att skapa tillgänglighet till grönområden handlar
            inte bara om att bevara och återskapa gröna ytor, utan också om
            att hantera barriärer som kan utgöra hinder för att ta sig till
            en grönyta. Det kan till exempel handla om en trafikerad väg som
            gör att föräldrar inte vågar låta sina barn gå dit på egen hand.
          </p>
          <p xml:id="i-4mhtWnF9CgzVBuUwS232Kr">
            Ett annat sätt som skapar grönare och trevligare områden är stadsodling.
            I stadsdelen Seved i Malmö har stadsodling använts inte bara för
            att skapa en mer trivsam miljö, utan även för att underlätta för
            möten kring odlingen. Ytterligare exempel går att hitta i Uppsala,
            Botkyrka och på många andra håll. Genom att kombinera odlingen
            med ett socialt rum för spontana samtal om ett områdes förutsättningar
            och möjligheter kan nya planer för kvarteren växa fram. Dessutom
            skapas möjligheter för en lokal och hållbar matproduktion.
          </p>
          <p xml:id="i-MfSzUqJLR5RbwUL66odAXj">
            De statliga myndigheter och institutioner som idag har jordbruk
            och odling på sitt bord har ett uppdrag som fokuserar på landsbygden.
            Det innebär i praktiken att varken myndigheter eller länsstyrelser
            har ansvar eller mandat att stötta en utveckling av stadsodling
            i till exempel miljonprogram. Miljöpartiet vill ge länsstyrelser
            och berörda myndigheter i uppdrag att främja stadsodling. Vad
            som här anförts om att ge länsstyrelser och berörda myndigheter
            i uppdrag att främja stadsodling bör riksdagen som sin mening
            ge regeringen till känna.
          </p>
          <head xml:id="i-n1U6bkx6xJ59FSKswuSuz" type="h2">
            6.4 Parkeringspolitik
          </head>
          <p xml:id="i-6TQCWph6S7WxUk15Z3vp5q">
            Dagens regelverk innebär i vissa delar att asfalt går före trädgårdar
            och parker när områden ska utvecklas. Det är ett hinder för att
            till exempel miljonprogramsområden ska utvecklas till grönare
            mötesplaster.
          </p>
          <p xml:id="i-CKPLqmUCLAkL18uLUvTe31">
            Vid nybyggnation av bostäder finns det krav på hur många bilparkeringsplatser
            som måste finnas. Då p-normsverktyget ofta används på ett sätt
            som konserverar dagens bilberoende bör plan- och bygglagen förtydligas
            så att det blir tydligt att p-normerna ska användas inte bara
            för att ordna den lokala trafiksituationen utan också för att
            bidra till att miljökvalitetsmålen och de trafikpolitiska målen
            nås. Till exempel kan kommunen sätta maxtak för bilparkeringar,
            minimikrav på cykelparkeringar och sänka p-normen mot att exploatören
            ordnar bilpool och andra mobility management-åtgärder. Vad som
            här anförts om p-normer bör riksdagen ge regeringen tillkänna
            som sin mening.
          </p>
          <p xml:id="i-8E4vzddsC8RNREuFZcVQ9T">
            Många boende i flerfamiljshus har inte bil, men subventionerar
            samtidigt sina bilägande grannars parkeringsplatser. Detta genom
            att kostnaden för boendeparkering inte läggs ut enbart på dem
            som har parkering, utan delvis läggs in som en kostnad för samtliga
            hyresgäster. Dock utan att redovisas. Vi anser därför att boendeparkering
            inte ska kunna subventioneras över hyran, utan ska tas ut som
            en avgift av användarna. Detta skulle leda till att eventuellt
            överskott av parkeringsplatser synliggörs. En trolig följd är
            att många parkeringsplatser byggs om till annat som tjänar de
            boende bättre eller att nya bostäder kan uppföras utan att nya
            parkeringsplatser behöver tillföras. Det både frigör yta och leder
            till att den som är bilfri slipper betala för andras bilparkering.
            Vad som här anförts om parkeringsavgifter bör riksdagen som sin
            mening ge regeringen tillkänna.
          </p>
          <p xml:id="i-DmjNEaKsa7oZwmdnok7ygB">
            Miljöpartiet vill i stället att kommunerna ska få bättre möjligheter
            att stimulera bilpooler, till exempel genom att tillåta kommunerna
            att reservera parkeringar för bilpoolsbilar. Vad som här anförts
            om att tillåta kommuner att reservera parkeringar för bilpoolsbilar
            bör riksdagen som sin mening ge regeringen tillkänna.
          </p>
          <p xml:id="i-3jrep2Ewpwr4NoR9LAddhk">
            Boverket bör också utforma en miniminorm för antal cykelparkeringar
            vid nybyggnation av bostäder i tätort. Detta bör riksdagen som
            sin mening ge regeringen tillkänna.
          </p>
          <head xml:id="i-HGiFi9kN3MTur2SWpMQkbm" type="h2">
            6.5 Sårbarhetsanpassning med trevligare bostadsområden som följd
          </head>
          <p xml:id="i-tVQWL4cuxKAtFgDmk2GTp">
            Vid sidan av Miljöpartiets offensiva politik för att minska utsläppen
            av växthusgaser, driver vi också på för att anpassa samhället
            till de utmaningar som klimatförändringarna kommer att föra med
            sig. Det handlar om att anpassa samhället till ökande medeltemperaturer,
            till mer nederbörd och mer ofta återkommande extremväder som skyfall
            och värmebölja. Höjd havsnivå och översvämningar riskerar att
            hota såväl människors säkerhet som stora materiella värden. Även
            risk för ras och skred kommer att öka.
          </p>
          <p xml:id="i-ATLdqRpjtbCun18Ty19pq8">
            Sett från den ljusa sidan så kan de nödvändiga åtgärderna för
            att hantera dessa faror samtidigt bidra till att skapa trevligare
            boendemiljöer. Framför allt miljonprogramsområden kan inom ramen
            för sårbarhetsåtgärderna göras grönare och få fler vattendrag.
          </p>
          <p xml:id="i-Q7MYGA2UFuEy9MR1GgUJKH">
            Ett praktiskt exempel på hur bostadsområden kan utvecklas genom
            sårbarhetsanpassning är Augustenborg i Malmö. Där har bäckar,
            dammar och vackra planteringar anlagts i samarbete med de boende
            för att ta emot regnvatten som annars skulle fyllt kloaksystemen
            och lett till översvämningar. Gröna tak som samlar upp regnvattnet
            minskar också risken för översvämning. Upp till hälften av det
            regnvatten som faller på taken kan magasineras i skikten av bland
            annat mossor och jord. Samtidigt skyddar växtligheten taken och
            isolerar byggnaden.
          </p>
          <p xml:id="i-XTQmMGg3rewkzs4rWr1ost">
            Miljöpartiet föreslår ökade anslag till Myndigheten för samhällsskydd
            och beredskap för stöd till kommunala anpassningsåtgärder. Vad
            som här anförts om sårbarhetsanpassning bör riksdagen som sin
            mening ge regeringen till känna.
          </p>
          <head xml:id="i-CG9HVbNtAVuvgTXEe6Nv5C" type="h2">
            6.6 Väg och bilism
          </head>
          <p xml:id="i-YGtDCpA9kthMfEtnMJkncN">
            Tyvärr har regeringens politik ett starkt fokus på motorleder
            som skapar mer delade och bilberoende städer. Det mest häpnadsväckande
            exemplet är Förbifart Stockholm. Denna typ av satsningar suger
            upp så gott som all finansiering till satsningar på cykel- och
            kollektivtrafik. Forskningen visar dessutom att nya motorvägar
            leder till ökad trafik, och i vägutredningen från 2005 beräknades
            bygget av Förbifart Stockholm öka koldioxidutsläppen med 130 000–140
            000 ton. 4 Anmärkningsvärt med just Förbifart Stockholm är att
            den kommer att gå i tunnel genom regionens resursstarka områden,
            men i ytläge just vid miljonprogramsområden som Skärholmen och
            Norra Järva. Det kommer att förfula boendemiljön och innebära
            stora folkhälsoutmaningar genom avgaserna och bullret som medföljer.
          </p>
          <p xml:id="i-QjqjiKCPgzdJCTW15fdB9E">
            Bilberoende städer är ofta inte ens uppskattade av bilister.
            5 För att vägarna inte ska korka igen krävs en välfungerande kollektivtrafik.
            Det finns därför ett allmänintresse av att bilarna blir färre
            till antalet, samtidigt som de som finns får rulla en större del
            av sin tid och inte bara stå i kö eller på parkeringsplats. Som
            ett led i att skapa trevligare och grönare städer vill Miljöpartiet
            därför göra det enklare att leva utan egen bil i staden. Taxi,
            hyrbil eller bilpooler är exempel på alternativ som bör främjas
            för de resor där bil är nödvändig. Det skulle frigöra mycket yta
            som skulle kunna användas till grönområden, spårbunden kollektivtrafik
            med mera. Vad som här anförts om att underlätta ett liv utan bil
            i staden bör riksdagen som sin mening ge regeringen tillkänna.
          </p>
          <head xml:id="i-Q7fgKK2nuTfWuMgF4JBz9b" type="h1">
            7 Satsningar på livet mellan husen
          </head>
          <p xml:id="i-SkwwT2z181viVqQVwf6aYF">
            Hittills har den här motionen fokuserat mest på husen och ytan
            mellan husen. Vi går nu vidare och identifierar viktiga insatser
            för att bland annat få en bättre skola, nya jobb och ökad trygghet
            i Sveriges miljonprogramsområden.
          </p>
          <head xml:id="i-TB8im1N6gwJxmUpjD3juT8" type="h2">
            7.1 Upprustning som motor för jobb
          </head>
          <p xml:id="i-CBiDxgaHfeCym5hckYhy2a">
            I samband med den nödvändiga upprustningen av miljonprogrammets
            byggnader finns en unik chans att skapa nya jobb för dem som bor
            i miljonprogramsområdena. Det är en viktig social investering
            som både kommunen och de som får jobb tjänar på. Fackförbundet
            Byggnads beräknar att 30 000 nya arbetstillfällen kan skapas bara
            för energirenoveringarna. Varje person som går från arbetslöshet
            till arbete innebär också en stor besparing för staten genom minskade
            utgifter för till exempel a-kassa, sjukförsäkring och Arbetsförmedlingens
            insatser.
          </p>
          <head xml:id="i-FCfDAmhT1ZaWSnRg9Pqswt" type="h3">
            7.1.1 Startcentraler i miljonprogramsområden
          </head>
          <p xml:id="i-JBgEEsnwgdrswNieGfV1VW">
            En stor utmaning i matchning och sysselsättningsinsatser är att
            kommunerna ofta tvingas stå ensamma för utgifterna medan besparingarna
            görs på nationell nivå. Regeringen har inte lyckats ge Arbetsförmedlingen
            tillräckligt tydliga uppdrag för att på allvar stötta kommunerna.
          </p>
          <p xml:id="i-Sqoy2nU8HJXCvRm7dBx4B6">
            Visst finns flera goda exempel på hur Arbetsförmedlingen och
            kommuner samarbetar framgångsrikt. Problemet är att dessa framgångsexempel
            saknar det regelverk och den finansiering som behövs för långsiktighet.
          </p>
          <p xml:id="i-EnTTbTbSHp2tw4MifTEpE">
            Miljöpartiet föreslår därför att Arbetsförmedlingen ska samverka
            med kommunerna om så kallade startcentraler. På startcentralerna
            ska all kompetens finnas samlad under ett tak – alltifrån arbetsförmedlare
            till socionomer. Där ska även finnas företagslotsar som hjälper
            företag att hitta rätt i den byråkratiska djungeln. Startcentralerna
            bör i så hög grad som möjligt placeras i områden med hög arbetslöshet,
            exempelvis förorternas miljonprogram. Startcentraler i miljonprogramsområden
            skulle inte minst möjliggöra en nära kontakt med både boende och
            verksamma bygg- och bostadsbolag. Det stora arbetskraftsbehovet
            i samband med upprustning kan på så sätt matchas med det stora
            antalet arbetssökande i dessa områden. Startcentralen kan bland
            annat hålla koll på vad bygg- och bostadsbolagen behöver och ska
            utifrån de behoven hjälpa arbetssökande boende att fylla detta
            behov genom utbildning och inledande aktivitetsersättning. Vad
            som här anförts om startcentraler i miljonprogramsområden bör
            riksdagen som sin mening ge regeringen tillkänna.
          </p>
          <head xml:id="i-NsoeMRWx4Ty9aCgr1EdLZb" type="h3">
            7.1.2 Upprustningsutbildning
          </head>
          <p xml:id="i-BKxGCmJULbW2GG7FsPFfxp">
            Gårdsten och Hovsjö är exempel på områden där arbetslösa boende
            har utbildats och anställts i arbetet med upprustningen. Miljöpartiet
            vill att dessa exempel ska spridas och bli många fler. Ett sätt
            att stimulera fram fler exempel är att underlätta matchningen
            mellan arbetskraftsbehovet och upprustningskompetensen hos de
            boende. Miljöpartiet vill till en början tillföra 2 000 platser
            på branschinriktad jobbutbildning med fokus på just upprustning.
            Arbetsförmedlingen bör få i uppdrag att i samverkan med Sveriges
            Allmännyttiga Bostadsföretag (Sabo), Sveriges Kommuner och Landsting,
            Byggnads, Byggindustrierna och Fastighetsägarna att ta fram och
            genomföra utbildningen. Vad som här anförts om en särskild upprustningsutbildning
            bör riksdagen som sin mening ge regeringen tillkänna.
          </p>
          <head xml:id="i-4Cc9cE2Ebeb4i6mp5LReGB" type="h3">
            7.1.3 Sociala investeringar
          </head>
          <p xml:id="i-HkYYFFNoGnRypiV7ZwX9Q9">
            Beräkningar visar exempelvis att kostnaderna för ungdomar som
            varken arbetar eller studerar efter gymnasiet ligger på ca 6 miljarder
            kronor per år. 6 Genom att satsa på förebyggande åtgärder tidigt
            kan samhället använda begränsade resurser på ett mycket mer effektivt
            sätt. I grunden handlar det om specifika och riktade insatser
            mot särskilt utsatta individer eller grupper där det finns stor
            kunskap och erfarenhet av att tidigt kunna identifiera riskbeteenden.
          </p>
          <p xml:id="i-BE199JJtsJFFmmV8bAiBwA">
            Fler kommuner har redan inrättat sociala investeringsfonder,
            bland andra Norrköping och Lilla Edet. Det kan handla om att kommunen
            startar ungdomsgårdar eller särskilda insatser för jobb eller
            utbildning riktat till personer som riskerar att hamna snett.
          </p>
          <p xml:id="i-Xm2y9kK9qvBYD3mQERC2uC">
            Tanken är att den sociala investeringen leder till besparingar
            och hälsovinster i framtiden. Dessa besparingar används för att
            täcka upp för kostnaden och därefter återförs eventuella vinster
            till den sociala investeringsfonden. Självklart handlar sociala
            investeringsfonder i första hand om att den enskilde individen
            ska få ett bättre liv, men eftersom samhällets resurser är begränsade
            är det också avgörande att resurserna används på ett effektivt
            sätt.
          </p>
          <p xml:id="i-AdsvCFaMSYPxG8Cfdvbb6v">
            Ett strukturerat arbete på kommunal nivå med sociala investeringar
            ger långsiktighet i arbetet med att få fler unga att reda upp
            sin situation och ge tryggare områden.
          </p>
          <p xml:id="i-F5yZsm8V8oxud3D4MwWvkd">
            Miljöpartiet vill att staten de kommande fyra åren satsar 1,1
            miljarder kronor på sociala investeringsfonder som kommunerna
            kan söka pengar ifrån, så kallade SIV-pengar. Miljöpartiet föreslår
            också att en statlig utredning tillsätts med syfte att utreda
            hur ett fortsatt arbete med sociala investeringar kan genomföras,
            bland annat om hur det kommunala regelverket skall utformas. Vad
            som här anförts om sociala investeringar bör riksdagen som sin
            mening ge regeringen tillkänna.
          </p>
          <head xml:id="i-RAGnnzFZCfbgTABmkvMiWd" type="h3">
            7.1.4 Sommarjobb för ungdomar
          </head>
          <p xml:id="i-Skg2VXWCswfT8RTiH5AGi9">
            Tidig kontakt med arbetslivet redan i grundskolan ger unga bättre
            förutsättningar för förankring på arbetsmarknaden. Sociala kontakter
            är betydelsefulla för att komma in på arbetsmarknaden, särskilt
            för unga med sämre studieresultat. Alla mellan 15 och 17 år ska
            därför ha rätt till sommarjobb. Det kan exempelvis vara i det
            kommunala bostadsbolaget eller i det privata byggföretaget. Det
            ger värdefulla kontakter och erfarenheter som gör det lättare
            att få jobb senare. Vad som här anförts om sommarjobb för unga
            bör riksdagen som sin mening ge regeringen tillkänna.
          </p>
          <head xml:id="i-WgcJJ6Y3n18ozVN2qKGEV5" type="h3">
            7.1.5 Främja småföretagande
          </head>
          <p xml:id="i-BGiYieDs1xNe1ojoLDS4d1">
            Många som vill starta företag har idag svårt att få tillgång
            till startkapital. Särskilt i tider av ekonomisk oro är den privata
            kapitalmarknaden ovillig att ta risker, och tillgången på kapital
            för att starta företag begränsas ytterligare. Många människor
            som kommer från andra länder till Sverige har tidigare erfarenhet
            av att driva mindre företag. De skulle ganska enkelt kunna starta
            liknande företag i Sverige men hindras ofta av brist på kapital
            och svårigheter att få lån. Miljöpartiet föreslår därför en satsning
            på mikrokrediter för företag som startas av nyanlända. Vad som
            här anförts om mikrokrediter bör riksdagen som sin mening ge regeringen
            tillkänna.
          </p>
          <p xml:id="i-Edm3P16ymCK2DQHc5uRUqw">
            Vi föreslår också att helt avskaffa sjuklöneansvaret för företag
            med upp till tio anställda. Det skulle förbättra de ekonomiska
            marginalerna och öka möjligheterna att utvecklas och anställa
            fler. Vad som här anförts om avskaffat sjuklöneansvar bör riksdagen
            som sin mening ge regeringen tillkänna.
          </p>
          <p xml:id="i-mkHvpNPSZHSbWjNYHMSXh">
            Många företagare upplever trygghetssystemen som en snårig djungel
            – speciellt de som har ett nystartat företag med låga inkomster
            under de första åren. För Miljöpartiet är det en självklarhet
            att även företagare ska kunna känna sig trygga vid sjukdom eller
            föräldraskap. Luckor i socialförsäkringarna ska inte hindra folk
            från att starta företag. Miljöpartiet har därför i en särskild
            kommittémotion (motion 2013/14:Sf203 Företagares trygghetssystem)
            presenterat 13 konkreta förslag för hur trygghetssystemen kan
            stärkas.
          </p>
          <head xml:id="i-CAQwrDGjfFKx6GTMKRXswb" type="h2">
            7.2 Bra skolor oavsett bostadsområde
          </head>
          <p xml:id="i-KThhbqbqwjba2bhXD59gvv">
            Alla elever ska få samma chans i den svenska skolan oavsett bakgrund
            och bostadsområde. Tyvärr är det inte så verkligheten ser ut i
            dag. Elevernas sociala och ekonomiska förhållanden får allt större
            betydelse för hur de lyckas i skolan. Enligt Skolverket har skillnaderna
            mellan grundskolornas genomsnittliga resultat fördubblats under
            de senaste 20 åren. 7 Den svenska skolans likvärdighet ligger
            nu under genomsnittet i OECD och det är inte en effekt av att
            andra elever har förbättrat sina resultat. Tvärtom sjunker kunskapsresultaten
            generellt. 8
          </p>
          <head xml:id="i-FMLXvuCzthbdi1R8NDV2MT" type="h3">
            7.2.1 Fler vägar till gymnasiekompetens
          </head>
          <p xml:id="i-6pTLk9iixM3izyeq7nvrmq">
            Alla kommer till skolan med olika förutsättningar och under skoltiden
            kan mycket hända som påverkar elevernas möjligheter att nå upp
            till kunskapskraven. Därför måste det skapas fler vägar till gymnasiekompetens.
          </p>
          <p xml:id="i-NuHcSDUxpmfKJMWJr9gaap">
            Folkhögskolornas speciella studiemiljö och pedagogik fyller en
            viktig funktion för att fånga upp personer som lever i eller riskerar
            arbetslöshet efter att inte ha lyckats i det traditionella utbildningssystemet.
            Miljöpartiet vill därför göra folkhögskolan tillgänglig för fler.
            Detta kan göras genom bland annat att stödja inrättandet av nya
            folkhögskolor, eller filialer till befintliga folkhögskolor, i
            miljonprogramområden. Vad som här anförts om att skapa möjligheter
            för nya folkhögskolor i miljonprogramsområden bör riksdagen som
            sin mening ge regeringen tillkänna.
          </p>
          <p xml:id="i-5SEtLmf9ZfSXqpT6ATw8cx">
            Även den kommunala vuxenutbildningen behöver stärkas och erbjuda
            fler att komplettera och läsa in en fullständig gymnasiekompetens.
            Vad som här anförts om en utökad och stärkt vuxenutbildning bör
            riksdagen som sin mening ge regeringen tillkänna.
          </p>
          <head xml:id="i-KxCawU6tYkLr8HmMHMf2AW" type="h3">
            7.2.2 Teoretiker ska kunna bli praktiker – yrkesvux för akademiker
          </head>
          <p xml:id="i-JQxfkW4zXWa1XGtUhJWbMp">
            Möjligheterna för den teoretiskt utbildade att få ett yrke med
            mer praktisk inriktning är idag liten. En person med praktisk
            utbildning kan komplettera med teoretisk utbildning. Vice versa
            borde också vara möjligt. Bankekonomen eller journalisten ska
            kunna bli kock eller barnskötare. Den arbetslöse humanisten ska
            kunna bli snickare. En möjlighet till studier på yrkesgymnasium
            för vuxna (Yrkesvux 2.0) bör därför införas, inte bara för de
            grupper som saknar gymnasieutbildning, eller har en gymnasial
            yrkesutbildning som behöver kompletteras, utan också för människor
            med fullföljd teoretisk utbildning. Vad som här anförts om studier
            på yrkesgymnasium för vuxna bör riksdagen som sin mening ge regeringen
            tillkänna.
          </p>
          <head xml:id="i-4fg5WN2vQ2kHBascADE8S7" type="h3">
            7.2.3 Specialutbildningar i miljonprogramsområden
          </head>
          <p xml:id="i-CpzCKazjCqajwLijErwjuc">
            Miljöpartiet har länge krävt att skolpengen ska viktas efter
            socioekonomiska faktorer. Detta är viktigt inte minst för likvärdigheten.
            Utbildningsministern har nu efter lång tid och mycket kritik sagt
            att han kan tänka sig att göra det, men fortfarande vet vi inte
            om de andra allianspartierna går med på detta. Förutom en viktad
            skolpeng behövs andra kraftfulla åtgärder och insatser för att
            skapa fler attraktiva utbildningar, inte minst i miljonprogramområdena.
          </p>
          <p xml:id="i-LqF2mUnDMbiZ8ehUJfd2i6">
            Miljöpartiet vill att regeringen, i samarbete med Sveriges kommuner,
            underlättar för skolor i olika miljonprogramförorter att utveckla
            profilutbildningar med kapacitet att attrahera elever från hela
            regionen. Goda exempel finns redan, som nycirkusinriktningen på
            St. Botvids gymnasium som har lockat elever från hela landet.
          </p>
          <p xml:id="i-HcbhZJkGnq9W6jSMKMTxgN">
            Vad som här anförs om profilutbildningar i miljonprogramsområden
            bör riksdagen som sin mening ge regeringen tillkänna.
          </p>
          <head xml:id="i-SXG96cK6bYtDqRr3hWDZ4Y" type="h3">
            7.2.4 Kraftfulla åtgärder i ett tidigt skede för dem som halkar
            efter
          </head>
          <p xml:id="i-UmJHbMNSzCsndUVMpZmnmW">
            Redan den första tiden i skolan läggs en viktig grund för elevernas
            fortsatta inlärning och utveckling. Därför vill Miljöpartiet lyfta
            fram alla elevers rätt att lära sig läsa, skriva och räkna innan
            man lämnar årskurs 3, genom en läsa–skriva–räkna-garanti.
          </p>
          <p xml:id="i-VoSZQhrbXLjSZ4H8rjPtUE">
            Den som inte kan läsa, skriva och räkna har sämre möjligheter
            att göra sig hörd i samhället. Det är mycket svårt att etablera
            sig på arbetsmarknaden utan dessa grundläggande kunskaper. Bristande
            läskunnighet innebär dessutom ett stort hinder för annan inlärning.
          </p>
          <p xml:id="i-9UkD14VavEAyoytkzETi14">
            Läsa–skriva–räkna-garantin innebär att elever och föräldrar ska
            vara garanterade extra hjälp om det uppstår problem vid inlärning
            av baskunskaperna. I de fall det visar sig att en elev halkar
            efter ska kraftfulla åtgärder kunna sättas in.
          </p>
          <p xml:id="i-4hRJHGuaf5WPseUJnSf7yx">
            På samma sätt som en vårdgaranti inte är en garanti för att alla
            blir friska, så kan inte en läsa–skriva–räkna-garanti garantera
            att alla barn verkligen lär sig läsa, räkna och skriva. Men vi
            kan garantera att varje barn får allt det stöd som går att sätta
            in. På samma sätt som vårdgarantin upprätthålls genom åtgärder
            som sanktioner och patienters möjlighet att byta vårdgivare, bör
            en läsa–skriva–räkna-garanti kopplas till statliga sanktioner
            mot huvudmän som inte ger elever det som de av lärare bedömts
            vara i behov av och möjlighet för elever att vända sig till en
            annan skola.
          </p>
          <p xml:id="i-VeizAE4WCtRcyM4gkV17SV">
            För att rätt typ av åtgärd ska kunna sättas in i ett tidigt skede
            bör lärarna få ökat inflytande över beslut om insatser. Läraren
            är den pedagogiska experten och är därför bäst lämpad att ordinera
            stödåtgärder till elever i behov av extra hjälp. Exempel på insatser
            kan vara att prioritera svenska och matte under en period eller
            att ge rätt till extra undervisningstid, till exempel genom lördagsskola
            eller sommarskola. Tekniska hjälpmedel, stöd av specialpedagoger
            och tydligare uppföljning tillsammans med vårdnadshavare kan vara
            andra exempel på insatser.
          </p>
          <p xml:id="i-L12W2koeXdz2EJ3KUQHw32">
            Vad som anförts om en läsa–skriva–räkna-garanti bör riksdagen
            som sin mening ge regeringen tillkänna.
          </p>
          <head xml:id="i-EWY4Y1TmrhqosVjxVaqzYR" type="h2">
            7.3 Trygghet
          </head>
          <p xml:id="i-RqncRbCJfngg4w5A173PvX">
            Enligt Camila Salazar Atías (kriminolog och verksamhetsansvarig
            för Center för information om destruktiva subkulturer på Fryshuset)
            tyder mycket forskning på att boende i resurssvaga områden (inklusive
            miljonprogramsområden) upplever en större otrygghet och utsätts
            för fler brott än personer som bor i mer resursstarka områden.
            Vårens händelser i Husby och andra förortsområden startade en
            debatt om polisens metoder och om trygghet kopplat till så kallad
            social nedrustning. 9
          </p>
          <head xml:id="i-JeWY2JsYqL6wLxSkVx4yXz" type="h3">
            7.3.1 Förtroendet för polisen
          </head>
          <p xml:id="i-Ao7xMpPuujDE25aXCJMXdZ">
            Polisens arbete är mycket viktigt för att skapa trygghet, men
            i miljonprogramsområden har invånarna ett komplicerat förhållande
            till polisen. I en enkätundersökning 2012 kom polisen på fjärde
            plats över förbättringsområden samtidigt som polisen sågs ha en
            mycket viktig roll. 10 Boende i miljonprogramsområden känner litet
            förtroende för att polisen inte ska använda övervåld. Många tror
            inte heller att de blir tagna på allvar av polisen och avstår
            därför ibland från att anmäla brott. Även förtroendet för polisens
            förmåga att lösa brott är lågt. 11
          </p>
          <p xml:id="i-UCfcsQwkBvR2PUQGVUXqDa">
            Enligt enkätundersökningen verkar kvinnor ha högre förtroende
            för polisen än vad män har. En större andel av kvinnorna instämmer
            i påståenden om att de litar på polisen och att de kan vända sig
            till polisen om de behöver hjälp. Kvinnor upplever också i högre
            utsträckning att det är enkelt att få kontakt med polisen och
            att de känner sig trygga med patrullerande poliser i området.
            12
          </p>
          <p xml:id="i-PtzdQkkc8CyfrWPqvaaFBr">
            Trots ett generellt lågt förtroende för polisen finns samtidigt
            en önskan om polisiär närvaro i bostadsområdena. Närpoliser som
            är bekanta för de boende föredras framför främmande bilpatruller.
            Betydelsen av en relation mellan polis och boende bekräftas exempelvis
            av polisen i Malmö, vars erfarenheter är att oroligheterna i Rosengård
            ökar när okända poliser går in på närpolisernas skift. 13 Med
            andra ord finns det goda skäl att anta att förtroendearbetet går
            hand i hand med ökad trygghet. Ett annat exempel på sådan åtgärd
            med dubbla vinster är ökad samverkan mellan polisen och civilsamhället.
          </p>
          <p xml:id="i-USanfwfi9xb3NRyJnQnxcK">
            Därför är det viktigt att polisen tar förtroendefrågan på allvar.
            Det faktum att miljonprogramsbor känner ett bristande förtroende
            för polisen är ett problem för alla. Det är ett problem för polisen
            som inte kan göra sitt jobb lika bra eftersom tips och kontakter
            med allmänheten är av stor vikt. Det är ett problem för invånare
            som inte känner trygghet och för deras faktiska trygghet eftersom
            polisens arbete försvåras. Det är ett hot mot rättsstaten och
            demokratin.
          </p>
          <p xml:id="i-W4dtomTkuaZa5WgYAUW6cK">
            Polishatet måste också tas på allvar och motverkas. Att det sprids
            nidbilder av poliser och desinformation som syftar till att öka
            motsättningar och locka människor till upplopp är oacceptabelt.
            För att öka förtroendet och förståelsen för polisen är det såklart
            också avgörande med en aktiv medverkan från miljonprogramsbor
            såsom skedde under upploppen i Husby med många som nattvandrat
            för att säkra en trygg vuxennärvaro.
          </p>
          <p xml:id="i-YTAvwTeRmU7rQins9Wt713">
            Polisförbundet och Fryshusets gemensamma dialogprojekt som syftar
            till att skapa ökad förståelse mellan polisen och ungdomar är
            ett mycket positivt exempel. Liknande projekt och verksamheter
            är viktiga pusselbitar för att öka förtroendet och förståelsen
            mellan polisen och invånare. Miljöpartiet vill stödja projekt
            som syftar till att öka förståelsen mellan polis och invånare.
            Vad som här anförts om åtgärder för att stärka förtroendet för
            polisen bör riksdagen som sin mening ge regeringen tillkänna.
          </p>
          <head xml:id="i-PTdq9XCVVZKm4RQQyfQqvy" type="h3">
            7.3.2 Motverka diskriminering
          </head>
          <p xml:id="i-NYtFFc5i6r6yAx7YRohRzv">
            Brottsförebyggande rådet visade 2008 i rapporten Diskriminering
            i rättsprocessen att diskriminering var utbredd på alla nivåer
            inom rättsväsendet. Muslimer var en av de grupper som var extra
            utsatta inom rättsväsendet och som oftare än andra dömdes utifrån
            stereotypa föreställningar.
          </p>
          <p xml:id="i-VENQrsv5niUo8gNBz5bKkm">
            Det finns föreställningar inom rättsväsendet om att vissa minoritetsgrupper
            och vissa brottstyper hör ihop. Om att personer med vissa typer
            av minoritetsbakgrund alltid nekar och därför inte tas på allvar.
            Personer med utländsk bakgrund betraktas som mindre trovärdiga
            än etniska svenskar – på brottsplatsen, under brottsutredningen
            och i domstolsförhandlingen.
          </p>
          <p xml:id="i-6MrW56ZtbG2yWPkWpbps2L">
            Undersökningar har visat att fotgängare och bilförare med minoritetsbakgrund
            är klart överrepresenterade bland dem som utsätts för poliskontroller.
          </p>
          <p xml:id="i-tk22A1CFLXe4i97vVShyJ">
            Enligt en studie från Göteborgs universitet, som P3 Nyheter rapporterade
            om den 23 juni 2011, är rå jargong och fördomsfulla skämt om utlänningar
            vardag inom polisen i Västra Götaland.
          </p>
          <p xml:id="i-84gA1gTfao5yfgqwW2N6nn">
            Insikten om att dessa problem existerar måste leda till ett aktivt
            arbete mot diskriminering. Det bör genomföras en utbildningssatsning
            för rättsväsendets aktörer med fokus på att upptäcka och åtgärda
            diskriminerande strukturer och praktiker inom rättssystemet. Närpolisen
            och civilsamhället, de goda krafterna, bör samverka för att öka
            förtroende för polisen och skapa nya kontaktytor. Polisens insatsstyrkor
            ska ha genomgått en värdegrundsutbildning innan sommaren 2014.
            Vad som här anförts om att motverka diskriminering i rättsväsendet
            bör riksdagen tillkännage för regeringen som sin mening.
          </p>
          <head xml:id="i-F2kMiYwRX7Z2twwW33RxUu" type="h2">
            7.4 Hälsa på lika villkor
          </head>
          <p xml:id="i-4YBVVEe7FXgmr3VVf8AeZk">
            Skillnaderna i hälsa är stora i Sverige. Det kan mätas till exempel
            i sjukskrivningstal och livslängd. Ofta går det att se stora skillnader
            mellan olika bostadsområden i samma stad. Enligt en undersökning
            av Chess (Centre for Health Equity Studies) ökar den svenska hälsoklyftan
            mätt i förväntad livslängd för personer med olika utbildningsnivå.
            Högutbildade förväntas leva fem år längre liv än lågutbildade.
            14
          </p>
          <p xml:id="i-C9iZAUTRRqR63jpK9xsTsG">
            Folkhälsan påverkas av många olika faktorer, inklusive boendemiljö,
            upplevd trygghet, känsla av delaktighet och inflytande med mera.
            I grunden är därför i stort sett hela partimotionen ett sätt att
            möta dessa folkhälsoutmaningar.
          </p>
          <p xml:id="i-GYy4CcXzpjy7o6GeC9WsBV">
            Att satsa på bättre folkhälsa är att göra långsiktiga investeringar.
            Det handlar exempelvis om trygga bostadsområden med goda möjligheter
            till motion och närhet till grönområden, att planera trafiken
            så att buller, olyckor och smutsig luft minskar, att servera bra
            mat inom skolan och välfärden, att prioritera skatter och bidrag
            så att fattigdomen minskar, samt att förebygga psykisk ohälsa
            och missbruk av alkohol, droger och spel. Folkhälsopolitiken och
            dess förebyggande arbete behöver alltså prioriteras inom alla
            politikområden.
          </p>
          <p xml:id="i-8WAY1kgWD5twi4ckTZ9u6K">
            För att tydliggöra vilket ansvar som ligger på olika nivåer anser
            vi att det behövs en folkhälsolag. Så länge det inte är ett konkret
            lagstadgat ansvar för den kommunala och regionala nivån är det
            risk att folkhälsopolitiken stannar vid vällovliga ambitioner.
            Vad som här anförts om behovet av en folkhälsolag bör riksdagen
            som sin mening ge regeringen tillkänna.
          </p>
          <p xml:id="i-BDXoiQYxZogDuASzDEKcKm">
            Att statistik finns och att indikatorer följs upp är väldigt
            viktigt för att se skillnader i hälsa, inte bara mellan olika
            delar av landet utan också mellan städer och till och med olika
            bostadsområden. Varningssignaler måste tas på allvar. Skillnader
            sammanställs i dag inte på något systematiskt sätt.
          </p>
          <p xml:id="i-Cb5MupsFhUpL7LAQKoTWgg">
            Miljöpartiet anser att det också behövs en nationell folkhälsokommission
            för att utjämna ojämlikheterna i hälsa inom en generation, enligt
            de rekommendationer som WHO tagit fram. 15 Riksdagen bör därför
            tillkännage som sin mening för regeringen vad som här anförts
            om en nationell folkhälsokommission.
          </p>
          <p xml:id="i-FDtNvF3GigZKiPNe4r3cci">
            Det är också viktigt att ha närhet till vård när hälsan brister.
            Det är därför angeläget med vårdcentral i närområdet. Miljöpartiet
            vill utforma ersättningssystemen i vården utifrån socioekonomiska
            faktorer och vårdtyngd. Vad som här anförts om att utforma ersättningssystemen
            i hälso- och sjukvården utifrån socioekonomiska faktorer bör riksdagen
            som sin mening ge regeringen tillkänna.
          </p>
          <head xml:id="i-F9yGtjU9K61qDdwA7Qsv11" type="h3">
            7.4.1 Familjecentraler i miljonprogramsområden
          </head>
          <p xml:id="i-NGozU6CefcTXuAGo8RqdXB">
            Familjecentraler är en funktion som nu finns på alltfler ställen
            i landet. Tanken är att de ska ha förebyggande och stödjande verksamheter
            för föräldrar och barn. Olika huvudmän samlas på samma plats och
            en familjecentral innehåller åtminstone mödrahälsovård, barnhälsovård,
            öppen förskola och förebyggande socialtjänst. Även andra yrkeskategorier
            kan komma dit på vissa tider. En viktig poäng är att göra det
            enklare att få tillgång till – och kunskap om – samhällets resurser
            och träffa andra barnfamiljer. Det ger också en möjlighet att
            tidigt kunna uppmärksamma särskilda behov och stöd.
          </p>
          <p xml:id="i-N3ow8wcQFjWxR4AZXmeqAx">
            Miljöpartiet vill avsätta 100 miljoner kronor per år för utveckling
            av familjecentralsverksamhet i miljonprogramsområden. Utvecklingsmedlen
            ska vara möjliga att söka dels för redan befintliga familjecentraler
            som vill vidarutveckla verksamheten eller uppbyggande av ny familjecentralsverksamhet.
            Insatsen ska samfinansieras med kommun och landsting. Medlen bör
            handhas av Socialstyrelsen som beviljar projektmedel efter ansökan.
            Vad som här anförts om familjecentraler bör riksdagen som sin
            mening ge regeringen tillkänna.
          </p>
          <head xml:id="i-85BbCCDMx2bFUoLZjXKWJZ" type="h2">
            7.5 Större mångfald av verksamheter
          </head>
          <p xml:id="i-QPbdQfaRcNdNKmBYwswPNj">
            Miljonprogramsområden består nästan uteslutande av bostäder medan
            det finns få butiker och arbetsplatser. Fler verksamheter skulle
            innebära kortare avstånd mellan förskola, arbetsplatser och service
            av olika slag, vilket minskar bilberoendet och ger goda förutsättningar
            för ett lokalt näringsliv. Detta har visat sig i bland annat stadsdelen
            Vauban i sydtyska Freiburg.
          </p>
          <p xml:id="i-Kf26Sp9wBtGb2GSCpTJ3DG">
            För att öka boendekvaliteten och skapa förutsättningar för nya
            jobb vill Miljöpartiet främja näringslivsverksamhet, samhällsservice,
            föreningsliv, kulturverksamhet och nya mötesplatser.
          </p>
          <p xml:id="i-6LJZbR2VcAdzowSd9Nfwn4">
            Detta kan ske genom kommunala insatser, men även genom att på
            statlig nivå skapa goda förutsättningar genom till exempel flexibla
            regelverk och ekonomiskt stöd. Några exempel har redan berörts
            i motionen, som till exempel initiativ för lokala arbetsförmedlingar,
            stadsodlingar och folkhögskolor i miljonprogramsområden.
          </p>
          <p xml:id="i-8zVgDoCT32s7Zu82stYo1W">
            Lokal handel är viktigt för att skapa levande stadsdelscentrum.
            Utvecklingen med fler stora köpcentrum utanför städerna ökar beroendet
            av att ha egen bil och bidrar till att utarma särskilt förortscentrum.
            När stora köpcentrum slår ut de lokala affärerna, tvingas dessutom
            allt fler ha bil för att klara sina vardagliga behov.
          </p>
          <p xml:id="i-2qJ9DLQnnhYVK2hjQCZt5d">
            Miljöpartiet vill göra det enklare att blanda olika funktioner
            i samma byggnad. Det kan exempelvis vara genom att ha en affärslokal
            i bottenvåningen och bo en trappa upp, i stil med Malmö Kommunala
            Bostads AB:s så kallade bokaler i Malmö. Tillväxtverket bör tillsammans
            med Boverket få i uppdrag att se över möjligheterna att underlätta
            den här typen av lösningar samt informera om möjligheterna och
            ge stöd till intresserade. Vad som här anförts om att ge Tillväxtverket
            och Boverket i uppdrag att utreda möjligheterna att underlätta
            lösningar där fler funktioner blandas i en byggnad, bör riksdagen
            som sin mening ge regeringen tillkänna.
          </p>
          <p xml:id="i-CMLpqUT6tyYB2z4S3EGSK7">
            Samtidigt som de sociala problemen ökar i Sverige minskar den
            sociala närvaron av företrädare för den offentliga sektorn i olika
            delar av samhället. Poliskontor och bibliotek läggs ned och servicekontor
            avvecklas. Denna utveckling är inte minst synlig i de områden
            där servicen behövs mest, på landsbygd och i miljonprogrammets
            förortsområden. Denna utveckling är skadlig för den enskilde och
            för samhället i stort och måste brytas.
          </p>
          <p xml:id="i-DfpjPiU3FqNuU9T4gZk8g9">
            Placering av myndigheter och kommunala verksamheter i miljonprogramsområden
            är ett sätt att stärka den offentliga närvaron. Det ökar dessutom
            efterfrågan på varor och tjänster och skapar på så sätt ett stärkt
            underlag för lokal handel. När offentliga investeringar planeras
            är det viktigt att leta efter möjligheter som kan främja privata
            investeringar. Vad som här anförts om att stärka den offentliga
            närvaron bör riksdagen som sin mening ge regeringen tillkänna.
          </p>
          <head xml:id="i-VFcwcdQ93Q7z4dakG6AQsy" type="h3">
            7.5.1 Satsningar på idrott och kultur
          </head>
          <p xml:id="i-8mctSQjcpBe947siS7rsm6">
            Miklo har i en online-enkät riktad till miljonprogramsbor identifierat
            ett stort intresse för film, litteratur, musik och idrott. Förbättrade
            förutsättningar för miljonprogramsbor att utöva dessa intressen
            skulle med stor sannolikhet ge positiva effekter på bl.a. trygghet
            och folkhälsa. En meningsfull fritidssysselsättning är ofta avgörande
            för ungdomars möjlighet att känna gemenskap och att kunna utvecklas.
            Det finns otaliga exempel på idrottare som vittnar om hur idrotten
            förändrat deras liv, skapat mening och hur man byggt upp sociala
            kontakter. Det samlade svenska föreningslivet bedriver varje dag
            ett viktigt socialt arbete med ungdomar över hela landet. Idrottsledarna
            arbetar oftast helt ideellt och fungerar som goda förebilder för
            ungdomar, i synnerhet för dem som kanske har svårt att hitta sådana
            förebilder i sin närmiljö eller i skolan.
          </p>
          <p xml:id="i-Ddjo5JEvSmMAQrUwhQNef5">
            Därför är det allvarligt att förutsättningarna för en aktiv fritid
            skiljer sig åt dramatiskt beroende på var du bor. I vissa stadsdelar
            och kommuner tillåts träningsanläggningar att förfalla och fritidsgårdar
            läggs ner. Många barn och ungdomar saknar därmed möjlighet till
            en vettig sysselsättning när skolan är slut för dagen.
          </p>
          <p xml:id="i-74oetXMd6dVumXb58ioaNZ">
            Miljöpartiet vill därför rikta en särskild satsning på idrott
            riktad mot miljonprogramsområden i höstbudgeten för 2014. Det
            kan handla om insatser för att ordna vettiga anläggningar och
            träningsmiljöer, men även om att utveckla träningsformerna så
            att fler kan lockas till idrotten. Vad som här anförts om en idrottssatsning
            bör riksdagen som sin mening ge regeringen tillkänna.
          </p>
          <p xml:id="i-XqkfmZ4Emo6vMwFPFPz9mk">
            En satsning bör också göras på kulturverksamhet i miljonprogrammen.
            Avsikten är att lokala ideella föreningar tillsammans med en kommunal
            eller privat aktör med viss administrativ förmåga, ska kunna ansöka
            om medel för lokala kultursatsningar. Det kan handla om att utveckla
            teater, hemslöjd, konst eller att ordna utsmyckning av bostadsområden.
            Det kan också handla om att satsa på och utveckla kultur- och
            musikskolor. En av de bärande idéerna är att de åtgärder som utförs
            utgår från boendes behov och önskemål. Anslaget tilldelas Kulturrådet
            och beviljas efter ansökan från ideell förening eller föreningar
            tillsammans med annan aktör. Statsbidraget koordineras med statliga
            bidraget till ideella organisationer som bedriver frivilligt arbete
            inom det sociala området, som hanteras av Socialstyrelsen. I arbetet
            med regler och riktlinjer ska företrädare för den ideella sektorn
            ingå och ha ett bestämmande inflytande. För ändamålet anslår vi
            100 miljoner kronor per år. Vad som här anförts om att satsa på
            kulturverksamhet i miljonprogrammen bör riksdagen som sin mening
            ge regeringen tillkänna.
          </p>
          <head xml:id="i-MS3bYRtcnmr497FyiTXr9j" type="h2">
            7.6 Delaktighet och identitet
          </head>
          <p xml:id="i-WpjspRvUMBmKx6egq1rva9">
            När människor får möjlighet att påverka sin närmiljö skapas trevligare
            områden. Då anpassas kvarteren efter de boendes erfarenheter och
            behov. Att utveckla ett område tillsammans skapar ömsesidig förståelse
            och sammanhållning.
          </p>
          <p xml:id="i-DpEfvqLmLmR1GaZdiq6kBF">
            Tyvärr sker beslut om boendes närområde inte sällan utan medborgarnas
            inflytande. Så här skriver arkitekten Ola Andersson om skillnaderna
            i delaktighet beroende på bostadsområde:
          </p>
          <p xml:id="i-HUbajksjvdNkeDEKVTKd1j">
            I områden där befolkningen är välutbildad och van att göra sin
            röst hörd skyddas marken från exploatering, oavsett dess värde
            som grönområde. Där befolkningen inte är lika välutbildad, ovan
            att göra sig hörd och majoriteten kanske inte ens har svenska
            som modersmål exploateras skyddsvärda grönområden. I den värdefulla
            Järvakilen mellan bostadsområden som Hallonbergen, Rinkeby, Tensta,
            Hjulsta, Akalla och Kista har ex-ploatörerna ett helt annat övertag
            än i Bromma där det är tätt mellan juristerna bland de boende.
            Följaktligen planeras ett antal bostadsområden i anslutning till
            Järvakilen trots att det är en viktig del av den övergripande
            regionala grönstrukturen. Däremot planeras ingenting i Ålstensskogen
            i Bromma trots att den bara är mark som råkat bli över i ett Bromma
            där de flesta har egen trädgård och behovet av grönområden är
            begränsat . 16
          </p>
          <p xml:id="i-KETAzqQtL4FvfBbA2YFY1r">
            På flera håll har begreppet medborgardialog fullständigt tömts
            på innehåll efter processer som har upplevts som skendemokratiska.
            Bättre kommunikation mellan dem som berörs av ett områdes utveckling
            är helt nödvändigt, men sådana samråd får aldrig reduceras till
            ett nödvändigt ont som snabbt ska bockas av på en checklista.
            Ett välplanerat samråd skapar kunskap om de olika utvecklingsalternativen,
            genererar nya idéer och minskar överklaganden och på så sätt underlättar
            en snabbare och billigare process. Men för att detta ska uppnås
            är det viktigt att det finns en faktisk möjlighet att påverka
            för de boende. Detta kräver att samrådet genomförs i ett tidigt
            skede. Alla delar av en utvecklingsplan kan inte omprövas av alla,
            men då är det viktigt att det är tydligt vad som redan är beslutat
            och inte kan ändras.
          </p>
          <p xml:id="i-Ck21EYgJiF3vZXavuLWcEw">
            En central utgångspunkt med Miljöpartiets satsningar är att främja
            lokala initiativ snarare än att från nationellt håll detaljstyra
            resurser. Miljöpartiet vill dessutom satsa på en särskild fond
            från vilken lokala organisationer kan söka finansiering av åtgärder
            som de själva anser skulle förbättra deras bostadsområden.
          </p>
          <p xml:id="i-G5SpNMqzQRa8KphCjui3P1">
            Vad som här anförts om en fond för lokala initiativ bör riksdagen
            som sin mening ge regeringen tillkänna.
          </p>
          <head xml:id="i-6qAHfRC4shqFjaH1SXLHKr" type="h3">
            7.6.1 Minska stigmatisering och främja stolthet över det egna
            bostadsområdet
          </head>
          <p xml:id="i-BSgJvHF2G5J1Fp9sSd53iG">
            Det är viktigt att kunna få känna stolthet över de egna kvarteren.
            Därför är det olyckligt att miljonprogrammet ofta diskuteras och
            hanteras på ett sätt som ensidigt fokuserar på problemen. Det
            har gjort att många områden får ett oförtjänt dåligt rykte. Runt
            om i landet går det att se många kreativa initiativ som tyder
            på att det tvärtom är i miljonprogramsområden som många kommuners
            utvecklingspotential är som störst. Det är politikens ansvar att
            frigöra den potentialen. Vi vill att områdenas potential och möjligheter
            ska lyftas upp. Här finns en vilja och drift att skapa, som behöver
            tas tillvara. Sveriges kommuner och landsting bör därför tillsammans
            med Sabo och ideella aktörer få i uppdrag att ta fram modeller
            för hur detta kan ske. Vad som här anförts om att ta tillvara
            på drivkraften i miljonprogramsområden bör riksdagen som sin mening
            ge regeringen tillkänna.
          </p>
          <p xml:id="i-NbVuUew6tf7rkNzg7BQCs5">
            Det finns uppfattningar om att vissa områden eller delar av områden
            är mer brottsutsatta än de är, samtidigt som det finns felaktiga
            uppfattningar om att områden är tryggare än de är. Detta riskerar
            leda till felaktiga beslut av enskilda individer men också av
            olika beslutsfattare. Ett sätt för såväl den enskilde som offentliga
            beslutsfattare att kunna fatta rationella beslut om hur han eller
            hon ska utforma sitt liv är att ha tillgång till statistik om
            var brotten finns. Vad som här anförts om tillgång till statistik
            bör riksdagen som sin mening ge regeringen tillkänna.
          </p>
          <head xml:id="i-3y321aG7vsJ7dPehHTQaV4" type="h1">
            8 Hela Sverige ska leva
          </head>
          <p xml:id="i-2D6kbndU3Ae1y91AB74W1p">
            Det finns många gemensamma utmaningar mellan byar på landsbygden
            och förortsområden. Här sinar framtidstron i takt med att samhällsservicen
            minskar och arbetslösheten ökar. Här bryter arbetslösheten effektivt
            ned unga människors möjlighet att bygga en framtid. Människor
            ger upp bygder de älskar för att flytta in till staden. Ofta är
            det helt frivilligt, men ibland tvingas människor flytta för att
            det inte längre finns jobb, service eller kollektivtrafik på landsbygden.
          </p>
          <p xml:id="i-WU6MgdcPM8Xg7sZEWvXe8S">
            Samtidigt finns det ofta både på landsbygden och i miljonprogramsområden
            en stark känsla av gemenskap, ett stort engagemang i föreningslivet
            och en hög grad av egenföretagande. Det finns både gemensamma
            möjligheter och utmaningar.
          </p>
          <p xml:id="i-Rs1f4yd4JHVfveQVGai8Xj">
            Det ska vara lätt att leva i hela Sverige. Människor ska inte
            tvingas flytta utan det ska finnas goda möjligheter att leva och
            arbeta såväl på landsbygden som i miljonprogramsområden och i
            innerstaden. Situationen i olika landsbygdsorter skiljer sig naturligtvis
            lika mycket som mellan olika miljonprogramsområden, men generellt
            går det att se liknande utmaningar i form av till exempel hög
            arbetslöshet, utmaningar i grundskolans samt reträtten av samhällsservice
            och affärsverksamheter. Inte minst syns likheterna när det gäller
            bilden som varje dag återskapas av landsbygd och miljonprogram
            i det offentliga samtalet. De svartmålande diskussionerna om utanförskap
            riskerar att bli självuppfyllande.
          </p>
          <p xml:id="i-8rw8jwskYErzHR4QWq5FGA">
            Trots att utmaningarna många gånger sammanfaller mellan förorter
            och landsbygd ser de politiska lösningarna olika ut. När vi diskuterar
            landsbygdspolitik är det självklart att ställa krav på att samhället
            ska säkerställa att service, arbete, företagande och utbildning
            finns tillgängligt i hela landet. När problemen i Sveriges förorter
            diskuteras låter det ofta annorlunda; samhällsproblemen etnifieras,
            kallas integrationsproblem, och görs till problem för den enskilde.
            Trots att samhällsproblem som arbetslöshet och fattigdom knappast
            har med en persons etnicitet att göra. Tvärtom förstärks utmaningarna
            i miljonprogramsområden av den strukturella rasism och diskriminering
            som i hög grad existerar i Sverige.
          </p>
          <p xml:id="i-3srw6oKCavNyo2z5amNjPa">
            Miljöpartiet tror att debatten skulle förändras och förbättras
            om utmaningar på landsbygden och i Sveriges förorter kunde diskuteras
            gemensamt. Många gånger glömmer vi att se möjligheterna. Många
            lösningar är gemensamma när det gäller satsningar på företagande,
            samhällsservice och utbildning. Om fler får möjlighet att mötas
            människor emellan; lära av varandra, utbyta erfarenheter och kunskaper,
            kan det också bidra till en större förståelse mellan oss människor.
          </p>
          <p xml:id="i-DzzKu7SehB74smfEmYndJk">
            Miljöpartiet föreslår att det tillsätts resurser för att miljonprogramsområden
            i större städer ska kunna matchas med landsbygdskommuner i en
            vänortssatsning. Vänorter är normalt samarbetande kommuner i olika
            länder, men det finns all anledning att tillämpa konceptet inom
            landet. Vänortssatsningen skulle bygga på att kunna utbyta erfarenheter
            om gemensamma utmaningar, samt skapa möten och möjligheter mellan
            olika orter eller områden, snarare än olika kommuner. Vad som
            här anförts om en vänortssatsning bör riksdagen som sin mening
            ge regeringen till känna.
          </p>
        </div>
        <div xml:id="i-YK96fLymHjS26MZqP5K77b" type="motSignatures">
          <list xml:id="i-FN3ji8ogNE2ERxjxW76oUS">
            <item xml:id="i-UpGySWygAS6Bejpbc5Zvdw">
              Åsa Romson (MP)
            </item>
            <item xml:id="i-LvsMt8z5Jn6xpLKjsatpQq">
              Gustav Fridolin (MP)
            </item>
            <item xml:id="i-S1uCDEusc5TZzvLjnawGAp">
              Magnus Ehrencrona (MP)
            </item>
            <item xml:id="i-28tznuX9Fnxn6hCsWnVQWC">
              Maria Ferm (MP)
            </item>
            <item xml:id="i-QLUNFtJmamNzgxBWWNjEtC">
              Jabar Amin (MP)
            </item>
            <item xml:id="i-8qwt59Jv1Y6X9UNuuhE1FV">
              Stina Bergström (MP)
            </item>
            <item xml:id="i-pWtChadesdxZVEFkkJ9Uj">
              Per Bolund (MP)
            </item>
            <item xml:id="i-QFq3dM2gMtSMt3J69ad9W3">
              Agneta Börjesson (MP)
            </item>
            <item xml:id="i-TTpb6MPzPdM38Y3JQM2Y7T">
              Bodil Ceballos (MP)
            </item>
            <item xml:id="i-9jYPgwgEDM2JPrusnzcitA">
              Esabelle Dingizian (MP)
            </item>
            <item xml:id="i-EGdRGCjHhDLhUs1dpxk4xQ">
              Tina Ehn (MP)
            </item>
            <item xml:id="i-We3ZezPE8g8HBTwVmQvdq6">
              Gunvor G Ericson (MP)
            </item>
            <item xml:id="i-Spv7V86FbBVenCB2mziVxZ">
              Jonas Eriksson (MP)
            </item>
            <item xml:id="i-7BbSZvVAD2nfbPqX7qC9iY">
              Peter Eriksson (MP)
            </item>
            <item xml:id="i-L7SaesFNc5BFK2eJmHHYMN">
              Ulf Holm (MP)
            </item>
            <item xml:id="i-33Edo64rNzvXPDJnskxGBy">
              Mehmet Kaplan (MP)
            </item>
            <item xml:id="i-8ssuBPAvajaAxjdv248PW3">
              Helena Leander (MP)
            </item>
            <item xml:id="i-PPKw7GAY9zaLZV4LpvMnwL">
              Annika Lillemets (MP)
            </item>
            <item xml:id="i-VaFZ4vgw17ftp6HByHwe2N">
              Jan Lindholm (MP)
            </item>
            <item xml:id="i-KrFFBPZvTJM3uPodKcndve">
              Agneta Luttropp (MP)
            </item>
            <item xml:id="i-GKtta5fJaD3pUpEL7CcP2C">
              Valter Mutt (MP)
            </item>
            <item xml:id="i-8XshRWXqKZRk5UV2zMEHJB">
              Lise Nordin (MP)
            </item>
            <item xml:id="i-CQVw4NJptEUXLZM5ci4B29">
              Kew Nordqvist (MP)
            </item>
            <item xml:id="i-BV5K32ibZ4ttsNxUh1YmzU">
              Mats Pertoft (MP)
            </item>
            <item xml:id="i-Wht3htrsunPSZYYVxFwkpM">
              Peter Rådberg (MP)
            </item>
          </list>
        </div>
      </div>
    </body>
  </text>
</TEI>
