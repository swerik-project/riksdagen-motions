<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-FöU-02816">
  <teiHeader>
    <fileDesc>
      <titleStmt>
        <title>Ett starkt försvar för att säkra Sverige</title>
        <author corresp="i-PRHkYxGCaT2cbJpjjfnRtn">av Beatrice Ask m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2816 av Beatrice Ask m.fl. (M)</title>
          <idno type="rdwebb">H6022816</idno>
          <rs type="number">2816</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H6022816/text</ref>
          <ref type="dokument_url_html">http://data.riksdagen.se/dokument/H6022816</ref>
          <ref type="dokumentstatus_url_xml">http://data.riksdagen.se/dokumentstatus/H6022816</ref>
          <ref type="docx">http://data.riksdagen.se/fil/E1FEFE15-CCB1-40E1-85E2-BC8FA62F7CBC</ref>
          <ref type="pdf">http://data.riksdagen.se/fil/39AF2DAF-0051-4A5A-8834-AAF75CD424CD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-PRHkYxGCaT2cbJpjjfnRtn</idno>
            <name>Beatrice Ask</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-7BVrTrBc6AJDkYa3WEfLxy</idno>
            <name>Jan R Andersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ch6N1ddXaHhYxZN72JKZAS</idno>
            <name>Alexandra Anstrell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-J7uJmvTQswBegURGxa5EHb</idno>
            <name>Lars Püss</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-4xrvbtjb5s2sPnTeLHMSLe" type="signed"/>
        <correspContext corresp="i-4xrvbtjb5s2sPnTeLHMSLe">
          <note type="signatory" corresp="i-PRHkYxGCaT2cbJpjjfnRtn"/>
          <note type="signatory" corresp="i-7BVrTrBc6AJDkYa3WEfLxy"/>
          <note type="signatory" corresp="i-3Grh8TCtLTMtZdMgN1X5RJ"/>
          <note type="signatory" corresp="i-Ch6N1ddXaHhYxZN72JKZAS"/>
          <note type="signatory" corresp="i-J7uJmvTQswBegURGxa5EHb"/>
        </correspContext>
        <correspAction xml:id="i-LBfS8Um8aBW2zF1bixsdhs" type="submitted">
          <date when="2018-11-30"/>
          <time when="14:27:37"/>
        </correspAction>
        <correspAction xml:id="i-GrcekvX5nSYkU66gD1BKTM" type="reviewed">
          <date when="2018-11-30"/>
          <time when="15:41:21"/>
        </correspAction>
        <correspAction xml:id="i-Nu4uaXUGyyXPjgwFHzGSGy" type="referred">
          <date when="2018-12-05"/>
        </correspAction>
        <correspAction xml:id="i-M3XGcKhgSU51u8z8UBH4z1" type="assigned">
          <date when="2019-06-24"/>
          <time when="15:08:54"/>
        </correspAction>
        <correspContext corresp="i-M3XGcKhgSU51u8z8UBH4z1">
          <ref type="assignedTo">Försvarsutskottet</ref>
        </correspContext>
        <correspAction xml:id="i-6GqrJm5nchYrzdNh3mT8FE" type="behandlas_i"/>
        <correspContext corresp="i-6GqrJm5nchYrzdNh3mT8FE">
          <ref type="uppgift">2018/19:FöU1</ref>
          <ref type="ref_dok_id">H601FöU1</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU1</ref>
          <ref type="ref_dok_titel">Utgiftsområde 6 Försvar och samhällets krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CX65ptqGsMjopvPew7A7zc" type="behandlas_i"/>
        <correspContext corresp="i-CX65ptqGsMjopvPew7A7zc">
          <ref type="uppgift">2018/19:FöU6</ref>
          <ref type="ref_dok_id">H601FöU6</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EzUYrEiiVgAM3ub8sKSFJQ" type="behandlas_i"/>
        <correspContext corresp="i-EzUYrEiiVgAM3ub8sKSFJQ">
          <ref type="uppgift">2018/19:FöU7</ref>
          <ref type="ref_dok_id">H601FöU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8vsWEjpwD5Msu8QLtAdTG9" type="behandlas_i"/>
        <correspContext corresp="i-8vsWEjpwD5Msu8QLtAdTG9">
          <ref type="uppgift">2018/19:FöU5</ref>
          <ref type="ref_dok_id">H601FöU5</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU5</ref>
          <ref type="ref_dok_titel">Integritetsskydd vid signalspaning i försvarsunderrättelseverksamhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KsZp3z3hfjp6zArYvVa88i" type="behandlas_i"/>
        <correspContext corresp="i-KsZp3z3hfjp6zArYvVa88i">
          <ref type="uppgift">2018/19:FöU9</ref>
          <ref type="ref_dok_id">H601FöU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU9</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NA4QGT59hteVyvSph8JStW" type="behandlas_i"/>
        <correspContext corresp="i-NA4QGT59hteVyvSph8JStW">
          <ref type="uppgift">2018/19:FöU8</ref>
          <ref type="ref_dok_id">H601FöU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FöU8</ref>
          <ref type="ref_dok_titel">Vissa frågor om Försvarsmaktens personal</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-TJDCxAZ3cfJ8Vc8H4wXZPn" type="motHeader">
        <div xml:id="i-CedS6XGcdVoQ5N9SN4jrP3" type="motTitle">
          Motion till riksdagen 2018/19:2816 av Beatrice Ask m.fl. (M)
          Ett starkt försvar för att säkra Sverige
        </div>
      </div>
      <div xml:id="i-YAUjBzjR4xiSuc4hAcGhtk" type="motBody">
        <div xml:id="i-6CdNyfcUAn9pLrJHp5Ds6g" type="motProposal" subtype="förslag">
          <head xml:id="i-WQLZDgsUiAXyPjm2F5Nd39">
            Förslag till riksdagsbeslut
          </head>
          <list xml:id="i-XfMb8a8bmTAD1SYCyAa63C" style="ol">
            <item xml:id="i-4K7tMfvH5fiFh2oBpLbG5U">
              Riksdagen ställer sig bakom det som anförs i motionen om 2 procent
              av BNP i försvarsanslag och tillkännager detta för regeringen.
            </item>
            <item xml:id="i-9aid7SXY2Poi47C74nqK2A">
              Riksdagen ställer sig bakom det som anförs i motionen om fokus
              på att färdigställa beslutad krigsorganisation och tillkännager
              detta för regeringen.
            </item>
            <item xml:id="i-ARXvfqhPexxPZUyRpSPJ6L">
              Riksdagen ställer sig bakom det som anförs i motionen om att
              stärka arméstridskrafterna och tillkännager detta för regeringen.
            </item>
            <item xml:id="i-D1iNQ4cQR4fwqV12iY2R3M">
              Riksdagen ställer sig bakom det som anförs i motionen om att
              stärka marinstridskrafterna och tillkännager detta för regeringen.
            </item>
            <item xml:id="i-3UThKoPJYCmnvqx5fRqyrd">
              Riksdagen ställer sig bakom det som anförs i motionen om att
              stärka flygstridskrafterna och tillkännager detta för regeringen.
            </item>
            <item xml:id="i-8CbhXPcDApk98bgmaHzeYb">
              Riksdagen ställer sig bakom det som anförs i motionen om att
              stärka den militära cyberförmågan och tillkännager detta för regeringen.
            </item>
            <item xml:id="i-RWwKeZGBa86Wef6Pc3bGz6">
              Riksdagen ställer sig bakom det som anförs i motionen om Sveriges
              underrättelseförmåga och tillkännager detta för regeringen.
            </item>
            <item xml:id="i-WNR13vhJoGdZWamraXQNnJ">
              Riksdagen ställer sig bakom det som anförs i motionen om hemvärnet
              och tillkännager detta för regeringen.
            </item>
            <item xml:id="i-9Q5hmcQ6JrDZ4gq1SHbsxR">
              Riksdagen ställer sig bakom det som anförs i motionen om försvarets
              personalförsörjning och tillkännager detta för regeringen.
            </item>
            <item xml:id="i-KuXJ6Cd74bS5Yx7WYqacwV">
              Riksdagen ställer sig bakom det som anförs i motionen om försvarets
              materiel- och logistikförsörjning och tillkännager detta för regeringen.
            </item>
            <item xml:id="i-NC7qrTzyZG44rwMnHjS7vZ">
              Riksdagen ställer sig bakom det som anförs i motionen om försvarsindustrin
              och tillkännager detta för regeringen.
            </item>
            <item xml:id="i-EcaMuvc4U7o2UcEPo83H5c">
              Riksdagen ställer sig bakom det som anförs i motionen om forskning
              och utveckling och tillkännager detta för regeringen.
            </item>
            <item xml:id="i-ENZxdo2Et2sLjzdhDJWvRu">
              Riksdagen ställer sig bakom det som anförs i motionen om organisation
              och ledning och tillkännager detta för regeringen.
            </item>
          </list>
        </div>
        <div xml:id="i-PzQzJ8VU6rqYzDnj5TSYND" type="motContent">
          <head xml:id="i-Lceq1asBu5geg1xXs5SVQm" type="h1">
            2 procent av BNP i försvarsutgifter
          </head>
          <p xml:id="i-45cG5jn64vUhTBhn6r5S2S">
            Oron i Sveriges närområde och i omvärlden påverkar i allra högsta
            grad vårt land. Vi står inför stora utmaningar. Få uppgifter är
            så centrala som förmågan att försvara landet mot angrepp utifrån.
            Den uppgiften måste tas på största allvar. För att möta ett oroligt
            omvärldsläge behöver Sveriges försvarsförmåga stärkas och det
            kommer kräva ökade försvarsutgifter.
          </p>
          <p xml:id="i-EdgFrD1H7GfejsgiGWwjMQ">
            Den senaste tiden har flera länder, i främst Nordeuropa, insett
            faran och åtagit sig att höja sina försvarsutgifter och vissa
            länder har redan uppnått tvåprocentsmålet. Tyskland och Norge
            ökar sina satsningar och strävar mot målet. Estland och Polen
            har redan uppnått tvåprocentsmålet och Lettland och Litauen kommer
            att uppnå det inom en snar framtid.
          </p>
          <p xml:id="i-Ct6JoXZKm4baCL56vbGvZp">
            Oavsett om Sverige skulle bli medlem av Nato eller inte kommer
            mer resurser att behöva tillföras försvaret. Snarast förhåller
            det sig så att en fortsatt militär alliansfrihet kommer att kräva
            mer resurser än vid ett svenskt Natomedlemskap.
          </p>
          <p xml:id="i-P9ppn9U7X6uDyi9B5GUZL6">
            Det försämrade säkerhetsläget kräver mer resurser – det är en
            politik som är rätt i sak och en diskussion som inte kan undvikas.
            Försvarsmakten konstaterar dessutom att med den nuvarande anslagsutvecklingen
            kommer den svenska förmågan att sjunka relativt de satsningar
            som görs i närområdet, och specifikt i Ryssland. Utvecklingen
            accentueras efter 2020.
          </p>
          <p xml:id="i-PhNRJJvxhyecvu6j4Sk4e5">
            Förmågan att försvara Sverige måste säkerställas. Sveriges försvarsutgifter
            ska därför närma sig två procent av BNP. Ambitionen är att göra
            detta under en tioårsperiod. Detta för att kunna möta det försämrade
            säkerhetsläget och även för att kunna uppfylla åtaganden som framtida
            medlem i Nato. Tillväxten sker stegvis och med hänsyn till det
            säkerhetspolitiska läget och det ekonomiska läget. Svårigheterna
            i detta ska inte underskattas. Resurserna för att klara redan
            beslutade åtgärder räcker inte till.
          </p>
          <p xml:id="i-WcUi5dPPh944rRg5jTsXnt">
            Hela Sverige ska kunna försvaras och alla stridskrafter stärkas.
            Särskilt viktigt kommer försvaret av Östersjön, och framför allt
            Gotland, att vara. Utöver Östersjön är exempelvis ökad försvarsförmåga
            runt Göteborg särskilt prioriterad.
          </p>
          <p xml:id="i-GV9EmN7kr3vaSbh3NQiqo4">
            Att bygga ut Sveriges försvarsförmåga kommer att kräva god kostnadskontroll,
            spårbarhet och uppföljning för att garantera att de extra resurserna
            också ger effekt. Vi vill därför se en ordnad process med tydliga
            kontrollstationer som tar hänsyn till behovet av att stärka försvaret
            men också den ekonomiska utvecklingen. De ytterligare resurser
            som satsas måste ge kontinuerligt ökande försvarsförmåga och det
            måste ske ett fortsatt effektiviserat resursutnyttjande inom Försvarsmakten.
          </p>
          <head xml:id="i-CMwqsKyd7kAemDkFNTn6u4" type="h1">
            Fokus på att färdigställa beslutad organisation
          </head>
          <p xml:id="i-HcB5dgBzS6GVrKbxLirHmn">
            Fokus i den svenska försvarspolitiken har de senaste åren varit
            allt för kortsiktigt. Försvarsmakten har inte kunnat uppfylla
            målen för försvarsbesluten och har med korta intervall fått återkomma
            till politiken med nya äskanden om mer resurser. Återkomman­de
            omprioriterande samt lappandet och lagandet inverkar negativt
            på försvarets möjligheter att utveckla operativ förmåga både på
            kort och på lång sikt. Att lösa detta kommer att kräva såväl ett
            större politiskt ansvarstagande och långsiktighet, men även en
            bättre struktur och organisation med god ekonomisk kontroll.
          </p>
          <p xml:id="i-2XSvownHbssXaBGthbMoNz">
            Målet är att stärka den svenska försvarsförmågan och den operativa
            kapaciteten. I den ingår ökade volymer av tillgängliga, fullt
            utrustade, bemannade och utbildade förband som är tillgängliga.
            För detta krävs ökade ekonomiska resurser men också bättre och
            mer transparenta materielanskaffningsprocesser, mer fokus på stridande
            och rörliga förband samt hårdare koll på ekonomin och uppfyllnad
            av målen.
          </p>
          <p xml:id="i-2aMrDwJ4MU7DyFPvWeaXSF">
            Försvarsmaktens förmåga att kunna attrahera kompetent personal
            försämras och nödvändiga långsiktiga beslut om materielanskaffningar
            skjuts på framtiden. Vi har sett detta när det gäller svårigheten
            att fylla upp krigsorganisationen och ett ständigt större materielunderskott,
            som skjutits på framtiden. Nu har en punkt nåtts där situationen
            inte längre är hållbar. Den historiska skulden måste regleras
            för att kunna skapa långsiktig­het och framtidsfokus.
          </p>
          <p xml:id="i-Da3poEcVfpGaRYohjCGMZf">
            I Försvarsmaktens budgetunderlag för 2019 äskar myndigheten sammanlagt
            18 miljarder extra fram till 2021 att kunna genomföra det innevarande
            försvarsbeslutet och för att försvarets förmåga inte ska sjunka
            relativt omvärlden. Försvarsmakten har redan gjort ett antal omprioriteringar
            och reduceringar för att hålla den ekonomiska ramen och lyfter
            fram bland annat minskad köpkraft och ökade kostnader för vidmakthållande
            som orsaker för behovet av mer resurser.
          </p>
          <p xml:id="i-Mri6nFMUxR5x7fSQpa2cin">
            Moderaterna anser att Försvarsmakten måste få de resurser som
            man behöver för att genomföra ambitionen i försvarsbeslutet från
            2015. Vi tar höjd för detta i vår budget. Huvudfokus för försvaret
            måste nu ligga på att faktiskt genomföra försvarsbeslutet från
            2015 och Försvarsmaktsorganisation 2016 för att skapa lugn och
            långsiktighet i det svenska försvaret. Vissa kompletteringar när
            det gäller logistik och ledning måste också genomföras för att
            göra organisationen krigsduglig. Parallellt med detta ska planering
            för ökad förmåga efter 2020 påbörjas.
          </p>
          <head xml:id="i-Vc1bJgtYawsrogtJJMqs9f" type="h1">
            Stärk arméstridskrafterna
          </head>
          <p xml:id="i-CKhEpusmogcM1FCpPrsFPi">
            Arméstridskrafterna används för en rad olika ändamål där grunden
            är att försvara mot väpnat angrepp. Det kan röra sig om allt från
            försvar mot större angrepp mot vårt territorium till att i ett
            gråzonsläge skydda samhällsviktig verksamhet. Arméstridskraf­terna
            utgör den numerärt största delen av Försvarsmakten och innehåller
            även en större del tidvis anställd personal, och i framtiden pliktpersonal,
            än flygvapnet och marinen.
          </p>
          <p xml:id="i-7A8PFTUBfEm7irrS2Bzcy2">
            Det finns idag stora behov som måste åtgärdas inom denna försvarsgren.
            Ett centralt fokus i den försvarsöverenskommelse som träffades
            2017 var att stärka krigsdugligheten i de två armébrigaderna.
            Det handlar såväl om att tillföra mängdmateriel och standard­fordon
            som att öka övningsverksamheten och förmågan att snabbt kunna
            mobilisera vid behov.
          </p>
          <p xml:id="i-RSqfmrVcBWiiPKZrUrBoz3">
            Utifrån Moderaternas fokus på att färdigställa den beslutade
            organisationen så bör uppfyllnad och krigsduglighet av de befintliga
            brigaderna vara prioriterat innan nya förband adderas. Den av
            Moderaterna föreslagna inventeringen och förbättringen vad gäller
            försörjningen av mängdmateriel kommer också vara en viktig del
            i att säkra förmågan hos arméstridskrafterna här och nu.
          </p>
          <p xml:id="i-UzbxQ7K4MBqoJhYtR545RQ">
            Kärnan i arméstridskrafterna ska mot 2025 utgöras av tre mekaniserade
            brigader. Vi vill därför se att en tredje armébrigad upprättas
            i Skåne, vid sidan av de två i Norrland och Skaraborg. En utökning
            med en tredje brigad kommer innebära en betydande ökning av arméns
            förmåga att kunna verka i flera riktningar. Att den svenska mark­stridsförmågan
            förstärks är av stor vikt för att höja den krigsavhållande förmågan
            i det svenska försvaret. Införande av den tredje armébrigaden
            bör påbörjas under nästa inriktningsperiod.
          </p>
          <p xml:id="i-jThFX1N4x3d7BU8KdbYRc">
            Det pågående renoveringsprogrammet för arméns stridsvagnar och
            stridsfordon bör i enlighet med förslaget i materielutredningen
            (Försvarsmaktens långsiktiga materiel­behov, SOU 2018:7) utökas
            till att inkludera samtliga fordon samt att även ökad för­måga
            när det gäller eldkraft och skydd läggs till. Detta bör inledas
            under nästa mandat­period för att kunna säkra att de mekaniserade
            brigaderna har till gång till relevant utrustning.
          </p>
          <p xml:id="i-3tiTvfRmLGsCCoJBNMZpT2">
            Stridsgrupp Gotland bör på sikt utökas och försvaret av huvudstaden
            och Mälardalen stärks genom att upprätta en lätt mekaniserad brigad.
            Möjligheten till att öka utbild­ningsnumerären i Arméns jägarförband
            i Arvidsjaur och i Karlsborg är prioriterad. Jägarförbanden har
            en hög beredskap och förmåga och är därför mycket användbara i
            ett modernt konfliktscenario med ett snabbt förlopp. På sikt bör
            ett stärkt försvar i södra Norrland beaktas.
          </p>
          <p xml:id="i-RNsVpdq4fNiiyMGzZXr1hL">
            Ett tillräckligt antal lednings-, logistik- och ingenjörsförband
            måste säkerställas. Förmågan att både kunna ge och ta emot hjälp
            utifrån i händelse av en konflikt är beroende av att det finns
            en fungerande och välövad logistikkedja. Överhuvudtaget är rörlighet
            en viktig faktor för att markförbanden ska kunna lösa sina uppgifter.
            Här spelar transportflyget och helikoptrarna en viktig roll. I
            relativ närtid finns ett behov att ta beslut om framtiden för
            transportflyget.
          </p>
          <p xml:id="i-XdKAMEMLLs2qtdiY4UDShC">
            Tillgång till attackhelikoptrar är en förmåga som Försvarsmakten
            saknar idag. Effekten av att ha den förmågan var något som uppmärksammandes
            under den stora multinationella övningen Aurora under hösten 2017.
            Ett eventuellt framtida behov av attackhelikoptrar samt hur arméförbanden
            kan utveckla sitt användande av drönare är något som måste ses
            över.
          </p>
          <p xml:id="i-HZvx8Er8bmoLV8x9XPpdfD">
            För att stärka förmågan till indirekt eld så vill Moderaterna
            bland annat att Försvars­makten även anskaffar de 12 artilleripjäserna
            av typen Archer som för närvarande ska gå på export. Vi vill därmed
            se att samtliga 48 pjäser som utvecklats tillsammans med Norge
            nu anskaffas och förbandssätts av den svenska försvarsmakten i
            närtid.
          </p>
          <p xml:id="i-EUaBGr3j9d2mKEo5oG8zD1">
            Erfarenheterna från striderna i Ukraina visar att förmågan till
            indirekt eld har haft en stor påverkan på utgången av striderna.
            Med tanke på detta så bör artilleriet efter 2025 utvidgas numerärt
            med pjäser av mindre komplexitet än Archersystemet. På sikt så
            bör även materielutredningens förslag om anskaffning av långskjutande
            raketartilleri beaktas.
          </p>
          <p xml:id="i-6LRUdxtZTGyiXbT8cNSu4v">
            Den beslutade anskaffningen av ett nytt medelräckviddigt luftvärn
            för att ersätta det gamla systemet Hawk som faller för åldersstrecket
            är helt nödvändigt för att stärka Sveriges möjligheter att försvara
            mot ballistiska robotar, kryssningsrobotar och flygstridskrafter.
          </p>
          <p xml:id="i-YW9G8zxfi2GLjN8eFxrpoC">
            För att komplettera det nya medelräckviddiga luftvärnet bör antalet
            förband med övriga luftvärnssystem på sikt ökas samt att det fortsatt
            funktionella systemet Robot 70 används av såväl armén som hemvärnet.
          </p>
          <p xml:id="i-P1ysfqR831BZbn8hr3gPif">
            En utökad organisation kommer i framtiden att innebära att nya
            utbildningsförband kommer att etableras. Var, när och hur blir
            en fråga för kommande år. För oss är det viktiga nu att delta
            i uppbyggande av förmåga och inte i löften om kommande nya förbandsorter.
          </p>
          <head xml:id="i-MXcf7SyS3b3DFkYUJf4gfU" type="h1">
            Stärk marinstridskrafterna
          </head>
          <p xml:id="i-AFKWn64W2udK2RPVFkxGNS">
            Marinen står inför omfattande utmaningar de kommande åren. Den
            militära hotnivån har ökat i Östersjöregionen de senaste åren.
            Östersjön är återkommande skådeplats för stora marinövningar.
            Under den senaste tiden så har Ryssland genomfört stora övningar
            i Östersjön och sommaren 2017 deltog även Kina i en gemensam övning
            med Ryssland.
          </p>
          <p xml:id="i-VCkJUMCLAai7yKUPAUUhvf">
            De marina stridskrafterna ska användas för försvar mot väpnat
            angrepp, hävdande av vår territoriella integritet och bidra till
            att säkra handelsflöden. Men samtidigt så måste gråzonsproblematiken
            hanteras.
          </p>
          <p xml:id="i-M3GvS8ZpMQmQbUHZYph5v6">
            Fokus för den svenska marinen ligger främst på Östersjön. En
            viktig aspekt av den marina förmågan i Östersjön är den gemensamma
            svensk-finska marina styrkan, Swedish Finnish Naval Task Group,
            som håller på att byggas upp
          </p>
          <p xml:id="i-eR4tEvTvQt7xn52yD2cLc">
            Framgent behöver även försvaret på västkusten utvecklas för att
            stärka flödessäker­heten. Detta inte minst mot bakgrund av att
            Göteborg är Skandinaviens största hamn och central för både export
            och import. Inte bara Sverige är beroende av Göteborgs hamn, utan
            även Norge och Finland.
          </p>
          <p xml:id="i-CjCZ5jEJEZm1CVyM1UgjKB">
            Det behövs omfattande satsningar på marinen under de kommande
            åren. Både utifrån behovet att stärka den svenska förmågan, men
            även utifrån att många av de relativt få fartyg som marinen besitter
            idag kommer att falla för åldersstrecket eller kommer att behöva
            halvtidsmodifieras under 2020-talet.
          </p>
          <p xml:id="i-VAii1D8aZ3EcdjJ8rYzZnn">
            När det gäller marinen lyfter materielutredningen fram tre observationer
            om tillståndet inom marinstridskrafterna och som bör utgöra grunden
            för framtida prioriteringar:
          </p>
          <list xml:id="i-Hxsbn4eNuonUyPVpEeEKET" style="ul">
            <item xml:id="i-CbQWn2cGezfkzc9J8iM52p">
              Ett flertal olika fartygstyper har en hög ålder och bör av tekniska
              och operativa skäl omsättas efter 2025.
            </item>
            <item xml:id="i-Cb8ZDWC6bJCKHzQ2rPoDuX">
              Amfibiessystemet har relativt tekniskt ålderstigen materiel och
              har dessutom behov av förbättringar bl.a. vad avser bekämpningssystem,
              luftvärn och förmåga till maskering.
            </item>
            <item xml:id="i-TfnGyvYroayDca21txgavc">
              Samtliga fartyg, inklusive Visbykorvetterna, saknar robotluftvärn
              vilket tillåter en angripare att från medelhög höjd ohotad göra
              vapeninsatser mot fartygen.
            </item>
          </list>
          <p xml:id="i-BpnzhuV5oYCooU4jchDBNs">
            Utöver de saker som nämns ovan vill Moderaterna peka på behovet
            av att på sikt addera ytterligare ubåtar. Det skulle stärka försvarets
            förmåga till sjöstrid, kunna förhindra eventuella motståndare
            att få tillträde till svenskt territorium och är en strategisk
            resurs. Ubåtarna fyller även en viktig funktion för underrättelseinhämtning.
            I nästa försvars­beslutsperiod bör ubåten Halland halvtidsmodifieras
            för att därmed utöka antalet operativa ubåtar till fem stycken.
          </p>
          <p xml:id="i-N4j1i8eRAt2okzk3sjXTZj">
            På sikt, i ett andra steg, bör anskaffning av ytterligare två
            ubåtar påbörjas. Möjlig­heten att dessa nya ubåtar ska kunna bära
            kryssningsrobotar, så som framförts i Försvarsmaktens perspektivstudie,
            och därmed öka förmågan till långräckviddig bekämpning är något
            som bör undersökas. Frågan om kryssningsrobotar, och när de är
            lämpliga att användas, är dock komplex och måste genomlysas noggrant
            i ett större militärstrategiskt perspektiv.
          </p>
          <p xml:id="i-9QXq6cTg7S8vUsb243ZqEa">
            Nuvarande sju korvetter ska bibehållas under nästa försvarsbeslutsperiod
            genom att nödvändiga modifieringar och förlängningar genomförs.
            På sikt ser Moderaterna även att antalet fartyg i marinen kan
            utökas.
          </p>
          <p xml:id="i-GwpWz8By7rTQaqWKBZmFNC">
            Anskaffning av nästa generations ytstridsfatyg är en fråga som
            kommer att behöva förberedas i närtid. Finland ligger något före
            i den processen och är nu på väg att beställa nya fartyg. Sverige
            bör se över möjligheten att ansluta till den finska anskaff­ningen
            för leverans under försvarsbeslutsperioden 2025–2030.
          </p>
          <p xml:id="i-KVjuwSHqDbmcHwMvZbTSLV">
            I anskaffningen bör behovet av luftvärn och skydd mot anti-access-vapen
            till nästa generations korvetter vara prioriterat. För Visbykorvetterna
            bör målsättningen vara att addera luftvärn under nästa period
            2020–2025 i samband med halvtidsmodifieringen av korvetterna.
          </p>
          <p xml:id="i-VGgmm1SYDZzFTVMA4uUn9a">
            Behovet av att utöka amfibieförbanden är något som Försvarsmakten
            pekar på i sin perspektivstudie. Den förstärkningen bör ske under
            nästa försvarsbeslutsperiod och främst komma försvaret av västkusten
            till del i form av att en egen amfibiebataljon skapas där.
          </p>
          <p xml:id="i-DBfpUJb4imVR7rysvBGm2b">
            Framgent måste förmågan att hantera asymmetriska hot i form av
            obemannade undervattensfarkoster, motmedel mot svärmangrepp och
            elektronisk krigföring öka.
          </p>
          <p xml:id="i-FTJaCYapvQ6B8xTV3DRSx6">
            Slutligen behövs åtgärder för att bidra till att öka den svenska
            flödessäkerheten. Det handlar bland annat om att stärka hemvärnet
            för att förbättra skyddet av baser och hamnar och förstärkt förmåga
            till minröjning. Det är dock viktigt att konstatera att vid en
            större konflikt så kommer möjligheten till att upprätthålla ett
            större flöde av varor via sjövägen vara begränsade.
          </p>
          <head xml:id="i-J4G9W392atUC23io1GoRDD" type="h1">
            Stärk flygstridskrafterna
          </head>
          <p xml:id="i-N9F2ARLfMDM62CFuvoR3Ch">
            Sveriges luftförsvarsförmåga är ett system av system, som måste
            vara i balans för att kunna fungera optimalt. Det handlar om såväl
            stridsflygsystemet Jas Gripen, sensorer som luftvärn och telekrig.
            Dessutom spelar faktorer som en fungerande logistikkedja och möjligheten
            att kunna sprida stridskrafterna på flera baser en viktig roll.
          </p>
          <p xml:id="i-KpJw5aszfyA2CSoQAbEGTN">
            I det försämrade omvärldsläget i Östersjöregionen är luftförsvaret
            viktigt för vår förmåga att i händelse av kris och krig hävda
            vårt territorium.
          </p>
          <p xml:id="i-TcvcofsfJsnWKX7KxWEmrc">
            Frågan om antalet stridsflygplan i den framtida krigsorganisationen
            har med all rätt legat högt på agendan. När beslut togs 2012 om
            att Sverige skulle anskaffa nästa generations Jas Gripen var Försvarsmaktens
            bedömning att försvaret skulle behöva 60–80 nya Jas Gripen E.
            Beslutet blev sedermera att 60 stycken Jas Gripen skulle beställas.
            Försvarsberedningen 2014 pekade på att ytterligare 10 skulle behövas,
            men hittills har inget beslut om exakt antal tagits.
          </p>
          <p xml:id="i-X9DNeBszHqaE2TebZ71F3q">
            Sedan bedömningen 2012 har omvärldsläget kraftigt försämrats
            och det är nu ett större militärt fokus på Östersjöregionen från
            rysk sida. Mycket av det underlag som användes var dessutom av
            äldre datum än 2012. Konflikten i Ukraina har varit en vattendelare.
            Dessutom sker en omfattande teknikutveckling på flygsidan, inte
            minst gäller det obemannade luftfarkoster, så kallade drönare.
            Det föreligger därför ett tydligt behov av att uppdatera analysen
            av stridsflygsystemet.
          </p>
          <p xml:id="i-Vn6C9h1H5spxh3fGzzhocL">
            Många bedömare har pekat på att flygvapnet bör behålla ett antal
            av dagens Jas Gripen C/D längre än vad som var tänkt för att kunna
            hålla uppe numerären och för att införandet av den nya E-versionen
            ska gå smidigare. I materielutredningen föreslås bland annat att
            medel ska tillföras för att 70 stycken Jas Gripen C/D ska kunna
            behållas fram till år 2030.
          </p>
          <p xml:id="i-5czkysqBDGUYmuiPLRmbqx">
            Moderaterna anser att försvaret bör behålla ett antal Jas Gripen
            C/D för att över­brygga införandet av den nya E-versionen och
            att målet bör vara att flygvapnet initialt ska förfoga över sammanlagt
            ca 80 operativa Jas Gripen E när versionen är fullt ut införd.
            Det är även intressant att se över behovet av en tvåsitsig version
            av Jas Gripen E. Dels för utbildningssyfte, men dels också som
            operatör för telekrig.
          </p>
          <p xml:id="i-RxxzwyFnfwjPCuasYTBESd">
            För att kunna fullt uppfylla de sex beslutade stridsdivisionerna
            så måste åtminstone 30 Jas Gripen C/D behållas för att komplettera
            de beslutade 60 stycken Jas Gripen E. Ska antalet divisioner upp
            till åtta stycken så bör antalet C/D som behålls snarast uppgå
            till 60 stycken. Med hänsyn till de ekonomiska ramarna så kan
            C/D-versionen fasas ut och ersättas av E-versionen när denna blir
            operativ.
          </p>
          <p xml:id="i-GJG1DwrevUBCbMhixRSX9p">
            Samtidigt är det en komplex fråga där ett flertal faktorer måste
            tas hänsyn till – till exempel hur förekomsten av andra system
            som sensorer och luftvärn påverkar behovet av stridsflygplan och
            vilken bedömning som görs av den framtida teknikutvecklingen.
          </p>
          <p xml:id="i-L4q7YtNYMhK1SCKT1qTYKc">
            Obemannade system som till exempel drönare kommer att bli ett
            allt viktigare inslag i Försvarsmakten när det gäller alla försvarsgrenar.
            Det gäller såväl attackdrönare som drönare som används för att
            inhämta underrättelser.
          </p>
          <p xml:id="i-EnJcYQDu3AcUp1wKd5LpBd">
            Med anledning av ovanstående vill Moderaterna se en ny samlad
            bedömning av Försvarsmakten av hur många nya Jas Gripen E som
            behövs och i vilket tidsspann de bör införas.
          </p>
          <p xml:id="i-MjCwunHVWgkgD8BKoxf37f">
            På en övergripande nivå så kommer studie- och forskningsverksamheten
            behöva förstärkas framgent inom flygområdet. Detta för att kunna
            göra relevanta bedömningar av teknikutvecklingens hot och möjligheter
            och för att avgöra viktiga vägval när det gäller olika system
            som ska anskaffas och integreras tillsammans med redan befintliga
            system.
          </p>
          <p xml:id="i-X6zBu7xot79QnKACgJDpAb">
            En utökning av krigsorganisationen från sex till åtta stridsflygdivisioner
            bör på sikt innebära att ytterligare ett utbildningsförband upprättas,
            vilket då skulle bli Sveriges fjärde flygflottilj. Detta förband
            skulle kunna placeras i Uppsala där det finns existeran­de infrastruktur.
            Det skulle även stärka försvaret av huvudstaden.
          </p>
          <head xml:id="i-F58haxreXEDyZNukqry6US" type="h1">
            Stärk den militära cyberförmågan
          </head>
          <p xml:id="i-WTDZLW3M25fJQTi3Pgjwod">
            Sverige måste ha ett trovärdigt cyberförsvar inklusive en aktiv
            cyberförmåga. Det gör att nationella strategier för cybersäkerhet
            kontinuerligt tas fram och utvecklas. Den aktiva cyberförmågan
            kräver också att det tas fram ett förhållningssätt för hur, var
            och när den i så fall ska användas. Behovet av en svensk cyberdoktrin
            är tydlig.
          </p>
          <p xml:id="i-Gzj81VoEvqHKHaHbFcvcpK">
            När nationella strategier för cybersäkerhet tas fram är det viktigt
            att de utgår ifrån tydliga analyser om vad som är skyddsvärt och
            fokus på kraftfulla insatser där de gör mest nytta, snarare än
            analyser som utgår från den senaste krisen och insatser som ska
            åtgärda alla hot oavsett storlek. Om Sverige ska ha en trovärdig
            nationell säkerhets­strategi kommer cybersäkerhet utgöra en mycket
            viktig beståndsdel i denna. Därför blir också behovet av en tydlig
            strategi som utgår från vad som är skyddsvärda svenska intressen
            central.
          </p>
          <p xml:id="i-G1DWgyKjTGe5Sz22Fgwdtq">
            Intressanta exempel på arbete med cybersäkerhet finns i bland
            annat Estland där även Natos Center of Excellence för cybersäkerhet
            ligger. I Estland arbetar man dessutom brett i samhället med cybersäkerhetsfrågor
            där representanter för både Försvarsmakten, myndigheter och näringsliv
            samverkar tätt. I denna samverkan ingår också ett nätverk av frivilliga
            experter som arbetar med frågan. Detta exempel bör också kunna
            vara en modell som kan användas i Sverige, särskilt mot bakgrund
            av den höga kompetens som finns i it-sektorn i Sverige.
          </p>
          <p xml:id="i-9e3ak7t6vjMt8gUnS2q3XU">
            Tyskland har nyligen beslutat att upprätta ett militärt cyberkommando
            som ska utvecklas till en helt egen försvarsgren i förlängningen.
            Möjligheten att även Försvarsmakten i Sverige kan etablera ett
            cybercentrum med operativ förmåga bör utredas. Cyberarenan kommer
            bli allt viktigare i framtiden och Sverige måste ligga i framkant
            för att såväl kunna freda försvarsmaktens system från angrepp
            som att ha en god aktiv cyberförmåga.
          </p>
          <p xml:id="i-HiMPeZ8YVtBKYLXXEvWWXr">
            Det finns en stor potential att utnyttja de som i dag är tidvis
            tjänstgörande soldater när det gäller cybersäkerhet. Detta sker
            redan i viss utsträckning genom samarbeten mellan större it-företag
            och försvaret där de anställda delar sin tid mellan de två arbetsgivarna.
            Dessa samarbeten bör utvidgas och i förlängningen leda till upprättandet
            av cyberförband som står under cybercentrumets befäl.
          </p>
          <p xml:id="i-KhrMesX82JaRyiFArTQjZG">
            Möjligheten att knyta upp civil it-kompetens genom motsvarande
            hemvärnsavtal och via frivilliga försvarsorganisationer bör också
            undersökas. I förlängningen skulle detta kunna leda till etablerandet
            av digitala hemvärnsförband och en frivillig försvarsorga­nisation
            med koppling till cyberförmågan.
          </p>
          <p xml:id="i-DdQpXXyPEwQi9AvpqYhrfZ">
            När nu värnplikten återinförs är det rimligt att den i delar
            uppdateras och utnyttjas för att möta också den moderna hotbilden.
            Mönstringen bör kunna användas för att identifiera fallenhet och
            intresse för frågor kopplat till informations- och cybersäkerhet
            eller it generellt. En tänkbar vidareutveckling är en uppföljande
            befattningsutbildning med fokus på teknisk cybersäkerhet som blir
            grundläggande för fortsatt arbete inom försvaret.
          </p>
          <p xml:id="i-DrKpSRJsW8kyVpzfQiLi5J">
            Uppdragsutbildningar likt detta är ingen ny företeelse inom försvaret.
            Tolkskolan är den tydligaste parallellen där Försvarsmakten idag
            söker människor med ett ”utpräglat intresse och fallenhet för
            språk, kommunikation och interkulturella möten”. Efter avslutad
            grundläggande militärutbildning (GMU) kan utbildning till specialistofficer/militärtolk
            sökas.
          </p>
          <head xml:id="i-8SgZd5hUzjXBEGtFj9oTjY" type="h1">
            Sveriges underrättelseförmåga
          </head>
          <p xml:id="i-DCTP8jdLu3LDpk7QBPyN5q">
            Underrättelsemyndigheterna får en allt viktigare och mer omfattande
            roll. Försvarets radioanstalt (FRA), Säkerhetspolisen (Säpo) och
            den militära underrättelsetjänsten (Must) får i takt med detta
            fler och mer komplexa uppdrag. Det handlar om allt från att övervaka
            den ökade militära övningsverksamheten i närområdet och bemöta
            industri­spionage mot svenska företag till att utveckla cybersäkerheten.
          </p>
          <p xml:id="i-LvqKptiWvsuqyg1FDQzxZo">
            Den svenska underrättelseverksamheten är också något som ger
            Sverige möjligheter att stärka vårt säkerhetspolitiska inflytande.
            Vår goda tillgång till underrättelser och särskilt vår kunskap
            om Ryssland gör Sverige till en uppskattad samarbetspartner.
          </p>
          <p xml:id="i-53434gHmhC7QAoomisjHB6">
            Underrättelsemyndigheterna har också fått ökade resurser de senaste
            åren för att kunna utveckla sina verksamheter. Som läget ser ut
            idag så kommer omfattningen av underrättelsemyndigheternas verksamhet
            att ytterligare utvidgas. En viktig uppgift är till exempel att
            kunna göra säkerhetsbedömningar av såväl utländska investeringar
            som vid utkontraktering av samhällsviktig verksamhet. Därför är
            det viktigt att de har en tillräcklig kritisk massa när det gäller
            kompetens för att kunna utföra sina uppgifter.
          </p>
          <p xml:id="i-FmuHTPTCnZSK4uw8q9dS6S">
            Det är centralt att underrättelsemyndigheterna fungerar effektivt
            och att informa­tionsdelningen dem sinsemellan fungerar. Generellt
            kan flera länder vittna om att man haft information eller uppgifter
            i sina system, men antingen saknades förmågan att knyta ihop dem
            eller så nådde inte viktig information fram till rätt nivå eller
            rätt beslutsfattare.
          </p>
          <p xml:id="i-SeimB9VSzgYcmAmcPJ8PD3">
            Därför bör det tas ett helhetsgrepp för att undersöka hur vi
            ytterligare kan stärka underrättelseförmågan i Sverige. Det handlar
            bland annat om att se på om dagens myndighetsstruktur är optimal
            för bästa effekt, hur samverkan mellan militära och civila resurser
            kan bli bättre, hur samverkan med andra nationer ser ut och hur
            man säker­ställer att rätt information inklusive analys når rätt
            beslutsnivå i tid. Samtidigt bör ett rättssäkert skydd för personlig
            integritet fortsatt beaktas.
          </p>
          <p xml:id="i-Xr3Wekxp9vpNBHa2EGyQu3">
            En uppgift som kommer att öka de kommande åren är säkerhetskyddsanalyser
            för att bedöma vad som är skyddsvärt i en verksamhet och hur det
            kan skyddas. Inte minst har denna fråga aktualiserats i spåren
            av säkerhetshaveriet på Transportstyrelsen. Frågan har lyfts att
            det kan behövas en särskild säkerhetsskyddsmyndighet som har säkerhets­skyddsfrågorna
            som huvuduppgift. I sammanhanget är det även viktigt att analysera
            tillsynsmyndigheternas ansvar, organisation och resurstilldelning.
          </p>
          <head xml:id="i-Qf8QHDS3gcmHn8AeUoSGtb" type="h1">
            Hemvärnet
          </head>
          <p xml:id="i-G764QZnsXgW7QgaKWgJvz3">
            Hemvärnet utgör idag personellt drygt 40 procent av Försvarsmakten
            och har de senaste åren genomgått en positiv utveckling mot en
            vassare organisation. Det är också en mycket kostnadseffektiv
            del av Försvarsmakten som skapar en värdefull folkförankring.
            Förbanden är mer välövade och modern utrustning har tillförts
            hemvärnet. I takt med att säkerhetsläget har försämrats i Sveriges
            närområde har också försvaret av det egna territoriet blivit allt
            viktigare. För detta är hemvärnet en central aktör.
          </p>
          <p xml:id="i-2Cg5K1hnXTGAciX8hN8Cfv">
            Det finns en stor potential att ytterligare stärka hemvärnet
            och på så sätt även stärka försvaret av Sverige. Vi vill därför
            att hemvärnet ska vara en egen försvarsgren. Det skulle ge organisationen
            en större autonomi inom Försvarsmakten och bättre möjlig­heter
            att utvecklas. Med den nya decentraliserade ledningsstrukturen
            är det också viktigt att tydliggöra hemvärnets centrala roll genom
            att synliggöra den som egen försvarsgren. Det faktum att hemvärnet
            styrs av ett annat regelverk än den övriga försvarsmakten understryker
            det behovet. Inte minst skulle hemvärnet kunna fylla en viktig
            roll för att skydda samhällsviktig infrastruktur.
          </p>
          <p xml:id="i-2nvTGkVvspeJTjPT2gcVZ6">
            Att göra hemvärnet till en egen försvarsgren kräver dock att
            frågan om vilken autonomi och roll som hemvärnet ska ha i en krigssituation
            klargörs. Ett alternativ är att i händelse av krig underställa
            hemvärnschefen arméchefen och att låta hemvärnschefen få huvuduppgiften
            att leda den markterritoriella verksamheten i de bakre områdena.
          </p>
          <p xml:id="i-2zbkziUjEjn8GaiRcpWJwG">
            Hemvärnets uppgifter i krig bör dessutom inte begränsas till
            att skydda och bevaka, utan i hemvärnsförbandens instruktion ska
            det även vid väpnat angrepp ingå att kunna försvara och förstöra.
          </p>
          <p xml:id="i-UBUGeyfZ6r6KezRYZCoBeQ">
            Numerären i hemvärnet bör utökas. Det skulle stärka försvaret
            av det svenska territoriet betydligt med fler lokala förband som
            inom timmar kan vara på plats vid en kris. Under nästa inriktningsperiod
            bör hemvärnet fylla upp de 25 000 befattningar som redan finns.
            I dag är drygt 21 000 av dessa uppfyllda. På sikt ska målet vara
            att hem­värnet ska nå 30 000 soldater.
          </p>
          <p xml:id="i-RZ77tugUVpyohdqiz7ovpt">
            Det finns även ett flertal saker som bör övervägas för att ge
            hemvärnet mer kvalifi­cerade uppgifter och modern materiel. Sedan
            2014 har hemvärnet tilldelats granat­kastare, något som ger förmåga
            till indirekt eld. Detta som ett resultat av försvars­uppgörelsen
            2015. Försvarsberedningen har även tidigare föreslagit att hemvärnet
            skulle kunna utbildas och utrustas med luftvärn av typen Robot
            70. Utöver luftvärn finns även förslag på att hemvärnet skulle
            kunna bistå med att lägga reservbroar.
          </p>
          <p xml:id="i-KgMxXmT6Dyw5XZ2swcBoHH">
            Från Moderaternas sida skulle vi nu även vilja lyfta möjligheten
            att även utnyttja robotsystemen 55 och 56, vilka fortfarande finns
            i svenska militära förråd. På sikt skulle de flesta hemvärnsbataljoner
            kunna tillföras pansarvärnsförmåga genom att använda de system
            som redan finns hos försvaret.
          </p>
          <p xml:id="i-DnXNsDYvsNRDuRztyN4umR">
            Hemvärnet torde också vara relevant inom skydd av digital infrastruktur
            och att verka i cyberkrigssfären.
          </p>
          <p xml:id="i-KnaNWuWcoNqk9vH55eU1gi">
            Den framtida personalförsörjningen av ett större hemvärn kommer
            att kräva åtgärder, särskilt i områden av Sverige med ett lågt
            demografiskt rekryteringsunderlag. Moderaterna vill därför införa
            den modell med lokalförsvarsförband som föreslås i utredningen
            En robust personalförsörjning av det militära försvaret (SOU 2016:63).
            Personalförsörjningen till lokalförsvarsförbanden ska ske genom
            direktrekrytering av dem som genomgått värnplikt.
          </p>
          <head xml:id="i-QMtuM6WjDJh9ytCZ1fywJh" type="h1">
            Personalförsörjning
          </head>
          <p xml:id="i-VYUN2vsh7rF6MdjmFBDqio">
            Försvarsmaktens personalförsörjning är helt central för det svenska
            försvaret. Om Sverige ska kunna ha en god försvarsförmåga som
            kan hävda vårt lands suveränitet i tider av kris och krig så måste
            Försvarsmakten kunna rekrytera och behålla kompetent personal.
            Att värnplikten har återaktiverats är bra och något Moderaterna
            stödjer, men åtgärden är ingen universallösning vilket den senaste
            tidens utveckling visar.
          </p>
          <p xml:id="i-2e5U6PV5Crj8jUkNFH4oMg">
            Värnplikten kommer dock vara en viktig faktor för att både fylla
            upp krigsorganisationen, men även för att stärka rekryteringskraften
            i och med att fler unga kvinnor och män genom mönstringen och
            genomförd värnplikt får en naturlig kontakt med Försvarsmakten.
            Särskilt när det gäller att kunna stärka rekryteringen av den
            trånga sektorn av officerare, reservofficerare och gruppbefäl
            har värnplikten en viktig roll. Fler grundutbildade stärker också
            hemvärnet. Antalet värnpliktsutbildade bör på sikt gå mot 8000
            per år.
          </p>
          <p xml:id="i-BkZkzaTtU4392uXeX5CsNt">
            För att kunna utbilda nya förband och kunna ha stående snabbt
            insatsberedda förband krävs anställd personal – officerare, soldater
            och sjömän. Därför kommer det fortsatt att vara viktigt att kunna
            rekrytera och behålla dessa. Fallerar detta kommer resultatet
            till exempel bli minskade utbildningskullar, uteblivna övningar
            och små möjligheter att genomföra internationella insatser – ytterst
            en minskad försvarsförmåga
          </p>
          <p xml:id="i-YHkH69b9vnvRcj8GSWrFe3">
            De signaler som kommit från Försvarsmakten i spåren av myndighetens
            resursbehov är att just de sakerna är på väg att hända. Personalen
            är en av de få mer ”flexibla” kostnadsposterna för försvaret och
            blir därför extra utsatt vid kortsiktiga behov att prioritera
            om resurser. Detta är mycket olyckligt och har en negativ påverkan
            på försvarets förmåga på både kort och lång sikt. Inte minst gäller
            det attraktiviteten i att ta anställning i försvaret.
          </p>
          <p xml:id="i-QNLAYrgkuWQUUAh4bDtH9U">
            Moderaterna anser att mer resurser måste läggas på personalen.
            Vi har vid flera tillfällen pekat på att det behövs ett helt paket
            av åtgärder för att förbättra situationen och säkerställa att
            Försvarsmakten kan attrahera rätt personer.
          </p>
          <p xml:id="i-6bmCr8hkkuuaR45XbDie5d">
            Försvarsmakten bör införa fler incitament som faller ut efter
            en viss anställningstid. Det kan röra sig om ekonomiska premier,
            men även om incitament som premierar utbildning.
          </p>
          <p xml:id="i-RLnLfbFTdek6CFqJLj31D4">
            För att bredda rekryteringsbasen bör befattningskraven för uttag
            av värnpliktiga till den militära grundutbildningen ses över.
            Möjligheten bör ges att låta lämpliga personer utan behörighet
            antas, för att låta de som har ofullständiga betyg i de centrala
            ämnena läsa upp dessa vid en eventuell anställning. För att kunna
            nå ut till unga kvinnor och män i hela landet bör försvaret använda
            sig av mer flexibla lösningar som till exempel mobila rekryteringskontor.
          </p>
          <p xml:id="i-SnAfmPzodR8NNtw4PqdXy1">
            Fler officerare behövs för att överhuvudtaget kunna utbilda tillräckliga
            volymer av nya soldater och sjömän. De senaste åren har vi sett
            stora avgångar som tillsammans med ett lågt inflöde till officersutbildningen
            gör att det finns stora utmaningar i officersförsörjningen. Försvarsmakten
            måste arbeta med att behålla nuvarande officerare längre och att
            locka nya officerare till myndigheten med bra förmånssystem.
          </p>
          <p xml:id="i-X5WYArUX4k5zQ9nBKb6VyV">
            Det är i dagsläget särskilt viktigt att prioritera de truppförande
            officerarna med tanke på de utbildningsbehov som finns. De officerarna
            ska också ha fokus på kärnverksam­heten och inte ägna sin tid
            åt administration. I närtid så är det mer centralt att kunna rekrytera
            och behålla officerare än att kunna anställa fler kontinuerligt
            tjänstgörande soldater. Reservofficerare kommer också att utgöra
            en viktig kategori för att kunna utöka krigsorganisationen.
          </p>
          <p xml:id="i-CjxRoPCYUvNxfNtBo8paru">
            Moderaterna skulle även vilja peka på behovet att synkronisera
            lagstiftningen mellan reservofficerare och tidvis tjänstgörande
            gruppbefäl, sjömän och soldater (GSS/T). För reservofficerare
            finns idag ingen uttrycklig rätt till ledighet för tjänstgöring.
            Istället finns en svagare skrivning om att man inte får bli avskedad
            på grund av att man fullgör sina skyldigheter enligt 9 kap 1 §
            lag (1994:1809) om totalförsvarsplikt. GSS/T däremot har en uttrycklig
            rätt till ledighet för tjänstgöring. Samma rätt bör även utvidgas
            till reservofficerarna.
          </p>
          <p xml:id="i-WZkhf74PsdPewXDgWF5JNU">
            Slutligen måste veteranfrågan lyftas. De senaste åren så har
            den svenska veteran­politiken tagit stora steg framåt, inte minst
            på grund av det helhetsgrepp som allians­regeringen tog i frågan.
            Det arbetet har utmynnat i att det nu finns ett bättre erkännande
            i samhället för de viktiga insatser som Sveriges veteraner har
            gjort, men även ett starkare uppföljningsansvar och funktioner
            dit veteraner kan vända sig för att få stöd.
          </p>
          <p xml:id="i-NuSJ2Bxnsim2T62g7HSZ99">
            Sverige behöver utveckla och förstärka veteranpolitiken. Ett
            veterancentrum med utökad verksamhet, bättre samverkan mellan
            försvarsmakt och näringsliv för att ta vara på veteranernas kompetens
            och mer resurser på de enskilda förbanden för veteran- och anhörigstöd
            bör beaktas.
          </p>
          <head xml:id="i-ERktAgfRSNy2kix3bKa5cT" type="h1">
            Materiel och logistik
          </head>
          <p xml:id="i-QiwoAQwMFgrb6XytgTVvat">
            Betydelsen av goda principer för försvarets materielförsörjning
            kommer bli allt viktigare. Dels finns det fortfarande stora brister
            när det gäller tillgång på enklare materiel, den så kallade basplattan.
            Dels står försvaret inför omfattande anskaffningar av ett antal
            större system.
          </p>
          <p xml:id="i-GdUiUgjp8Kt2UdbYv7CUFo">
            Trots satsningar på basplattan i försvarsuppgörelsen, där saker
            som ammunition, personlig utrustning och standardfordon ingår,
            finns fortfarande stora brister. Vad som också är oroväckande
            är att kunskapen om exakt vad för materiel som finns, var den
            finns och status på den är bristfällig.
          </p>
          <p xml:id="i-2fDZqv76QxzmMDmnowdiQW">
            Utifrån Moderaternas fokus på att färdigställa den beslutade
            organisationen och behovet av att skapa operativ förmåga här och
            nu så måste denna problematik åtgärdas. I utredningen om Försvarsmaktens
            långsiktiga materielbehov understryks att behovs-, tillgångs-
            och differensredovisningen av materiel bör stärkas.
          </p>
          <p xml:id="i-FssHYjH6zA9jfPaM7PLqYt">
            Därför anser vi att det bör tillsättas en utredning som gör en
            inventering av situa­tionen när det gäller framför allt mängdmateriel
            och som ger förslag på hur behovs‑, tillgångs- och differensredovisningen
            för materiel kan stärkas. Även ansvarsfördel­ningen när det gäller
            materieltillgången bör tydliggöras.
          </p>
          <p xml:id="i-PYKmQr3LmjTiVFU3qrERtu">
            När det gäller materielförsörjningen i stort så har förändringar
            genomförts i närtid som syftar till att tydliggöra processen och
            stärka styrningen. Men, med tanke på de stora materielanskaffningar
            som står för dörren, till exempel ett nytt medelräckviddigt luftvärnssystem
            och nästa generations ytstridsfartyg, måste ytterligare förbättringar
            ske.
          </p>
          <p xml:id="i-FLrUbP4k9MLh2jzvbLNDab">
            Flera av de stora upphandlingar som genomförts de senaste åren
            har varit brist­fälliga, det gäller till exempel Visbykorvetterna
            och Helikopter 14. Ansvaret ligger såväl hos försvarsmyndigheterna
            som i det politiska systemet.
          </p>
          <p xml:id="i-H8XyEYoLktYbFmLKireXbJ">
            Vi måste dra relevanta lärdomar utifrån de misstag som begåtts
            och noggranna övervägningar måste göras när det gäller vilken
            materiel som ska köpas färdigutvecklad och vilken som ska egen-
            eller samutvecklas. Moderaterna vill därför se en särskild analys
            av upphandlingen av Helikopter 14 för att kunna identifiera brister
            i anskaff­ningskedjan.
          </p>
          <p xml:id="i-E9nEtLf2KcNcuXBgAshBHn">
            Upphandlingskompetensen hos försvarsmyndigheterna måste stärkas,
            kvaliteten på underlagen förbättras, den långsiktiga förmågan
            att bedöma lämpligheten i olika materielalternativ ska bli bättre.
            Detta är några exempel på hur materielförsörjningen kan stärkas.
            På en generell nivå är det viktigt att stärka trepartssamverkan
            mellan Försvarsmakten, FMV och staten för att skapa en mer ensad
            process med kortare ledtider.
          </p>
          <p xml:id="i-X8SDd7yoyUSsGjjVfo4sEk">
            Överhuvudtaget finns det idag anledning att reflektera över hur
            FMV ska kunna kompetensförsörjas i framtiden. Idag finns det oroande
            tecken på att mycket av den specialkompetens som går förlorad
            vid uppsägningar och pensionsavgångar av fast personal nu ersätts
            av externa konsulter. Det är inte hållbart i längden med en sådan
            utveckling, utan myndigheten måste skapa en strategi för hur man
            ska kunna kompetensförsörjas i framtiden. Målsättningen bör vara
            att skapa större redundans och att det ska finnas bättre möjligheter
            för medarbetare att kompetensutvecklas och göra karriär inom myndigheten.
          </p>
          <p xml:id="i-PhHdqG1DqpvUf6C8nAjSEw">
            Det finns även ett behov att se över hur lagstiftningen för upphandling
            och upphand­lingsprocessen i stort påverkar FMV:s verksamhet.
            Det kan till exempel handla om vilka överklagandemöjligheter som
            finns och behovet av en bättre samordnad process med en tydlig
            kravställning i början av olika materielprojekt. I utredningen
            om Försvarsmaktens långsiktiga materielbehov pekas bland annat
            på att FMV:s omkost­nader har ökat kraftigt de senaste åren. Utredningen
            konstaterar också att i och med att Försvarsmakten är skyldig
            att anlita FMV vid upphandling av varor och tjänster så minskas
            trycket på myndigheten att effektivisera sin verksamhet.
          </p>
          <p xml:id="i-TRc2TruEQ9jHxvbD5yWLZ1">
            Moderaterna vill göra en snabb översyn av vilka åtgärder som
            kan vidtas i närtid för att få ordning på ekonomisk styrning och
            effektivitet hos FMV. Flera utredningar har de senaste åren analyserat
            FMV:s verksamhet. Det är viktigt att ta vara på dessa i det arbetet.
          </p>
          <p xml:id="i-EDgLxVP1XLF3jqGMFY7Ptf">
            Det handlar även på ett mer övergripande plan om hur försvarsmyndigheternas
            kostnader för materielanskaffningen ska bli mer förutsägbara.
            Idag finns det ett antal faktorer såsom möjligheten att valutasäkra
            materielaffärer och hur kompensationen för ökade kostnader fungerar.
            Möjligheten att skapa större förutsägbarhet när det gäller anskaffningen
            av materiel bör därför ses över.
          </p>
          <p xml:id="i-Hk9GbcGgqNSBnH26JQ6xTu">
            En väl fungerande logistik är helt central för att försvaret
            ska kunna lösa sina uppgifter särskilt i tider av kris och krig.
            Försvarslogistiken inbegriper allt från service och reservdelar
            till att säkra tillgången på personlig utrustning och sjukvårdsmateriel.
          </p>
          <p xml:id="i-Jz2SZvSJ5CdJpokZegYWKJ">
            De senaste åren har den svenska försvarslogistiken genomgått
            en stor förändring, vilken var resultatet av en bred politisk
            uppgörelse i riksdagen. Erfarenheterna hittills pekar dock på
            att det är svårt att uppnå de effektiviseringsvinster som uppställts.
            Dessutom finns det frågetecken om effektiviseringarna alltid görs
            utifrån ett helhetsperspektiv där man har Försvarsmaktens operativa
            förmåga i fokus.
          </p>
          <p xml:id="i-Wgrp9Vs4fxG3Bh5YraF29C">
            I den materiel- och logistikutredning som presenterades i december
            2016 föreslogs att Försvarsmakten ska ansvara för att driften,
            underhållet samt vidmakthållandet av myndighetens materiel och
            att därmed verksamhetsområdet förråd, service och verkstäder inom
            Försvarets materielverk förs över till Försvarsmakten fullt ut.
            Beslut om ett genomförande av utredningens förslag har fattats
            och förändringen håller på att genomföras.
          </p>
          <p xml:id="i-XLBXSftwty1EUngGGvJA7Y">
            Från Moderaternas sida ställer vi oss positiva till förändringen.
            Det är dock viktigt i det fortsatta arbetet med logistikförsörjningen
            att beakta de frågetecken som rests av centrala aktörer. Försvarsmakten
            hade motsvarande ansvar före logistikförändringen 2012 och det
            var brister i den dåvarande ordningen som gjorde att logistiken
            överfördes till FMV. Därför kommer utformningen av den nya organisationen
            vara central för att samma problem inte uppstår igen.
          </p>
          <head xml:id="i-WuMkLDyc2xXwZMjngthsyf" type="h1">
            Försvarsindustri
          </head>
          <p xml:id="i-MG7SqhmkAJoXaPUyV2nBpT">
            Sverige har idag en livskraftig försvarsindustri som bidrar till
            att stärka Sveriges säkerhet och som utgör en viktig högteknologisk
            bransch i industrisverige. Cirka 30 000 människor är direkt sysselsatta
            i den svenska försvarsindustrin, och betydligt fler om man räknar
            in underleverantörerna. Vi har ett antal stora försvarsföretag
            som är exportberoende och som har förmåga att leverera helhetslösningar
            för hela vapenplatt­formar.
          </p>
          <p xml:id="i-6QfEw3sKbMcRhsxm4y8E4s">
            Framtidens försvarsindustri går i allt högre utsträckning mot
            att civil teknik integreras i militär teknik. Nya förmågor som
            cyberförsvar, rymdteknik, nanoteknik, självlärande och autonoma
            system kräver en mycket hög teknologisk nivå samtidigt som tekniken
            i existerande plattformar även blir mer avancerad. För att kunna
            leverera bra och konkurrenskraftiga produkter och tjänster kommer
            det vara avgörande att svensk försvarsindustri kan följa med i
            den utvecklingen.
          </p>
          <p xml:id="i-6AVLaSoPKmbqWfQc5qenn1">
            Att Sverige har en stark försvarsindustri ligger i Sveriges intresse,
            främst mot bakgrund av att det stärker Sveriges försvarsförmåga
            men också för att det gynnar svensk ekonomi och innovationskraft.
            Det faktum att Sverige under de kommande åren satsar ökade medel
            på försvaret kommer att få positiva effekter även för försvarsindu­strin
            genom ökade beställningar men kommer också generera positiva spin
            off-effekter på ekonomi och jobb i övriga näringslivet.
          </p>
          <p xml:id="i-Po8QuzVbWvPYG4ULuhrgqi">
            Staten ska inte subventionera industrin, men det finns ett antal
            områden där statens agerande är viktigt för att upprätthålla kompetensen
            i den svenska försvarsindustrin. Sverige ska som exportberoende
            land i internationella fora som EU verka för en transparent marknad
            där olika aktörer för marknadstillträde på samma villkor. Moderaterna
            vill också se att mer resurser används för försvarsforskning.
          </p>
          <p xml:id="i-3bXvXCzqQh5p5oULjtJ9rR">
            Exportstöd och främjande är ett annat viktigt verktyg som den
            svenska staten kan bidra med. Tyvärr avvecklade den rödgröna regeringen
            Försvarsexportmyndigheten (FXM) som hade en betydande upparbetad
            kompetens på området. Denna verksamhet behöver återigen prioriteras
            upp. Om detta ska ske medelst en egen myndighet likt FXM eller
            om uppdraget istället ska läggas på existerande myndigheter bör
            ses över.
          </p>
          <p xml:id="i-GVQfkHsQEoZ1mNzVW8wQUR">
            Andra viktiga åtgärder för att stärka exportstödet inkluderar
            bland annat tydligare en prioritering av Sveriges försvarspolitiska
            samverkansavtal, ytterligare resurser på försvarsdepartementet
            för materiel- och exportfrågor, att tydliggöra vad begreppet försvarsnytta
            (som är en förutsättning för export) faktiskt innebär samt ett
            mer aktivt agerande i EU:s försvarssamarbete när det gäller försvarsindustri,
            forskning och utveckling samt upphandling.
          </p>
          <p xml:id="i-VK2fP4nj2bz2aV7XfXuvnh">
            Idag finns ett antal så kallade väsentliga säkerhetsintressen
            identifierade som anses vara av särskild vikt för Sveriges försvarsförmåga.
            De viktigaste av dessa är stridsflyg­förmågan och undervattensförmågan.
            Kostnaden för dessa områden uppgår till en mycket stor del av
            hela materielbudgeten.
          </p>
          <p xml:id="i-MWCWr9tZQkGVD4FYG4TNrU">
            Vad konceptet med väsentliga säkerhetsintressen egentligen innebär
            är dock oklart. Istället för att utgöra en utgångspunkt för hur
            staten och industrin strategiskt ska arbeta med dessa områden
            så används de idag mest som en möjlighet för staten att upphandla
            på dessa områden utan att behöva ta hänsyn till EU:s upphandlingsregler.
            Moderaterna anser att det behövs en översyn för att bättre definiera
            vad konceptet med väsentliga säkerhetsintressen ska innebära och
            hur det kan främja att kompetens behålls i Sverige.
          </p>
          <p xml:id="i-5gNiT4B9b4cSML8yxjwNZn">
            Under våren 2018 beslutades den nya lagstiftningen för den svenska
            krigsmateriel­exporten. Det bidrar till att säkra svensk försvarsförmåga
            genom tillgång till en stark och livskraftig försvarsindustri.
            Centralt är att vi nu har långsiktiga regler antagna i bred samsyn
            som också håller över tid.
          </p>
          <p xml:id="i-S9FJ7SS8gUrrYjVQGABrfa">
            Tydliga och klara regler gör det möjligt för export och därmed
            för svenska företag – stora som små – att utveckla förmågor även
            Sveriges försvar kan dra nytta av samt genom en bredare kundbas
            än endast den svenska marknaden möjliggöra kostnads­delning och
            längre delserier.
          </p>
          <p xml:id="i-YVZq448VEeuDfR536gTP4K">
            Fler exportfrågor än tidigare kommer som resultat av den nya
            lagstiftningen att lyftas till regeringen. Det kommer att ställa
            ytterligare krav på att underlag från Försvars- och Utrikesdepartementen
            är kvalitetssäkrade för att garantera korrekta beslut.
          </p>
          <p xml:id="i-91nBwKkAesCRU1KXiNJx5i">
            Det finns ett behov att kunna göra innovationsupphandlingar i
            högre utsträckning. Innovationsupphandling innefattar dels upphandling
            som sker på ett sådant sätt att den inte utesluter nya lösningar,
            så kallad innovationsvänlig upphandling, dels upphandling av innovation,
            som innebär upphandling av framtagande av nya lösningar som ännu
            inte finns på marknaden.
          </p>
          <p xml:id="i-6DtGNb4sQ2HSdjVKxaenL5">
            Vi vill även bättre utnyttja de stora teknik- och industriföretag
            vi har i Sverige och beakta möjligheten att genomföra stora upphandlingar
            där försvaret inte bara upphand­lar själva varan utan också underhåll
            och logistiktjänster som inte bara gäller i fredstid. Det vill
            säga att en aktör tar ansvar för att leverera hela förmågan som
            huvudentrepre­nör. Ett sådant förfarande kommer dock att ställa
            stora krav på en relevant kravspeci­fikation, spårbarhet och rimliga
            marginaler i affären.
          </p>
          <p xml:id="i-TgYKb9vXmVDuxBWHoespTT">
            Forskning och utveckling
          </p>
          <p xml:id="i-Shpy1oTj2h3B1DChfBhjZi">
            Det finns idag ett stort behov av att ha en stark kompetens när
            det gäller forskning och utveckling inom ramen för de svenska
            försvarsmyndigheterna. I takt med att området blir allt mer teknikdrivet
            krävs det att staten har en hög kompetens för att göra relevanta
            upphandlingar, bygga kunskap om framtida materielbehov och för
            att kunna samverka med den svenska försvarsindustrin kring olika
            materielprojekt.
          </p>
          <p xml:id="i-9zDhX7RF4Q41hjMyBqvLzG">
            Forskning och utveckling handlar inte bara om teknik och materiel.
            Det är också viktigt att ha för att kunna förstå omvärldsutvecklingen
            och att forskarsamhället kan utgöra ett viktigt beslutsstöd för
            både politiken och Försvarsmakten.
          </p>
          <p xml:id="i-PsmNS2WWvQfKbvkeyG4Vy8">
            Det som brukar kallas den fjärde industriella revolution med
            autonoma system, digitalisering, robotik och artificiell intelligens
            kommer även att genomsyra plattformarna och systemen på försvarsområdet.
            Det kommer att ställa högre krav på satsningar på forskning och
            utveckling samt omvärldsbevakning på teknologiområdet under de
            närmaste åren. Vi måste därför säkerställa att Försvarsmakten
            har förmågan att fånga upp de teknikskiften som sker och kunna
            göra relevanta bedömningar av hur Sverige ska förhålla sig till
            dessa. Det kommer att kräva ökade satsningar på försvars­forskning.
          </p>
          <p xml:id="i-Shvu5nmSadePDGFXpiduyR">
            Såväl Ingemar Wahlbergs materielutredning som Björn von Sydows
            utredning om forskning och utveckling på försvarsområdet (SOU
            2016:90) lyfter behovet att stärka statens forskningskompetens.
            Wahlberg pekar bland annat på ett behov av mer resurser till studie-
            och forskningsverksamhet och von Sydow lyfter bland annat behov
            när det gäller att kunna hantera Sveriges tekniktunga så kallade
            väsentliga säkerhetsintressen som att det behövs forskning när
            det civila försvaret byggs upp.
          </p>
          <p xml:id="i-4DYwSQLnqKQRT2JZ3Dd7Wo">
            Det är dock viktigt att inte glömma bort den mer samhällsvetenskapligt
            inriktade forskningen som utgör ett viktigt beslutsstöd till såväl
            regering som försvarsmakt. Det måste finnas flera olika institutioner
            som har en kritisk massa med kompetens för att kunna bedriva forskning
            på det samhällsvetenskapliga området. FOI har varit och har goda
            förutsättningar att bistå med framtagning av nya tekniska lösningar
            av högt sekretessvärde.
          </p>
          <p xml:id="i-RFfhoPxzH5iVn1SPmixohf">
            Moderaterna anser därför att tilldelningen av medel för forskning
            och utveckling bör öka med tanke på teknikutvecklingen och behov
            av kompetens för att kunna göra relevanta framtidsstudier och
            upphandlingar i framtiden.
          </p>
          <p xml:id="i-L6EzijeE1svPrTxtpJYvwL">
            På EU-nivå skjuts medel till för att stärka försvarsforskningen.
            Under innevarande budgetram är 90 miljoner euro avsatta. Tanken
            är sedan att forskningsprogrammet ska uppgå till 500 miljoner
            euro per år i nästa långtidsbudget. Det är positivt att EU samlas
            för att stärka försvarsforskningen och samordna sig kring viktiga
            framtidsprojekt.
          </p>
          <p xml:id="i-4hQfUogKtnB3QuWNo88Yhy">
            Det ställer även krav på Sverige, och främst regeringen. Hittills
            har den svenska regeringen varit dålig när det gäller att formulera
            svenska mål när det gäller utveck­lingen av EU:s försvarssamarbete
            i stort, men även när det gäller att ta fram relevanta projekt
            som skulle kunna vara få pengar från de medel som finns i EU:s
            försvarsfond. Det är talande att man från regeringens sida inte
            lyckades föra fram ett enda svenskt industriprojekt till den första
            omgången av Pescoprojekt.
          </p>
          <p xml:id="i-XCNhuZDepWWRMs2T85WcgH">
            Moderaterna anser att Pescosamarbetet inom EU har en potential
            att bli en positiv kraft för att stärka EU:s förmåga på försvarsområdet.
            Detta förutsätter dock att samarbetet är inkluderande även när
            det gäller små och medelstora länder.
          </p>
          <p xml:id="i-9YQqdQdkFrBCtw2k5cmhr9">
            Sverige måste skapa en nationell agenda med näringslivet i det
            europeiska samarbetet. I fråga om Pesco och ytterst försvarsfonden
            saknar Sverige idag strategi. Många av de försvarsindustriella
            projekten i Europa bygger på regering-till-regering. Frankrike
            tar en allt mer ledande roll. Det talas också om nästa generations
            obemannade stridsflyg och stridsvagn inom EU. Vad vill Sverige?
          </p>
          <p xml:id="i-CUwdb97eaY9PMRv45oUtD5">
            Det måste vara en prioriterad uppgift att skapa en dialog och
            samsyn mellan försvarsdepartementet, Försvarsmakten, FOI, FMV
            och den svenska försvarsindustrin kring vilka intressen och konkreta
            projekt som Sverige ska verka för i EU:s försvars­samarbete. Det
            är också viktigt att de projekt och samarbeten vi satsar på håller
            hög sekretessnivå.
          </p>
          <p xml:id="i-DhVWZbbUKmmKVFcWU3Pnoo">
            I Sverige finns idag en betydande kompetens när det gäller Rysslandsforskning.
            Den kompetensen är viktig både för Sverige, och är helt nödvändig
            för vår internationella trovärdighet och för vårt internationella
            samarbete. Ytterst bidar den också till Sveriges säkerhet genom
            att den ger oss bra kunskaper om den viktigaste faktorn i säkerhets­politiken
            i Sveriges närområde. Den kunskapen måste värnas och utvecklas.
            Vi bör därför se över möjligheten att skapa ett särskilt kunskapscenter
            för bred Rysslands­kompetens i Sverige, möjligen inom ramen för
            FOI på grund av sekretessaspekten. Detta skall komplettera den
            snävare expertis som finns inom säkerhetstjänsterna och till del
            utgöra en ”second opinion”.
          </p>
          <p xml:id="i-PR5JaE8yYqcRCSEo7Qt3j7">
            Liknande kunskapscenter finns under olika flagg (EU, Nato) i
            våra grannländer. Till exempel så har Finland ett center för kunskap
            om hybridkrigföring och de baltiska länderna har alla olika center
            som fokuserar på cybersäkerhet, energisäkerhet och strategisk
            kommunikation.
          </p>
          <head xml:id="i-GGFYZtu7726TCAL13HdQku" type="h1">
            Organisation och ledning
          </head>
          <p xml:id="i-VqL2fa8UYVqQe1cavWAtuK">
            Det svenska försvaret befinner sig sedan några år tillbaka som
            en konsekvens av det försämrade säkerhetsläget i en tillväxtfas.
            Resurser har tillförts och majoriteten av riksdagens partier har
            sagt sig vara villiga att skjuta till ytterligare medel under
            de kommande åren. Utmaningen kommer att bli att omsätta de nya
            resurserna till reell försvarsförmåga.
          </p>
          <p xml:id="i-ChizdaM8wDxSUAAccSG1qs">
            Idag är det tydligt att organisation, styrning och uppföljning
            inom Försvarsdeparte­mentet och inom försvarsmyndigheterna inte
            fungerar optimalt. En rad problem har lyfts från olika håll. Det
            gäller till exempel: en asymmetrisk relation och bristande dialog
            mellan departement och myndighet och myndighet till myndighet,
            allt för stor detaljstyrning av myndigheten i mindre viktiga frågor,
            bristande spårbarhet i beslut och i vissa fall undermåliga underlag.
          </p>
          <p xml:id="i-GmPx9x6SYMDSsvWEXT62nd">
            Utifrån att försvaret kommer att växa och försvarsanslaget öka
            så måste dessa brister åtgärdas.
          </p>
          <p xml:id="i-RAYUdUX2c2TfoebBpUAA2r">
            Moderaterna skulle vilja lyfta några aspekter där det finns en
            förbättringspotential. När det gäller Försvarsdepartementet så
            behöver resurser tillföras för att kunna hantera en större ekonomi.
            Överväg att ha en extra statssekreterare med fokus på materiel-
            och exportfrågor, skapa en tätare dialog, både formell och informell,
            mellan departement och försvarsmyndigheter samt myndigheterna
            emellan och lägg till en extra kontakt­person på Finansdepartementet
            med fokus på försvarsfrågorna. En väl fungerande dialog mellan
            Försvars- och Finansdepartementen är en förutsättning för en effektiv
            process som leder till en ökad försvarsförmåga.
          </p>
          <p xml:id="i-6vcJkm9W4LH2kEgXJFG73d">
            Mot bakgrund av de kraftiga anslagsökningarna Moderaterna föreslår
            så skulle Försvarsdepartementet ha en viktig projektledande roll
            i denna process för att kunna garantera kvalitet i utförande och
            implementering. Reformeringen och upprustningen av försvaret kommer
            att vara ett prioriterat arbete även för andra delar av Regeringskansliet
            som till exempel Finansdepartementet.
          </p>
          <p xml:id="i-5ehMPqbieKRCrJ5nKsbLKj">
            Just nu är det ett antal europeiska länder som ökar sina försvarsutgifter.
            Bland Natoländerna så räknar man med att 15 av Natos länder kommer
            att ha uppnått Natos tvåprocentsmål av BNP för försvarsutgifter
            år 2024. Det gör att det kommer att finnas ett antal länder som
            gör samma resa som Sverige och som står inför samma utmaning att
            förvandla resurser till försvarsförmåga. Sverige bör lära av hur
            andra länder, som till exempel Tyskland, skapar processer för
            styrning, genomförande och uppföljning av försvarsreformerna.
          </p>
          <p xml:id="i-VxE32G1D1gt5Guk8KgF3y6">
            Försvarsberedningen föreslår att den avdelning som nu finns på
            Justitiedeparte­mentet och som har ansvar för civilt försvar bör
            föras över till Försvarsdepartementet och där bilda en egen avdelning
            som har samlat ansvar för totalförsvarsplanering. Moderaterna
            anser att även Fortifikationsverket bör överföras till Försvarsdepartementet
            för att det verkligen ska bli ett totalförsvarsdepartement. I
            Alliansens gemensamma förslag för en stärkt civil beredskap finns
            även ett förslag om att Kustbevakningen bör föras över till försvarsdepartementet.
          </p>
          <p xml:id="i-MqcASkFA1v5R8JNi6RVpTH">
            När det gäller Försvarsmakten så finns det ett behov av att stärka
            generaldirektörens och den ekonomiska styrfunktionenens roll.
            Försvarsberedningens förslag om en självständig myndighet för
            uppföljning och utvärdering av totalförsvaret är ett viktigt steg
            för att förbättra långsiktigt byggande av förmåga och kostnadskontroll.
          </p>
          <p xml:id="i-9AWjNwCPCE5HR5pg8Xyu5G">
            Vi vill även peka på behovet av att genomföra åtgärder som minskar
            politikens detaljstyrning av myndigheten, men även att på sikt
            decentralisera ansvar och beslutsfattande inom Försvarsmakten.
            En viktig del i detta är att öka det personliga ansvaret för den
            verksamhet man är satt att leda. Det ska finnas ett personligt
            ansvar hos den officer som är högsta chef för ett krigsförband
            att kunna redovisa statusen när det gäller uppfyllnad av personal
            och materiel och ytterst krigsdugligheten. Dessutom ska personen
            i fråga kunna redogöra för hur arbetet att öka krigsdugligheten
            fortskrider och att dessa uppgifter ska vara tillgängliga för
            den högsta politiska ledningen på försvarsdepartementet.
          </p>
          <p xml:id="i-MXbn23pV1MtJgta4jHa2NS">
            Slutligen behöver det göras en översyn av frågan om hur försvarsförmåga
            följs upp. Idag mäts krigsdugligheten utifrån ett antal parametrar
            där saker som personal- och materieluppfyllnad, beredskap samt
            övning utgör måttstocken. Detta är bra. Det måste finnas fasta
            parametrar som är direkt mätbara. Utöver detta så bör det även
            göras årliga aggregerade avvägningar där den egna förmågan ställs
            mot den som motståndaren besitter och utvecklar för att kunna
            avgöra om det behövs förändringar.
          </p>
          <p xml:id="i-HpCnqor6ahURskoobkEtF">
            Den verksamhet som försvaret bedriver är på många sätt unik och
            ytterst syftar den till att i ett krigsläge kunna försvara Sverige.
            Det betyder att myndigheten ofta behöver särlösningar för olika
            funktioner. Detta är i de mest fall av godo och syftar till att
            höja säkerheten, men ibland leder de till ökad onödig byråkrati.
            Moderaterna vill tillsätta en utredning som ser över hur byråkrati
            och regelkrångel kan minska i Försvarsmakten och att undantag
            till vissa standarder och regler skall kunna göras om det föreligger
            nationella säkerhetsskäl eller är en särskilt brådskande fråga/anskaffning/förändring
            som behöver åtgärdas.
          </p>
        </div>
        <div xml:id="i-VireSAAAphghjbBot5EPfP" type="motSignatures">
          <list xml:id="i-GcU2PJUgy9fJUtm7Ufi464">
            <item xml:id="i-Rn8aYAWrpiBRStjStf7Z9W" who="i-PRHkYxGCaT2cbJpjjfnRtn">
              Beatrice Ask (M)
            </item>
            <item xml:id="i-5UbRK5aJ825ToHFkLiLcn7" who="i-7BVrTrBc6AJDkYa3WEfLxy">
              Jan R Andersson (M)
            </item>
            <item xml:id="i-Y6AueMJ5CA89F3DURnEhnn" who="i-3Grh8TCtLTMtZdMgN1X5RJ">
              Pål Jonson (M)
            </item>
            <item xml:id="i-NkegSGtxXymQ6jh7PgZQjE" who="i-Ch6N1ddXaHhYxZN72JKZAS">
              Alexandra Anstrell (M)
            </item>
            <item xml:id="i-Wc2dPsZkLzPS86LKfbBKt6" who="i-J7uJmvTQswBegURGxa5EHb">
              Lars Püss (M)
            </item>
          </list>
        </div>
      </div>
    </body>
  </text>
</TEI>
