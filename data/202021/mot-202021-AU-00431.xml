<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-AU-00431">
  <teiHeader>
    <fileDesc>
      <titleStmt>
        <title>Ordning och reda på arbetsmarknaden</title>
        <author corresp="i-TxLwXp3MJemR8iGdYER2aZ">av Ali Esbati m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:431 av Ali Esbati m.fl. (V)</title>
          <idno type="rdwebb">H802431</idno>
          <rs type="number">431</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H802431/text</ref>
          <ref type="dokument_url_html">http://data.riksdagen.se/dokument/H802431</ref>
          <ref type="dokumentstatus_url_xml">http://data.riksdagen.se/dokumentstatus/H802431</ref>
          <ref type="docx">http://data.riksdagen.se/fil/26E0341B-B543-401D-B1B8-8C4DE83A0975</ref>
          <ref type="pdf">http://data.riksdagen.se/fil/3C52F5DB-4C28-40A4-8D4D-D0EEA4F93D3A</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-QhdbBfCQXCqPEr4GTwvK8F</idno>
            <name>Tony Haddou</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-DJE8TM2dc8RdscPZEsLAoq" type="signed"/>
        <correspContext corresp="i-DJE8TM2dc8RdscPZEsLAoq">
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-QhdbBfCQXCqPEr4GTwvK8F"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-Yam9ii4K4HfneDbj5TzDJY"/>
        </correspContext>
        <correspAction xml:id="i-NXC1ab4mdoxYmY3kWe6Ufc" type="submitted">
          <date when="2020-09-25"/>
          <time when="16:07:34"/>
        </correspAction>
        <correspAction xml:id="i-HNLXLWzxmL2cj8Dty9MspS" type="reviewed">
          <date when="2020-09-25"/>
          <time when="17:14:38"/>
        </correspAction>
        <correspAction xml:id="i-DRz7nKhverZqDLaPkJTAgg" type="referred">
          <date when="2020-10-14"/>
        </correspAction>
        <correspAction xml:id="i-GMGfibDSFYZP5CCA5RgNpM" type="assigned">
          <date when="2022-03-24"/>
          <time when="18:03:25"/>
        </correspAction>
        <correspContext corresp="i-GMGfibDSFYZP5CCA5RgNpM">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-8Ji5QuWh5ZeZYA4aN3pX6E" type="behandlas_i"/>
        <correspContext corresp="i-8Ji5QuWh5ZeZYA4aN3pX6E">
          <ref type="uppgift">2020/21:AU5</ref>
          <ref type="ref_dok_id">H801AU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU5</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8QteJL9mchcyWHZD2Th8de" type="behandlas_i"/>
        <correspContext corresp="i-8QteJL9mchcyWHZD2Th8de">
          <ref type="uppgift">2020/21:KU19</ref>
          <ref type="ref_dok_id">H801KU19</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KU19</ref>
          <ref type="ref_dok_titel">Offentlighet, sekretess och integritet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KJiBSfMMgpFXdQ7NW8zs7a" type="behandlas_i"/>
        <correspContext corresp="i-KJiBSfMMgpFXdQ7NW8zs7a">
          <ref type="uppgift">2020/21:FiU34</ref>
          <ref type="ref_dok_id">H801FiU34</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-M5WquUTRVkhziyf1cygTNz" type="behandlas_i"/>
        <correspContext corresp="i-M5WquUTRVkhziyf1cygTNz">
          <ref type="uppgift">2020/21:SkU22</ref>
          <ref type="ref_dok_id">H801SkU22</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SkU22</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5Khgrp3QRfdpwEywPjCnpB" type="behandlas_i"/>
        <correspContext corresp="i-5Khgrp3QRfdpwEywPjCnpB">
          <ref type="uppgift">2020/21:SkU19</ref>
          <ref type="ref_dok_id">H801SkU19</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SkU19</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Nhq27isiA2mWCTeKvwcExW" type="behandlas_i"/>
        <correspContext corresp="i-Nhq27isiA2mWCTeKvwcExW">
          <ref type="uppgift">2020/21:SfU18</ref>
          <ref type="ref_dok_id">H801SfU18</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU18</ref>
          <ref type="ref_dok_titel">Arbetskraftsinvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NsnXmnoUjRTvjxhqDd1fu5" type="behandlas_i"/>
        <correspContext corresp="i-NsnXmnoUjRTvjxhqDd1fu5">
          <ref type="uppgift">2020/21:AU8</ref>
          <ref type="ref_dok_id">H801AU8</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU8</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4mZrx4fLDR5vwf4J5QPs5n" type="behandlas_i"/>
        <correspContext corresp="i-4mZrx4fLDR5vwf4J5QPs5n">
          <ref type="uppgift">2020/21:AU11</ref>
          <ref type="ref_dok_id">H801AU11</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU11</ref>
          <ref type="ref_dok_titel">En god arbetsmiljö för framtiden - regeringens arbetsmiljöstrategi 2021-2025 m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-MbFVyEeEgvKKLEbRt3mbCq" type="motHeader">
        <div xml:id="i-BwvcngzjDab8jM1DfZNk2c" type="motTitle">
          Motion till riksdagen 2020/21:431 av Ali Esbati m.fl. (V) Ordning
          och reda på arbetsmarknaden
        </div>
      </div>
      <div xml:id="i-NRu763GRnquMbnx7iikHrF" type="motBody">
        <div xml:id="i-EUhMs5Y1GvJk9ztNnsv79j" type="TOC">
          <head xml:id="i-AitHHciDaZzN2awrRhbzRk">
            1 Innehållsförteckning
          </head>
          <list xml:id="i-9DTSdeftasMfBrnUDj2jW7">
            <item xml:id="i-HKXqje9nGHbwqaJEVRwckk" style="indent-level: 1">
              2 Förslag till riksdagsbeslut
            </item>
            <item xml:id="i-KUU5Epe5nTHnsnriyTUMhB" style="indent-level: 1">
              3 Inledning
            </item>
            <item xml:id="i-DFovwTq6h7qL62cvHS57az" style="indent-level: 1">
              4 Stärk och utveckla det myndighetsgemensamma arbetet mot arbetslivskriminalitet
            </item>
            <item xml:id="i-8ahBNhyYF2U6G9bGRCPXj9" style="indent-level: 1">
              5 Tydligare villkor för F-skatt
            </item>
            <item xml:id="i-FRf4pYm2bHaSRAPz4tWcec" style="indent-level: 1">
              6 Likabehandling mellan utstationerade och inhemska arbetstagare
            </item>
            <item xml:id="i-D59bSCCknJjy3ZsUtoTnRZ" style="indent-level: 1">
              7 Förbättrade regler för utländska företag som verkar i Sverige
            </item>
            <item xml:id="i-PyfxdniPLQ8X8uLnVPc1jH" style="indent-level: 2">
              7.1 Utvidga systemet med anmälningsplikt
            </item>
            <item xml:id="i-MtA3kS2jjWvPojiYF9YQjf" style="indent-level: 2">
              7.2 Utred inkomstskattelagens bestämmelser om fast driftställe
            </item>
            <item xml:id="i-YUqr5LHLqRE5jVGXgqyAY3" style="indent-level: 2">
              7.3 Beskattning och betalning av skatt vid tillfälligt arbete
              i Sverige
            </item>
            <item xml:id="i-DFXhN8mC6chbDKjhX9GP86" style="indent-level: 1">
              8 Bättre regelverk vid offentlig upphandling
            </item>
            <item xml:id="i-4t8v5YM6mwzmDvWmSaueQk" style="indent-level: 1">
              9 Ett rättvist system för arbetskraftsinvandring
            </item>
            <item xml:id="i-TFxjtb49aN71e3VsQCfm9R" style="indent-level: 1">
              10 Bättre regelverk kring subventionerade anställningar
            </item>
            <item xml:id="i-VqtrgwX9F3M2Rp43GsDckg" style="indent-level: 2">
              10.1 Arbetsgivare som anställer personer med subventioner ska
              utfärda arbetsintyg
            </item>
            <item xml:id="i-U7pBxeX9Ma5ScR76c87X3k" style="indent-level: 2">
              10.2 Öppenhet och insyn
            </item>
            <item xml:id="i-HEYKXquAXkzvu48hKhHZiP" style="indent-level: 2">
              10.3 Återinför krav på kollektivavtalsenliga villkor för nystartsjobb
            </item>
            <item xml:id="i-8bstZ2kuTgsH4VbwFcC1vj" style="indent-level: 2">
              10.4 Kartläggning av arbetstider, lönenivåer och arbetsvillkor
            </item>
          </list>
        </div>
        <div xml:id="i-KfZv8SMh46qfNUniTAEoM6" type="motProposal" subtype="förslag">
          <head xml:id="i-VDkDQBYfYDvhWFauyB6wa5">
            2 Förslag till riksdagsbeslut
          </head>
          <list xml:id="i-SL5A8wvYxNSJZmUsJ1fW4n" style="ol">
            <item xml:id="i-UHRpRY82MWq3ZNzi88283B">
              Riksdagen ställer sig bakom det som anförs i motionen om att
              regeringen bör tillsätta en utredning som ser över möjligheterna
              att inrätta arbetslivskriminalitetscenter i syfte att stärka det
              myndighetsgemensamma arbetet mot den systematiska kriminaliteten
              på arbetsplatserna och tillkännager detta för regeringen.
            </item>
            <item xml:id="i-6QUtC4F5cvjfK7NBDo8TAD">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
            <item xml:id="i-LsJEqMS8CSovZpR3NWLgnh">
              Riksdagen ställer sig bakom det som anförs i motionen om tidsbegränsad
              F-skatt och tillkännager detta för regeringen.
            </item>
            <item xml:id="i-RAsfuPeVYkeb2BE2q4UQQa">
              Riksdagen ställer sig bakom det som anförs i motionen om att
              ersättning för resa, kost och logi vad gäller resan från utsändningslandet
              till Sverige ska få genomdrivas med stöd av stridsåtgärder och
              tillkännager detta för regeringen.
            </item>
            <item xml:id="i-8USAX7RkyMDnHPgGiqK9cz">
              Riksdagen ställer sig bakom det som anförs i motionen om att
              underrättelseskyldigheten även bör omfatta enskilda som mottar
              tjänsterna för privat bruk och tillkännager detta för regeringen.
            </item>
            <item xml:id="i-4xiz7PnQaQECPAE3hGC1aT">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna, utan
              undantag, omfattas av sanktionsansvaret och tillkännager detta
              för regeringen.
            </item>
            <item xml:id="i-XAeBXaaKenheB6ZdoMTCyx">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att inkludera utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
            <item xml:id="i-RsyUZWmuD5kDYqbWqcEeYK">
              Riksdagen ställer sig bakom det som anförs i motionen om att
              det som huvudregel ska ställas krav på att maximalt två led av
              underentreprenörer får användas vid offentlig upphandling och
              tillkännager detta för regeringen.
            </item>
            <item xml:id="i-5utoJqLikUXrevzwgAVSjw">
              Riksdagen ställer sig bakom det som anförs i motionen om hur
              ett rättvist system för arbetskraftsinvandring ska utformas och
              tillkännager detta för regeringen.
            </item>
            <item xml:id="i-DPFpXSkqgLyzW9ZnhxB3jt">
              Riksdagen ställer sig bakom det som anförs i motionen om att
              arbetsgivare som anställer personer med subventioner ska vara
              skyldiga att utfärda ett arbetsintyg till den anställde när anställningen
              upphör och tillkännager detta för regeringen.
            </item>
            <item xml:id="i-3u936JFWqZxL7YhTuoNwxZ">
              Riksdagen ställer sig bakom det som anförs i motionen om att
              regeringen bör göra det möjligt för myndigheter och journalister
              att granska vilka företag som tar emot statliga lönesubventioner
              samtidigt som skyddet för den enskildes integritet säkras, och
              detta tillkännager riksdagen för regeringen.
            </item>
            <item xml:id="i-XiCLLMzgxF2zdwN2pGZ8Sf">
              Riksdagen ställer sig bakom det som anförs i motionen om att
              kravet om att andra anställningsförmåner än lön ska följa av eller
              vara likvärdiga med förmåner enligt kollektivavtal i nystartsjobben
              bör återinföras och tillkännager detta för regeringen.
            </item>
            <item xml:id="i-Bh6PexdAM7FpkgSKphpDBz">
              Riksdagen ställer sig bakom det som anförs i motionen om att
              regeringen bör genomföra en kartläggning av arbetstider, lönenivåer
              och arbetsvillkor för dem som har subventionerade anställningar,
              differentierad på branscher, kön och utländsk bakgrund, och tillkännager
              detta för regeringen.
            </item>
          </list>
        </div>
        <div xml:id="i-KPYDtzC2vmBywf3P4k9F3Q" type="motContent">
          <head xml:id="i-6PJr6Mk2MGckd7wqn51ScY" type="h1">
            3 Inledning
          </head>
          <p xml:id="i-LxPV1SHbkB73UdMcKveSiu">
            På svensk arbetsmarknad förekommer en utbredd arbetslivskriminalitet.
            Oseriösa före­tag dumpar löner och villkor och bryter systematiskt
            mot lagar och regler i syfte att skaffa sig konkurrensfördelar.
            Arbetslivskriminaliteten påverkar arbetstagare, företag och i
            förlängningen hela samhället. Arbetstagare utnyttjas och tvingas
            arbeta för låga löner och till usla villkor, vilket även pressar
            ner löner och villkor för övriga löntagare i utsatta branscher.
            Företag som följer lagar, avtal och regler konkurreras ut av oseriösa
            aktörer. Samhället går miste om miljardbelopp via uteblivna skatter
            och avgifter. Ut­vecklingen är systemhotande och måste stoppas.
          </p>
          <p xml:id="i-TXzEjVzq82jWjxJiJ7AH9J">
            Arbetslivskriminaliteten har inte vuxit fram ur ett vakuum –
            den har odlats fram genom politiska beslut. Dagens regler för
            arbetskraftsinvandring, som alliansregeringen införde med stöd
            av Miljöpartiet 2008, är ett exempel. Ändrade regler för F-skatt
            är ett annat exempel. Begränsade möjligheter för facken att kräva
            kollektivavtalsenliga löner och villkor vid offentlig upphandling
            är ett tredje exempel. Tillsammans med andra beslut har det banat
            väg för den utbredda arbetslivskriminalitet som präglar delar
            av svensk arbetsmarknad. Socialdemokraternas oförmåga och högerns
            ovilja att skärpa lagar, regler och rutiner har över tid förvärrat
            situationen.
          </p>
          <p xml:id="i-H3fucXvTtgo928YeSkKo6r">
            Det är hög tid att sätta stopp för arbetslivskriminaliteten på
            svensk arbetsmarknad. Oseriösa företag som utnyttjar människor
            och snedvrider konkurrensen har ingen plats på den svenska arbetsmarknaden.
            Lönedumpning, utnyttjande och osund konkurrens ska bekämpas konsekvent
            och systematiskt. Det kräver förändrad lagstiftning, stärkt myn­dighetssamverkan
            och mer kontroll. Det ska råda ordning och reda på svensk arbets­marknad
            – det gynnar arbetstagarna, företagen och samhället.
          </p>
          <p xml:id="i-D13fVXayi5Bwvt3yrTq5kU">
            I denna motion lägger vi fram ett antal förslag för att skapa
            ordning och reda på arbetsmarknaden – förslag som syftar till
            att dels minska utrymmet för fusk, regelöver­trädelser och annan
            brottslighet i arbetslivet, dels stärka fackens möjligheter att
            ta till vara löntagarnas intressen.
          </p>
          <head xml:id="i-WZJqmmCtWcRMptJj2SCvpG" type="h1">
            4 Stärk och utveckla det myndighetsgemensamma arbetet mot arbetslivskriminalitet
          </head>
          <p xml:id="i-BgbPM7XVCyZQb2ZcgussWx">
            För att motverka utbredningen av arbetslivskriminaliteten på
            svensk arbetsmarknad bedrivs sedan 2018 ett gemensamt arbete mellan
            åtta myndigheter: Arbetsförmedlingen, Arbetsmiljöverket, Ekobrottsmyndigheten,
            Försäkringskassan, Jämställdhetsmyndig­heten, Migrationsverket,
            Polismyndigheten och Skatteverket. Under 2019 genomförde myndigheterna
            över 2 000 gemensamma inspektioner. Arbetet har gett resultat;
            drygt ett av tio kontrollerade företag tvingades att stänga hela
            eller delar av sin verksamhet p.g.a. de brister som hittats, och
            sammanlagt har ca 10 miljoner kronor utfärdats i sanktions­avgifter.
          </p>
          <p xml:id="i-QDNibkuXKYE1TmPfuCAhmo">
            Vänsterpartiet ser mycket positivt på det myndighetsgemensamma
            arbete som redo­gjorts för ovan. För att stoppa arbetslivskriminaliteten
            på svensk arbetsmarknad bör denna myndighetssamverkan förstärkas
            och utvecklas.
          </p>
          <p xml:id="i-gVGiEDLwA6rMicSCsJYec">
            I februari 2020 gav regeringen en utredare i uppdrag att följa
            upp och analysera arbetet med de myndighetsgemensamma kontrollerna
            samt komma med förslag på hur myndigheternas fortsatta arbete
            mot arbetslivskriminalitet ska kunna fungera på ett mer ändamålsenligt
            och effektivt sätt. Utredaren ska bl.a. se över de sekretessregler
            som förhindrar viktigt informationsutbyte mellan myndigheter,
            vilket försvårar arbetet mot arbetslivskriminalitet. Uppdraget
            ska redovisas senast den 30 december 2020. Vänster­partiet välkomnar
            utredningen och förutsätter att utredaren presenterar konkreta
            förslag som stärker och utvecklar myndigheternas arbete.
          </p>
          <p xml:id="i-JqVjGGfoyJQyFxFxK3NsSa">
            Ett sätt att stärka och utveckla det myndighetsgemensamma arbetet
            mot arbetslivs­kriminaliteten, som inte är föremål för ovan nämnda
            utredning, är att inrätta särskilda kontor där företrädare för
            de berörda myndigheterna kan arbeta tillsammans. I Norge, där
            arbetet mot arbetslivskriminalitet är mer utvecklat än i Sverige,
            finns fem sådana kontor på olika platser i landet. Dessa Senter
            mot arbeidslivskriminalitet utgör en viktig del i arbetet mot
            den systematiska arbetslivskriminaliteten på norsk arbetsmarknad.
            Vänsterpartiet anser att detta är en bra modell som Sverige bör
            överväga.
          </p>
          <p xml:id="i-VYfGrY3FgzFqGjs9ChpveR">
            Regeringen bör tillsätta en utredning som ser över möjligheterna
            att inrätta arbetslivskriminalitetscenter i syfte att stärka det
            myndighetsgemensamma arbetet mot den systematiska kriminaliteten
            på arbetsplatserna. Detta bör riksdagen ställa sig bakom och ge
            regeringen till känna.
          </p>
          <head xml:id="i-T8UH7XgGbistP1pM8ThgRy" type="h1">
            5 Tydligare villkor för F-skatt
          </head>
          <p xml:id="i-7ZWnFwLf1P1Yrjm2GtkSfF">
            Sedan F-skattesystemet infördes 1993 har reglerna ändrats flera
            gånger. Systemet har med tiden blivit alltmer generöst. De senaste
            förändringarna genomfördes av den borg­erliga regeringen 2009
            då näringsbegreppet utvidgades i syfte att fler skulle beviljas
            F‑skatt. Förändringarna innebär att det numera kan vara tillräckligt
            att en egenföretagare har en enda uppdragsgivare. Denna uppdragsgivare
            kan dessutom vara egenföretagarens tidigare arbetsgivare. Detta
            medför flera problem.
          </p>
          <p xml:id="i-FP5LMpDetany6FV3wF7Rpa">
            Enligt en rapport från LO blir det allt vanligare att anställda
            sägs upp och erbjuds att utföra samma arbete som egenföretagare.
            Därmed kan arbetsgivaren sänka sina arbets­kraftskostnader och
            undgå sitt arbetsgivaransvar. Fenomenet är vanligast inom bygg-
            och transportsektorn samt bland dem som arbetar tillfälligt i
            Sverige (LO 2018: F‑skatte­systemets skuggor – om en maktförskjutning
            på arbetsmarknaden). Enligt en rapport från TCO är nästan var
            tionde egenföretagare att betrakta som s.k. falsk egenföretagare,
            dvs. en person som uppträder som egenföretagare med godkännande
            för F-skatt men som jobbar under förhållanden som liknar en anställds
            (TCO 2018: Atypiska företagare. Om relationen mellan företagare
            och deras uppdragsgivare). F‑skattesystemets nuvar­ande utformning
            urholkar således arbetstagarbegreppet, stärker arbetsgivarnas
            makt och påverkar i förlängningen maktbalansen på arbetsmarknaden.
          </p>
          <p xml:id="i-CZJ2oFGec57x4ZcSuPibGw">
            Vänsterpartiet har under flera år lagt fram förslag till riksdagen
            om att skapa tydligare villkor för F-skatt i syfte att värna arbetstagarbegreppet
            och motverka missbruk och fusk. Hösten 2017 tillsatte S-MP-regeringen
            en utredning med uppdrag att se över F-skatte­systemet i syfte
            att bekämpa skattefusk och skatteundandragande (dir. 2017:108).
            I juni 2019 lämnade utredningen sitt slutbetänkande (SOU 2019:31).
            Utredningen konstaterar att F-skattesystemet i huvudsak är ett
            välfungerande regelverk men att det förekommer att systemet missbrukas
            av personer som avsiktligen vill undanhålla skatter och avgifter
            eller kringgå arbetsrättsliga regelverk. För att komma till rätta
            med problemen föreslås att ett godkännande för F-skatt ”i vissa
            fall” ska kunna tidsbegränsas. Tidsbegränsningen ska ske om den
            sökande begär det eller ännu inte bedriver, men har för avsikt
            att bedriva, näringsverksamhet (SOU 2019:31, s. 263 ff.). Vidare
            föreslås högre krav på skötsamhet för den som ansöker om att bli
            godkänd för F‑skatt samt utökade möjligheter att återkalla ett
            godkännande vid brister och missbruk (SOU 2019:31). Ärendet har
            remissbehandlats och bereds för närvarande inom Regeringskansliet.
          </p>
          <p xml:id="i-L2cg8jeawhMgkTLkvx96wm">
            Vänsterpartiet välkomnar utredningens förslag. Vi menar dock
            att förslagen inte är tillräckliga för att värna arbetstagarbegreppet
            och motverka missbruk och fusk.
          </p>
          <p xml:id="i-GRWhxhw5BFtGe3yqPMHezT">
            Vänsterpartiet anser att det ska krävas mer än en uppdragsgivare
            för att godkännas för F-skatt. På så sätt värnas arbetstagarbegreppet
            och arbetsrätten. Ett rimligt formu­lerat, uttryckligt krav på
            fler än en uppdragsgivare skulle minska risken för att arbets­givare
            tvingar anställda att starta företag enbart i syfte att sänka
            arbetsgivarens arbets­kraftskostnader. Det kan dock uppkomma speciella
            fall där endast en uppdragsgivare ska kunna godkännas. I sådana
            fall ska det finnas en s.k. lokal överenskommelse (LÖK) mellan
            arbetsgivare och avtalsbärande fackförbund.
          </p>
          <p xml:id="i-4JAHLquPR1kGkbucskNtMf">
            Vad som ovan anförts om flera uppdragsgivare för att godkännas
            för F-skatt bör riksdagen ställa sig bakom och ge regeringen till
            känna.
          </p>
          <p xml:id="i-J8kUxXhCvzdCJsJXawpQSi">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F-skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir god­känd för
            F-skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F-skatt tills vidare.
            För att begränsa fusk bör ett tidsbegränsat godkännande av F-skatt
            införas. Tidsbegränsningen ska avse såväl obegränsat som be­gränsat
            skattskyldiga. Detta bör gälla de uppdragstagare som debiterar
            under en viss summa i skatt.
          </p>
          <p xml:id="i-4bgknQbuRixC3A83jRUeFW">
            Vad som ovan anförts om tidsbegränsad F-skatt bör riksdagen ställa
            sig bakom och ge regeringen till känna.
          </p>
          <head xml:id="i-HFQyufcbaNBJeYTy33engH" type="h1">
            6 Likabehandling mellan utstationerade och inhemska arbetstagare
          </head>
          <p xml:id="i-LWDQgU8wyJ4WZGgbediAEQ">
            Alla som arbetar i Sverige ska garanteras rimliga löne- och arbetsvillkor
            oavsett om de är bosatta i Sverige eller arbetar tillfälligt här.
            Principen om lika lön för lika arbete ska gälla alla arbetstagare
            på svensk arbetsmarknad. Utstationerade arbetstagare som utför
            samma jobb som en svensk arbetstagare ska ha likvärdiga löne-
            och arbetsvillkor.
          </p>
          <p xml:id="i-BvXbMv4G2UzpY6N1dQXHmn">
            På svensk arbetsmarknad regleras löner och villkor i kollektivavtal.
            För att uppnå likabehandling mellan utstationerade och inhemska
            arbetstagare måste svenska arbets­tagarorganisationer kunna kräva
            att svenska kollektivavtalsvillkor ska gälla fullt ut även för
            utstationerad arbetskraft, ytterst med stöd av stridsåtgärder.
            I dag saknar svenska arbetstagarorganisationer den möjligheten.
            Det innebär att två personer som utför samma arbetsuppgift på
            samma arbetsplats kan få helt olika lön för samma arbete. Det
            skapar lönedumpning och osund konkurrens på svensk arbetsmarknad.
          </p>
          <p xml:id="i-2cEqcLHhMBuHbeT4FvBBgM">
            Under senare år har flera viktiga steg tagits för att utstationerad
            arbetskraft ska få mer liknande rättigheter som andra arbetstagare
            på svensk arbetsmarknad.
          </p>
          <p xml:id="i-PRhYRTAdvbGnbUm5yFMW4K">
            Våren 2017 beslutade riksdagen om ändringar i utstationeringslagen
            i enlighet med S-MP-regeringens förslag (prop. 2016/17:107). Därmed
            revs lex Laval upp. Beslutet innebar att svenska fackförbund åter
            gavs möjlighet att kräva ett svenskt kollektivavtal i förhållande
            till utstationerande arbetsgivare, ytterst med stöd av stridsåtgärder.
            De arbets- och anställningsvillkor som facket kunde kräva var
            dock begränsade till den s.k. hårda kärnan i EU:s utstationeringsdirektiv,
            vilket kan sägas motsvara de mest grund­läggande överenskommelserna
            i kollektivavtalen. Även efter denna lagändring var ut­stationerade
            arbetstagare således enbart garanterade minimilön i värdlandet.
          </p>
          <p xml:id="i-M3ZRMBtEdryza6FJXteYVF">
            I maj 2018 röstade Europaparlamentet igenom ändringar i utstationeringsdirektivet
            och i juni samma år antogs direktivet om ändring av utstationeringsdirektivet,
            kallat ändringsdirektivet, av ministerrådet. Av direktivet följer
            att utstationerade arbetstagare i större utsträckning ska likabehandlas
            med inhemska arbetstagare när det gäller lön och ersättningar.
            Vidare innehåller direktivet bestämmelser om bl.a. utökat skydd
            för uthyr­da och långvarigt utstationerade arbetstagare, tillgång
            till information om arbets- och anställningsvillkor och samarbete
            mellan myndigheter. I juli 2018 tillsatte regeringen en utredning
            med uppdrag att föreslå hur direktivet ska genomföras i svensk
            rätt (dir. 2018:66). Utredningen presenterades i juni 2019 (SOU
            2019:25).
          </p>
          <p xml:id="i-DZEt4oCM47zWHSXMniBymp">
            Våren 2020 lade S-MP-regeringen fram en proposition med förslag
            till genomförande av ändringsdirektivet i svensk lagstiftning
            (prop. 2019/20:150). Förslagen, som antogs av riksdagen, stärker
            möjligheterna att uppnå likabehandling mellan utstationerade och
            in­hemska arbetstagare och ligger i linje med de krav som Vänsterpartiet
            tidigare har presen­terat. I likhet med flera fackförbund anser
            vi dock att regeringens förslag inte är tillräck­ligt långtgående
            på flera områden. Utstationering utan att svenska villkor gäller
            fullt ut för alla som arbetar på svensk arbetsmarknad innebär
            alltid en öppning för att kunna ställa arbetare mot arbetare.
            Det är därför angeläget att systematiskt undanröja sådana risker.
          </p>
          <p xml:id="i-2ctyNsmMxieC2MCNwprwof">
            I vår följdmotion med anledning av proposition 2019/20:150 lade
            vi fram ett antal förslag som syftar till att uppnå likabehandling
            mellan utstationerade och inhemska arbetstagare, stärka kollektivavtalens
            ställning, motverka social dumpning samt åstad­komma ordning och
            reda på svensk arbetsmarknad (mot. 2019/20:3591). Vi fick inte
            gehör för dessa förslag och väljer därför att lyfta dem igen.
          </p>
          <p xml:id="i-2687ZDhQhywW5SydbxRa2x">
            För det första bör även ersättning för resa, kost och logi vad
            gäller resan från utsänd­ningslandet till Sverige få genomdrivas
            med stöd av stridsåtgärder. Enligt LO och Bygg­nads är den svenska
            lagstiftaren inte förhindrad att kräva att en utstationerande
            arbets­givare ska betala för en arbetstagares resa, kost och logi
            när arbetstagaren utstationeras till Sverige (s.k. primär utstationering).
            Att arbetsgivaren står för sådana ersättningar är en förutsättning
            för att det ska röra sig om utstationering över huvud taget. I
            annat fall har arbetstagaren själv flyttat till Sverige för att
            arbeta här, och inte utstationerats av arbetsgivaren. Så som regeringens
            förslag var utformat kan situationer uppkomma när en utstationerad
            arbetstagare står helt utan ersättning för dessa kostnader. Det
            finns en påfallande risk för att oseriösa arbetsgivare utnyttjar
            ett sådant kryphål i syfte att pressa ner de utstationerade arbetstagarnas
            löner. Detta är oacceptabelt och torde också stå i direkt motsättning
            till intentionerna med ändringsdirektivet.
          </p>
          <p xml:id="i-2f3uhHskLTVhu51TCMN77p">
            Fackföreningar måste kunna ställa krav på ersättning för resa,
            kost och logi även vid primär utstationering. En rätt till ersättning
            för resa, kost och logi vid primär ut­stationering motverkar social
            dumpning och underbudskonkurrens och är avgörande för att en utstationerad
            arbetstagare ska kunna få en skälig lön. Vänsterpartiet anser
            därför att lagstiftningen måste utformas så att svenska fackföreningar
            ska kunna kräva att en utstationerande arbetsgivare betalar ersättning
            för resa, kost och logi, minst enligt en nivå som motsvarar de
            faktiska kostnaderna, även vid primär utstationering.
          </p>
          <p xml:id="i-NFL4QpQgbYRbkGtf4mPi7u">
            Ersättning för resa, kost och logi vad gäller resan från utsändningslandet
            till Sverige ska få genomdrivas med stöd av stridsåtgärder. Detta
            bör riksdagen ställa sig bakom och ge regeringen till känna.
          </p>
          <p xml:id="i-GvtefD44D1G4ffNVnVx3yo">
            För det andra bör underrättelseskyldigheten även omfatta enskilda
            som mottar tjänsterna för privat bruk. En stor andel av de utstationerade
            byggnadsarbetarna finns i den s.k. ROT-sektorn med privatpersoner
            som beställare. Behovet av underrättelse­skyldighet är således
            stort även i denna sektor. Undantaget för privatpersoner riskerar
            att urholka poängen med regeringens förslag och lämna en lucka
            för utnyttjande av utstationerade arbetstagare.
          </p>
          <p xml:id="i-8uLvdQYUt6Aj4cB1B8YEuv">
            Underrättelseskyldigheten bör även omfatta enskilda som mottar
            tjänsterna för privat bruk. Detta bör riksdagen ställa sig bakom
            och ge regeringen till känna.
          </p>
          <head xml:id="i-88ZPVgiwr54KBSSw6BzpH7" type="h1">
            7 Förbättrade regler för utländska företag som verkar i Sverige
          </head>
          <p xml:id="i-GNjdZJJLySSGqHHTiGkV9j">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om de följer lagar och bestämmelser, vilket kan öppna
            upp för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head xml:id="i-5pNUWa4BAcDcVbYGnhXZG4" type="h2">
            7.1 Utvidga systemet med anmälningsplikt
          </head>
          <p xml:id="i-R5A24L9vRnFLkFQbX7TuHE">
            Utstationeringslagen skärptes 2013 med en reglering om att de
            utländska företag som utstationerar arbetstagare till Sverige
            ska anmäla utstationeringen och utse en kontakt­person till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbets­givaren.
          </p>
          <p xml:id="i-LULCbpLp7EsfexxA6H2YxH">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-GiTDpbs22Ea6zMJFycx9zA">
            Lagstiftningen om anmälningsskyldighet vid utstationering utvärderades
            i prome­morian Utstationering och vägtransporter (Ds 2017:22).
            I promemorian konstateras att reglerna om anmälningsskyldighet
            vid utstationering inte fungerar som det var tänkt. I promemorian
            föreslås därför ett antal förändringar av nuvarande regelverk,
            däribland en skyldighet för den utstationerande arbetsgivaren
            att lämna dokumentation som visar att anmälningsskyldigheten är
            uppfylld till den i Sverige verksamma mottagaren av tjänst­erna
            (dvs. köparen). Enligt förslaget ska en sanktionsavgift tas ut
            om den utstationerande arbetsgivaren inte lämnar dokumentation
            eller om mottagaren av tjänsten inte underrättar Arbetsmiljöverket
            när dokumentation saknas. Skyldigheten att underrätta Arbetsmiljö­verket
            omfattar inte de fall där en enskild mottar en tjänst för privat
            bruk (Ds 2017:22).
          </p>
          <p xml:id="i-MqTpk3P8anwiCNE52d8fJ5">
            LO framhåller i sitt remissvar att förslaget är en rättssäker
            lösning som ger köparen av tjänsterna incitament att efterfråga
            dokumentation som styrker att anmälningsplikten fullgörs. LO anser
            dock att även privatpersoner bör omfattas av sanktionsansvaret
            eftersom behovet av anmälningsskyldighet är som störst i den s.k.
            ROT-sektorn där privatpersoner utgör köpare. LO:s bedömning är
            att undantaget för privatpersoner riskerar att urholka den incitamentsstruktur
            som promemorians förslag vilar på. S-MP-regeringen valde dock
            att lägga fram promemorians förslag (prop. 2019/20:150, s. 118).
            Vänsterpartiet delar LO:s bedömning och vill se ett lagförslag
            där köparna, utan undan­tag, omfattas av sanktionsansvaret.
          </p>
          <p xml:id="i-3GxFr4Bfac2S8TVhEs8sk2">
            Systemet med anmälningsskyldighet för utländska företag som utstationerar
            arbets­tagare till Sverige bör utvidgas så att även köparna, utan
            undantag, omfattas av sanktions­ansvaret. Detta bör riksdagen
            ställa sig bakom och ge regeringen till känna.
          </p>
          <head xml:id="i-3m5qLDytE7J4Td7DcE8kz7" type="h2">
            7.2 Utred inkomstskattelagens bestämmelser om fast driftställe
          </head>
          <p xml:id="i-NsujbsUgWNbfzDPS7t8xV6">
            Ett annat problem när det gäller utländska företag som verkar
            i Sverige är reglerna om fast driftställe. Reglerna avgör om ett
            utländskt företag ska betala inkomstskatt i Sverige eller inte.
            I dag är reglerna hårt knutna till en bedömning av huruvida ett
            företag är eta­blerat på en exakt plats i Sverige eller inte.
            Företag som inte går att knyta till en exakt plats i Sverige kan
            därmed undgå skattskyldighet genom att ha sitt kontor utomlands,
            även om de bedriver omfattande verksamhet i Sverige. Det kan t.ex.
            röra sig om åkeri­företag, bemanningsföretag eller byggföretag.
            Detta öppnar för osund konkurrens och social dumpning.
          </p>
          <p xml:id="i-NMmj9pnpD3shHbVbQmatyJ">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftställe är ändamålsenligt utformade för att täcka
            in utländska företag som i stor omfattning verkar i Sverige. Ut­skottet
            har avslagit dessa förslag med hänvisning till att frågan om vad
            som anses utgöra ett fast driftställe ingår som en del i det pågående
            internationella arbetet inom ramen för bl.a. OECD. Utskottet är
            inte berett att föregripa detta arbete (2019/20: SkU21).
          </p>
          <p xml:id="i-4NjtwaE9PrPBQzwwcfAHwU">
            Vänsterpartiet delar inte utskottets bedömning. Problemet med
            nuvarande regler kvarstår, vilket bl.a. framhålls av Byggnads.
            Enligt Byggnads bör det införas en striktare tolkning av begreppet
            fast driftställe: Ett företag som kontinuerligt, regelbundet eller
            periodiskt är aktivt i Sverige under en 12-månadersperiod ska
            alltid anses etablerat i Sverige (Byggnads 2016: Konkurrens på
            lika villkor). Vänsterpartiet delar Byggnads uppfattning och anser
            att frågan bör utredas närmare.
          </p>
          <p xml:id="i-GoN9cCUNrzkG7N37GckFvv">
            Det bör utredas om inkomstskattelagens bestämmelser om fast driftställe
            är ändamålsenligt utformade för att inkludera utländska företag
            som i stor omfattning verkar i Sverige. Detta bör riksdagen ställa
            sig bakom och ge regeringen till känna.
          </p>
          <head xml:id="i-T2TiQwUWGTjyU21br5ScnY" type="h2">
            7.3 Beskattning och betalning av skatt vid tillfälligt arbete
            i Sverige
          </head>
          <p xml:id="i-EhAC6zZK3ErsqvULoe6TGE">
            Ett annat problem är nuvarande skatteregler vid tillfälligt arbete
            i Sverige. En arbets­tagare som är anställd av ett utländskt företag
            och som hyrs ut för att utföra arbete i Sverige beskattas enligt
            dagens regler inte här om vistelsen i Sverige är högst 183 dagar
            under en tolvmånadersperiod (den s.k. 183-dagarsregeln). Praktiska
            erfarenheter visar att det finns företag som bedriver permanent
            utstationering genom att ta korta uppdrag och ständigt byta ut
            personalen. På så sätt kan företag undvika att betala skatt i
            Sverige och därmed konkurrera med lägre arbetskraftskostnader.
            Detta är vanligt förekommande inom exempelvis bygg- och anläggningsbranschen.
            Vänsterpartiet har därför tidigare föreslagit att regeringen bör
            utreda begränsningar av den s.k. 183-dagarsregeln (mot. 2013/14:Sk376).
          </p>
          <p xml:id="i-9ovEBsba4upSZ7KGrmx2Vt">
            Frågan om beskattning och betalning av skatt vid tillfälligt
            arbete i Sverige har därefter utretts av Skatteverket. I en promemoria
            föreslog Skatteverket att den s.k. 183‑dagarsregeln inte ska gälla
            vid uthyrning av arbetskraft när arbetet utförs för en uppdragsgivare
            i Sverige och under dennes kontroll och ledning (Skatteverket
            2017: Beskattning och betalning av skatt vid tillfälligt arbete
            i Sverige, s. 58 ff.). I maj 2018 presenterade S-MP-regeringen
            en lagrådsremiss där det föreslås att den s.k. 183‑dagars­regeln
            inte ska kunna tillämpas när det är fråga om uthyrning av arbetskraft.
            Därmed kommer uthyrning av utländsk arbetskraft att beskattas
            hårdare än i dag. Förslaget är ett resultat av förhandlingarna
            mellan S-MP-regeringen och Vänsterpartiet.
          </p>
          <p xml:id="i-Q4gPbbB89xoUcgHFWSt47v">
            I juni 2020, drygt två år efter att lagrådsremissen presenterades,
            lade S-MP-regering­en fram en proposition i ärendet. I propositionen
            föreslås bl.a. att 183-dagarsregeln inte ska kunna tillämpas när
            det är fråga om uthyrning av arbetskraft. Förslagen föreslås träda
            i kraft den 1 januari 2021 (prop. 2019/20:190).
          </p>
          <p xml:id="i-5FzmH3qMVHB2NyA8JscMAp">
            Vänsterpartiet välkomnar regeringens proposition men anser, i
            likhet med Byggnads, att det krävs ytterligare förtydliganden
            i lagstiftningen avseende begreppet personalut­hyrning, bl.a.
            i förhållande till utländska underentreprenörer.
          </p>
          <head xml:id="i-VD3SCsSQN5mxFVoJDrZhsa" type="h1">
            8 Bättre regelverk vid offentlig upphandling
          </head>
          <p xml:id="i-C958NNfdzQQPZGoZJWLSmR">
            Upphandling inom den offentliga sektorn omsätter varje år omkring
            680 miljarder kronor av våra gemensamma skattemedel. Vänsterpartiet
            anser att det ska råda ordning och reda vid offentlig upphandling.
            Arbetstagare som arbetar inom offentligt finansi­erade verksamheter
            som upphandlas ska garanteras schyssta löner och villkor. Skatte­medel
            ska inte gå till företag som dumpar löner och arbetsvillkor.
          </p>
          <p xml:id="i-BAtYEEa1owQnppccuuEjDe">
            Efter valet 2014 slöt Vänsterpartiet en överenskommelse med Socialdemokraterna
            och Miljöpartiet. En av punkterna handlade om att få bort social
            dumpning i offentlig upphandling. Den delen av överenskommelsen
            resulterade i proposition 2015/16:195 Nytt regelverk om upphandling.
            Propositionen antogs av riksdagen med vissa ändringar. Beslutet
            innebär att de upphandlande myndigheterna fr.o.m. den 1 juni 2017,
            vid upp­handlingar över tröskelvärdena, ska ställa särskilda arbetsrättsliga
            villkor, såsom krav på kollektivavtalsenliga villkor vad gäller
            lön, arbetstid och semester, om det är behöv­ligt. Därmed garanteras
            arbetstagarna schyssta löner och villkor. På så sätt motverkas
            offentligt finansierad lönedumpning och våra gemensamma resurser
            används på ett ansvarsfullt sätt. Vänsterpartiet välkomnar det
            förbättrade regelverket även om vi, i likhet med fackföreningsrörelsen,
            hade velat se hårdare krav i samband med upphand­ling, däribland
            krav på tjänstepension och försäkring.
          </p>
          <p xml:id="i-3UPrbDH9aCG1g5q2AUWbdA">
            Ett problem som inte åtgärdats genom det nya regelverket för
            offentlig upphandling är de långa underentreprenörskedjor som
            ofta präglar offentligt upphandlade projekt inom bygg- och anläggningsbranschen.
            Huvudentreprenörer tar ofta in flera led av underentreprenörer,
            vilket leder till långa kedjor av underentreprenörer. Detta kan
            t.ex. innebära stora problem vad gäller samordning och kontroll
            på byggarbetsplatser. Ofta finns omfattande brister vad gäller
            arbetsmiljö och arbetsvillkor ju längre ner i under­entreprenörskedjorna
            man kommer. Svartjobb, skattefusk och låglönekonkurrens är vanligt
            förekommande (Byggnads 2016: Konkurrens på lika villkor). Vänsterpartiet
            kan även konstatera att den lagstiftning om entreprenörsansvar
            för lönefordringar i bygg- och anläggningsbranschen som införts
            inte heller löser dessa problem på ett ändamåls­enligt sätt. Det
            krävs därför ytterligare åtgärder för att skapa ordning och reda
            vid offentlig upphandling.
          </p>
          <p xml:id="i-Uy9jrnjUPi3G5KwE2Rntua">
            Vi anser att det som huvudregel ska ställas krav på att max två
            led av underentrepre­nörer får användas vid offentlig upphandling.
            Därmed skulle möjligheterna till samord­ning och kontroll stärkas.
          </p>
          <p xml:id="i-MRWjPY6AwbmVL7hHWP4QSc">
            Det ska som huvudregel ställas krav på att maximalt två led av
            underentreprenörer får användas vid offentlig upphandling. Detta
            bör riksdagen ställa sig bakom och ge regeringen till känna.
          </p>
          <head xml:id="i-HnD3nGUrEmpgvFyvEpG3ZG" type="h1">
            9 Ett rättvist system för arbetskraftsinvandring
          </head>
          <p xml:id="i-CwKfYDz6433M1EBNHdAyxj">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket för såväl den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper och nya kontaktytor skapas. Om arbetskraftsinvandringen
            även framgent ska bidra positivt för arbetstagaren, arbetsgiv­aren
            och hela samhället måste det finnas garantier för att de som invandrar
            inte utnyttjas och inte heller används för att dumpa löne- och
            arbetsvillkoren på den svenska arbetsmarknaden. Det kräver ett
            rättvist system för arbetskraftsinvandring.
          </p>
          <p xml:id="i-8KnqoSyLDoZnKrYRBeuphc">
            Nuvarande system för arbetskraftsinvandring, som infördes av
            alliansregeringen och Miljöpartiet 2008, är riggat för att arbetsgivare
            ska kunna ta hit lågbetald arbetskraft. Det har lett till lönedumpning,
            utnyttjande och osund konkurrens. Det är hög tid att införa ett
            rättvist system för arbetskraftsinvandring.
          </p>
          <p xml:id="i-U5vuhgJDrqjKScwqx53sCh">
            Vänsterpartiet har länge drivit på för att förändra nuvarande
            system för arbetskrafts­invandring. Vi har bl.a. föreslagit att
            arbetsgivaren ska kunna visa att rekryteringen byg­ger på en faktisk
            brist på arbetskraft, att arbetserbjudandet måste vara juridiskt
            bindande och att arbetstagare som träder fram och berättar om
            missförhållanden hos arbetsgivare ska få stanna i Sverige tillståndstiden
            ut. Vi har dock inte fått gehör för våra förslag i riksdagen.
          </p>
          <p xml:id="i-QcPd3H5McYG7z95DsP49bQ">
            Under senare år har bristerna i det nuvarande systemet för arbetskraftsinvandring
            blivit allt tydligare för allt fler. Ett flertal granskningar
            har visat på allvarliga miss­förhållanden, däribland Dagens Arbetes
            uppmärksammade granskning av det s.k. skuggsamhället – det laglösa
            arbetsliv som präglar delar av svensk arbetsmarknad och där utnyttjandet
            av arbetskraftsinvandrare utgör en central del. Därtill har problemen
            med s.k. kompetensutvisningar uppmärksammats vid ett flertal tillfällen,
            dvs. utvisning­ar av arbetskraftsinvandrare som inte uppfyller
            vissa regler, exempelvis vad gäller löne­nivå m.m.
          </p>
          <p xml:id="i-HEh4Nkfu1V4hop3AfWx3qD">
            Mot bakgrund av de allvarliga missförhållanden som framkommit,
            och det faktum att S-MP-regeringen inte agerat i frågan, föreslog
            Vänsterpartiet i november 2019 att regeringen skulle kalla riksdagspartierna
            till samtal för att ändra lagstiftningen. Reger­ingen valde dock
            att inte hörsamma Vänsterpartiets förslag. Vänsterpartiet inledde
            då samtal med Moderaterna och Kristdemokraterna för att få till
            stånd en överenskom­melse som skulle vinna stöd i riksdagen.
          </p>
          <p xml:id="i-K7vG8v9dWGu971q3EFYQQN">
            I februari 2020 tillsatte regeringen en utredning som bl.a. ska
            ta ställning till åtgärder för att motverka s.k. kompetensutvisningar
            och utnyttjande av arbetskraftsinvandrare. Uppdraget ska redovisas
            under 2021 (dir. 2020:8). Vänsterpartiet välkomnade utredning­en
            men framhöll, i likhet med M och KD, att utredningen borde ges
            ett bredare uppdrag för att komma till rätta med de problem som
            nuvarande system för arbetskraftsinvand­ring präglas av.
          </p>
          <p xml:id="i-5FDqLjnteYVhsCVvWTEKVG">
            Vänsterpartiet träffade därefter en överenskommelse med Moderaterna
            och Krist­demokraterna om hur systemet för arbetskraftsinvandring
            bör förändras. Mot bakgrund av överenskommelsen väckte V, M och
            KD därefter ett utskottsinitiativ i socialförsäk­ringsutskottet
            med förslag om att regeringen senast den 1 maj 2020 skulle besluta
            om nya direktiv för utredningen (bet. 2019/20:SfU25). Riksdagen
            ställde sig bakom utskotts­initiativet och i juni fattade regeringen
            beslut om tilläggsdirektiv i enlighet med riksdag­ens beslut (dir.
            2020:69).
          </p>
          <p xml:id="i-Pu1NwNWKmc8ZjABKY32xev">
            Vänsterpartiet ser tilläggsdirektivet som ett steg i rätt riktning.
            Vi hade dock gärna sett förslag till kraftfullare åtgärder, som
            att arbetsgivaren ska kunna visa att rekryter­ingen bygger på
            en faktisk brist på arbetskraft, att arbetstagare som träder fram
            och be­rättar om missförhållanden hos arbetsgivare ska få stanna
            i Sverige tillståndstiden ut och vad gäller kravet på juridiskt
            bindande anställningsavtal.
          </p>
          <p xml:id="i-MemHHifPVM6Qm7N8YwCh93">
            Vänsterpartiets förslag för ett rättvist system för arbetskraftsinvandring
            ligger fast. Vi väljer därför att återigen lyfta fram våra förslag
            kring hur ett sådant system ska ut­formas.
          </p>
          <p xml:id="i-BtdxQvArRKwwFQBsJ6xhmR">
            För det första ska arbetsgivaren kunna visa att rekryteringen
            bygger på en faktisk brist på arbetskraft. För det andra måste
            arbetserbjudandet vara juridiskt bindande. För det tredje ska
            krav på heltidsanställning införas. För det fjärde ska en vandelsprövning
            ske av de arbetsgivare som söker arbetstillstånd för utländska
            arbetstagare innan arbets­tillstånd beviljas. För det femte ska
            arbetstagare som träder fram och berättar om miss­förhållanden
            hos arbetsgivaren få stanna i Sverige tillståndstiden ut. För
            det sjätte ska straff införas för arbetsgivare som utnyttjar arbetskraftsinvandrare
            och skadestånd till­delas den arbetstagare som drabbas.
          </p>
          <p xml:id="i-6MVZYGanmt2x5NzqxMYHF6">
            Vad som ovan anförts om hur ett rättvist system för arbetskraftsinvandring
            ska ut­formas bör riksdagen ställa sig bakom och ge regeringen
            till känna.
          </p>
          <head xml:id="i-VQfnw12fLGxnkfNx4LicBd" type="h1">
            10 Bättre regelverk kring subventionerade anställningar
          </head>
          <p xml:id="i-78RA3NyHmkkD3xo4Z9zrSm">
            Inom ramen för arbetsmarknadspolitiken finns flera olika former
            av subventionerade anställningar. Syftet med dessa är att stimulera
            arbetsgivare att anställa personer som står långt från arbetsmarknaden
            – långtidsarbetslösa, nyanlända eller personer med funktionsnedsättning.
            Subventionerade anställningar kompenserar arbetsgivaren eko­nomiskt
            om de anställer en arbetssökande som uppfyller de kriterier som
            ställs för de olika stöden.
          </p>
          <p xml:id="i-WRrTB6NmpR6oKEHX6BVccK">
            Antalet personer med olika former av subventionerade anställningar
            har ökat trend­mässigt sedan år 2000 – från under 20 000 till
            omkring 60 000 personer år 2016 (kvartalsgenomsnitt). Antalet
            personer med subventionerade anställningar motsvarar därmed drygt
            1 procent av arbetskraften under de senaste åren. Nystartsjobb
            är den stöd­form som omfattar flest personer (IFAU rapport 2018:14).
          </p>
          <p xml:id="i-Lx7fkgW7k9HiawyjHSs5q5">
            Vänsterpartiet anser att subventionerade anställningar är en
            bra och nödvändig åt­gärd för att hjälpa nyanlända, långtidsarbetslösa
            eller personer med funktionsnedsätt­ning att få en fastare anknytning
            till den reguljära arbetsmarknaden och inte hänvisas till särskilda
            typer av arbetsplatser och särskilda arbeten till sämre villkor.
            Det är positivt med arbetsgivare som i hög utsträckning välkomnar
            personer som av olika skäl står långt från arbetsmarknaden. Användandet
            av subventionerade anställningar har även stöd i forskningen.
            Studier visar att personer som haft en subventionerad anställning
            i allmänhet snabbare får ett jobb utan stöd jämfört med dem som
            varit öppet arbetslösa (IFAU rapport 2011:7, IFAU rapport 2018:14).
            Under rätt omständigheter leder insatsen från samhället till en
            välfärdsvinst för såväl individen som samhällsekonomin i stort.
          </p>
          <p xml:id="i-M7DqGQegT1gQorrzcApyvB">
            Vänsterpartiet kan dock konstatera att nuvarande system med subventionerade
            an­ställningar under lång tid har varit behäftat med risker och
            problem. Vid sidan av den uppenbara risken för undanträngningseffekter
            finns stora problem med oegentligheter, överutnyttjande och andra
            felaktigheter, vilket bekräftas av ett flertal granskningar. Under
            de senaste åren har vi sett åtskilliga exempel på hur oseriösa
            arbetsgivare inom vissa branscher sätter i system att ta in arbetslösa
            från olika arbetsmarknadspolitiska program i stället för att anställa
            ordinarie arbetskraft. När stödperioden för en subven­tionerad
            anställning upphör avslutas anställningen, och därefter anställs
            en ny person med en subventionerad anställning. Vissa arbetsgivare
            skriver dessutom öppet i sina jobbannonser att de söker personer
            som har rätt till subventionerade anställningar, så­som långtidsarbetslösa,
            nyanlända och funktionsnedsatta. Granskningar genomförda av såväl
            medier som enskilda fackförbund visar på omfattande missbruk,
            fusk, ekonomisk brottslighet, osund konkurrens och utnyttjande
            av utsatta människor.
          </p>
          <p xml:id="i-YXwanMFjq8ptjhkF2wbJ9o">
            Det finns en segmentering även inom de subventionerade anställningarna.
            Exempel­vis visade en studie genomförd bland samtliga anställda
            i Helsingborg med subventio­nerade anställningar på stora skillnader
            mellan utrikes och inrikes födda gällande typ av arbetsgivare
            och kollektivavtal på arbetsplatsen. Lägst andel med kollektivavtal
            fanns bland utrikes födda som arbetade hos arbetsgivare med utländsk
            bakgrund. Stora skill­nader förekom även mellan branscher, där
            handeln stack ut som ett område med särskilt låg kollektivavtalstäckning
            för subventionerat anställda. (Frödin &amp; Kjellberg, 2019).
          </p>
          <p xml:id="i-QZtgHxmzCnQzeZfkznK1Ng">
            Det är uppenbart att alltför många arbetsgivare använder subventionerade
            anställ­ningar som ett sätt att dumpa arbetsvillkoren eller för
            att göra det möjligt att lägga lägre anbud vid upphandlingar.
            Sammantaget leder det till att konkurrensen snedvrids, arbets­villkor
            dumpas och reguljära anställningar uteblir. Problemen är särskilt
            påtagliga inom branscher som hotell och restaurang, taxi, städ
            och detaljhandel där personer med olika former av subventionerade
            anställningar utgör en stor andel av de anställda. Det är hög
            tid att ta tag i de missförhållanden som råder kring subventionerade
            anställningar och skapa ett regelverk som motverkar oegentligheter,
            överutnyttjande och andra felaktig­heter.
          </p>
          <p xml:id="i-UUGw4ihiodvMQGitfZoKiN">
            Under mandatperioden 2014–2018 vidtog S-MP-regeringen ett antal
            åtgärder för att skapa ordning och reda bland de subventionerade
            anställningarna. För det första inför­des ett tak på 22 000 kronor
            för den bidragsgrundande lönekostnaden för nystartsjobb. För det
            andra infördes krav på anställningsvillkor som följer, eller är
            likvärdiga med, kollektivavtal även för nystartsjobb. För det
            tredje genomfördes betydande förenklingar och förstärkningar av
            de subventionerade anställningarna i syfte att minska risken för
            felaktiga utbetalningar. För det fjärde tillsattes en utredning
            med uppdrag att se över det statliga åtagandet för en väl fungerande
            arbetsmarknad, den s.k. Arbetsmarknadsutred­ningen (dir. 2016:56).
            För det femte inrättades en delegation med uppdrag att motverka
            överutnyttjande och felaktiga utbetalningar från välfärdssystemen
            och andra närliggande skattefinansierade och skattesubventionerade
            system (dir. 2016:60).
          </p>
          <p xml:id="i-GpBprT3v41XTkNdDtJLd1y">
            Under nuvarande mandatperiod har S-MP-regeringen vidtagit betydligt
            färre åtgär­der för att förbättra regelverket kring subventionerade
            anställningar. Inom ramen för arbetsmarknadspolitiken har regeringens
            fokus i stället lagts på att reformera Arbetsför­medlingen enligt
            Centerpartiets önskemål. Våren 2020 lade dock regeringen fram
            en proposition med förslag som syftar till att förbättra förutsättningarna
            för att stärka kon­trollfunktionen och motverka felaktiga utbetalningar
            inom den arbetsmarknadspolitiska verksamheten (prop. 2019/20:117).
          </p>
          <p xml:id="i-8FyDqTneyz8dzuKWEC1oxK">
            Vänsterpartiet välkomnar S-MP-regeringens åtgärder som vi betraktar
            som viktiga steg på vägen. Vi anser dock att det krävs ytterligare
            åtgärder i syfte att stävja oegentlig­heter, överutnyttjande och
            andra felaktigheter på det ekonomiskt och personellt omfatt­ande
            fält som subventionerade anställningar utgör.
          </p>
          <head xml:id="i-PA5FY6qrwqwh2ij9B8oWKN" type="h2">
            10.1 Arbetsgivare som anställer personer med subventioner ska
            utfärda arbetsintyg
          </head>
          <p xml:id="i-NfcR1MvKBDdYQVUZH1GsBZ">
            Enligt 47 § lagen om arbetslöshetsförsäkring (ALF) ska en arbetsgivare
            på begäran ut­färda ett arbetsgivarintyg till den anställde när
            anställningen upphör. Intyget ska inne­hålla uppgifter om den
            anställdes anställningsförhållanden och de uppgifter i övrigt
            som behövs för att bedöma den anställdes rätt till arbetslöshetsersättning.
            Intyget är samtid­igt ett bevis på att man har jobbat på en arbetsplats
            under en viss period och kan därmed hjälpa individen i dennes
            fortsatta jobbsökande. Kravet på arbetsgivarintyg finns även reglerat
            i många kollektivavtal.
          </p>
          <p xml:id="i-Vcqw2dFHjpyKQnE5Ahckaj">
            Enligt flera arbetstagarorganisationer är det vanligt förekommande
            att arbetsgivare som anställer personal med subventioner inte
            utfärdar något arbetsgivarintyg efter av­slutad anställning. Det
            kan dels bero på att många av dessa arbetsgivare inte har kollek­tivavtal
            med krav på arbetsgivarintyg, dels bero på att många personer
            med subventio­nerade anställningar inte har rätt till a-kassa
            och därmed, per definition, inte omfattas av gällande lagstiftning.
            Resultatet är att många personer med subventionerade anställning­ar,
            efter avslutad anställning, återvänder till Arbetsförmedlingen
            utan ett arbetsgivarin­tyg som visar vad man jobbat med och hur
            länge. Detta försvårar sannolikt möjligheten att få ett arbete
            på den reguljära arbetsmarknaden. Krav på arbetsgivarintyg kan
            också bidra positivt när det gäller det stora problemet med att
            handledning och tydliga arbets­uppgifter saknas.
          </p>
          <p xml:id="i-3M82exR5inpms1Xi8vNnzk">
            LO har framfört krav på att personer med subventionerad anställning
            ska få ett arbetsintyg av arbetsgivaren när anställningen upphör.
            Intyget ska innehålla uppgifter om arbetsuppgifter, anställningstid
            m.m. i syfte att hjälpa personen i sitt fortsatta jobb­sökande.
            Vänsterpartiet delar LO:s uppfattning. Vi är övertygade om att
            ett krav på intyg skulle förbättra förutsättningarna för en varaktig
            etablering på arbetsmarknaden för personer med subventionerade
            anställningar. Vi menar även att det ligger i det all­männas intresse
            att verka för att förbättra målgruppens möjligheter att få ett
            arbete på den reguljära arbetsmarknaden, i synnerhet som staten
            har bekostat delar av eller hela anställningen genom olika former
            av anställningsstöd. Kravet bör införas i de förord­ningar som
            reglerar anställningsstöd.
          </p>
          <p xml:id="i-29EXdRaM3Eqj9AnwbY9Hnc">
            Arbetsgivare som anställer personer med subventioner ska vara
            skyldiga att utfärda ett arbetsintyg till den anställde när anställningen
            upphör. Detta bör riksdagen ställa sig bakom och ge regeringen
            till känna.
          </p>
          <head xml:id="i-YVYvzHBKLjnZneFcxGe8ot" type="h2">
            10.2 Öppenhet och insyn
          </head>
          <p xml:id="i-K8CjrZ94bNuAygpdC4oki7">
            Varje år betalas stora summor ut i anställningsstöd till privata
            företag. Vilka företag som tagit del av bidragen och hur mycket
            pengar respektive företag har fått är dock belagt med sekretess.
            Arbetsförmedlingen hänvisar till sekretess- och offentlighetslagstift­ningen.
            Enligt myndigheten står det inte klart att den enskilda inte kan
            lida skada om uppgifterna blir offentliga. Arbetsförmedlingen
            hänvisar bl.a. till företagarnas affärs­intressen (DN 2015-02-09).
          </p>
          <p xml:id="i-A2vWD7ipFprSHr5MhHqedp">
            Nuvarande ordning gör det svårt för myndigheter och journalister
            att granska vilka företag som tar emot statliga lönesubventioner
            och huruvida det förekommer överut­nyttjande, felaktiga utbetalningar
            och andra oegentligheter. Vänsterpartiet anser att detta bör förändras.
            Enligt vår mening bör allmänhetens insyn i hur skattemedel används
            väga tyngre än den enskilde företagarens affärsintressen. Vi har
            svårt att se hur ett företag skulle lida skada av att staten öppet
            redovisar vilka som har fått statliga lönesubvention­er. Det finns
            ett stort samhällsintresse och behov av transparens, öppenhet
            och insyn när det gäller hur de statliga lönesubventionerna används.
          </p>
          <p xml:id="i-A7CtNWy38BgAmasXMQWyS">
            Regeringen bör göra det möjligt för myndigheter och journalister
            att granska vilka företag som tar emot statliga lönesubventioner
            samtidigt som skyddet för den enskildes integritet säkras. Detta
            bör riksdagen ställa sig bakom och ge regeringen till känna.
          </p>
          <head xml:id="i-RK8GRQmGRrP372WfRh4gJY" type="h2">
            10.3 Återinför krav på kollektivavtalsenliga villkor för nystartsjobb
          </head>
          <p xml:id="i-HM9hRpMQUbcsXdJMC93RzG">
            I juni 2019 beslutade S-MP-regeringen om en ändring av förordning
            (2018:43) om stöd för nystartsjobb. Ändringen innebär att kravet
            om att andra anställningsförmåner än lön ska följa av eller vara
            likvärdiga med förmåner enligt kollektivavtal i nystartsjobben
            tas bort. Beslutet medför att arbetsgivare som anställer personer
            med nystartsjobb inte längre behöver betala de försäkringar och
            förmåner som ingår i kollektivavtalen, såsom arbetsskadeförsäkring,
            avtalspension och föräldrapenningtillägg. Ändringen trädde i kraft
            den 1 augusti 2019.
          </p>
          <p xml:id="i-8hY9eoWDFWGfBngTnYkY8x">
            Vänsterpartiet är starkt kritiskt till regeringens beslut som
            bygger på den s.k. januari­överenskommelsen mellan S, MP, C och
            L. Enligt Centerpartiet, som varit pådrivande i beslutet, har
            kravet på kollektivavtalsenliga villkor hindrat småföretag från
            att använda nystartsjobb. Genom att ta bort kravet hoppas regeringen
            och dess samarbetspartier att fler företag ska anställa personer
            med nystartsjobb.
          </p>
          <p xml:id="i-Cw86ykDSb9BNNg8eN4ntE6">
            Kravet på kollektivavtalsenliga villkor för nystartsjobb infördes
            under förra mandat­perioden som en del i arbetet med att skapa
            ordning och reda i anställningsstöden. När kravet nu tagits bort
            dumpas återigen villkoren för en redan utsatt grupp på arbetsmark­naden.
            Därmed öppnar man ännu en gång upp för oseriösa arbetsgivare att
            utnyttja nystartsjobben för att sänka sina arbetskraftskostnader.
            Det kan Vänsterpartiet inte acceptera.
          </p>
          <p xml:id="i-H7AGe1svxLPnEZ7gVkCp5f">
            Personer som anställs med nystartsjobb har rätt till de försäkringar
            och förmåner som följer av kollektivavtalen. Våra skattemedel
            ska inte gå till företag som missbrukar eller systematiskt dumpar
            villkor på arbetsmarknaden. För att motverka detta behöver vi
            höja kraven på de arbetsgivare som anställer en person med subventionerad
            anställning – inte sänka dem.
          </p>
          <p xml:id="i-SgvWjV2gt7tJ9pgdZmDtuT">
            Kravet om att andra anställningsförmåner än lön ska följa av
            eller vara likvärdiga med förmåner enligt kollektivavtal i nystartsjobben
            bör återinföras. Detta bör riksdagen ställa sig bakom och ge regeringen
            till känna.
          </p>
          <head xml:id="i-Sz54XDyNzKBNDtVNzZWBjc" type="h2">
            10.4 Kartläggning av arbetstider, lönenivåer och arbetsvillkor
          </head>
          <p xml:id="i-Ci4hHBwBhj2Hjfw5PX37mg">
            Trots att det ställs krav på kollektivavtalsenlig lön och villkor
            för samtliga anställnings­stöd (utom nystartsjobb) så förekommer
            oegentligheter, fusk och missbruk. Arbetsgivare betalar löner
            under kollektivavtalsnivå och följer inte avtalen i övrigt vad
            gäller villkor, försäkringar och ersättningar. Enligt LO:s beräkningar,
            som bygger på statistik från Arbetsförmedlingen, har många med
            subventionerad anställning en heltidslön under kollektivavtalsnivå.
            Detta gäller i synnerhet kvinnor. Andelen kvinnor med heltidslön
            mellan 15 000 och 19 999 kr/mån har ökat från 33 procent till
            40 procent bara mellan 2016 och 2018. Genom att bevilja stöd till
            arbetsgivare som inte erbjuder kollektivavtals­enliga villkor
            medverkar staten i förlängningen till lönedumpning och snedvriden
            kon­kurrens. Detta måste upphöra.
          </p>
          <p xml:id="i-HLvL6ypmkJTKZbVSTisTBv">
            Förra mandatperioden vidtog S-MP-regeringen en rad viktiga åtgärder
            för att skapa ordning och reda bland de subventionerade anställningarna.
            Detta arbete måste fortsätta. Vänsterpartiet välkomnar därför
            den proposition som regeringen lade fram våren 2020, med förslag
            som syftar till att förbättra förutsättningarna för att stärka
            kontrollfunktion­en och motverka felaktiga utbetalningar inom
            den arbetsmarknadspolitiska verksamhet­en (prop. 2019/20:117).
          </p>
          <p xml:id="i-UrTLr1t8SMXzobMzxpkcLD">
            Vi ser regeringens förslag som ett viktigt steg på vägen för
            att motverka missbruk av subventionerade anställningar. Vi kan
            dock konstatera att Arbetsförmedlingen i dag saknar heltäckande
            uppgifter om arbetstider, lönenivåer och arbetsvillkor för dem
            som har subventionerade anställningar. Det beror dels på bristande
            samråd med facken inför anvisning till arbetsplatsförlagd insats,
            dels på bristande för- och efterhandskontroll av arbetsgivare
            som tar emot subventioner. Detta behöver åtgärdas, vilket vi föreslagit
            i tidigare motioner (mot. 2018/19:383). För att säkerställa att
            personer med subventione­rade anställningar garanteras rätt lön,
            schyssta arbetsvillkor och rimliga arbetstider krävs dock en större
            kartläggning.
          </p>
          <p xml:id="i-5jfNa5wswLCsM8LTM5hrvi">
            Regeringen bör genomföra en kartläggning av arbetstider, lönenivåer
            och arbets­villkor för dem som har subventionerade anställningar,
            differentierad på branscher, kön och utländsk bakgrund. Detta
            bör riksdagen ställa sig bakom och ge regeringen till känna.
          </p>
        </div>
        <div xml:id="i-Guw8Ks4tBEPQPhqgxMrbir" type="motSignatures">
          <list xml:id="i-N4NNqTjvfz6kgeYRzyk1hB">
            <item xml:id="i-D9QR4x1dnb18rpEvpDACUY">
              Ali Esbati (V)
            </item>
            <item xml:id="i-uKxv7MewJtK2YAwoG8moJ">
              Ulla Andersson (V)
            </item>
            <item xml:id="i-SVTXasRLU3F1ps332pBEWz">
              Lorena Delgado Varas (V)
            </item>
            <item xml:id="i-QpYoyySV1VESz1yvgh5R2Y">
              Ida Gabrielsson (V)
            </item>
            <item xml:id="i-8wxg35RekDSvtcoXZyy4u2">
              Tony Haddou (V)
            </item>
            <item xml:id="i-GjXSjx9gkkZJU4otSSTyGa">
              Birger Lahti (V)
            </item>
            <item xml:id="i-WkgFEBNKwUPGoRYvjyHEGd">
              Ciczie Weidby (V)
            </item>
          </list>
        </div>
      </div>
    </body>
  </text>
</TEI>
