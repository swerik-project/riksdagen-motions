<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202324-AU-00439">
  <teiHeader>
    <fileDesc>
      <titleStmt>
        <title>Ordning och reda på arbetsmarknaden</title>
        <author corresp="i-Yam9ii4K4HfneDbj5TzDJY">av Ciczie Weidby m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2023/24:439 av Ciczie Weidby m.fl. (V)</title>
          <idno type="rdwebb">HB02439</idno>
          <rs type="number">439</rs>
          <orgName type="comitteeAbbreviation">AU</orgName>
          <ref type="dokument_url_text">https://data.riksdagen.se/dokument/HB02439/text</ref>
          <ref type="dokument_url_html">https://data.riksdagen.se/dokument/HB02439</ref>
          <ref type="dokumentstatus_url_xml">https://data.riksdagen.se/dokumentstatus/HB02439</ref>
          <ref type="pdf">https://data.riksdagen.se/fil/A8B7EFB5-436E-488E-A16E-E7E89EEBC29C</ref>
          <ref type="docx">https://data.riksdagen.se/fil/0BCE26DB-6864-4FE1-8A1D-C6476BD029C0</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmári Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-9ej6f8UmiHbXu2zjLds6KH" type="signed"/>
        <correspContext corresp="i-9ej6f8UmiHbXu2zjLds6KH">
          <note type="signatory" corresp="i-Yam9ii4K4HfneDbj5TzDJY"/>
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-L3t2URPAv9iLWgdCvbz7Uv"/>
        </correspContext>
        <correspAction xml:id="i-KbqFCub7idKLtEeKHEm9PC" type="submitted">
          <date when="2023-09-29"/>
          <time when="15:04:38"/>
        </correspAction>
        <correspAction xml:id="i-RyFEnGZ1Bwaf69x44yufps" type="reviewed">
          <date when="2023-10-02"/>
          <time when="14:55:29"/>
        </correspAction>
        <correspAction xml:id="i-CFf1U9xw8FFTFwYcBiKSDb" type="referred">
          <date when="2023-10-17"/>
        </correspAction>
        <correspAction xml:id="i-DoYnWqgp2fjBt9JhBNchdJ" type="assigned">
          <date when="2024-04-25"/>
          <time when="16:03:00"/>
        </correspAction>
        <correspContext corresp="i-DoYnWqgp2fjBt9JhBNchdJ">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-WhFrZyWerqnxphsMwRLGad" type="behandlas_i"/>
        <correspContext corresp="i-WhFrZyWerqnxphsMwRLGad">
          <ref type="uppgift">2023/24:AU5</ref>
          <ref type="ref_dok_id">HB01AU5</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU5</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RpVU2pEZhmT3e7WL5FtBuT" type="behandlas_i"/>
        <correspContext corresp="i-RpVU2pEZhmT3e7WL5FtBuT">
          <ref type="uppgift">2023/24:AU8</ref>
          <ref type="ref_dok_id">HB01AU8</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5V7R6LvEDCNyGprZMvQFeL" type="behandlas_i"/>
        <correspContext corresp="i-5V7R6LvEDCNyGprZMvQFeL">
          <ref type="uppgift">2023/24:FiU34</ref>
          <ref type="ref_dok_id">HB01FiU34</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XxJWm9pfnZEyGh6o8JCmwM" type="behandlas_i"/>
        <correspContext corresp="i-XxJWm9pfnZEyGh6o8JCmwM">
          <ref type="uppgift">2023/24:SfU11</ref>
          <ref type="ref_dok_id">HB01SfU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SfU11</ref>
          <ref type="ref_dok_titel">Arbetskraftsinvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4n8QojYFup2M8bgks1fUTq" type="behandlas_i"/>
        <correspContext corresp="i-4n8QojYFup2M8bgks1fUTq">
          <ref type="uppgift">2023/24:SkU11</ref>
          <ref type="ref_dok_id">HB01SkU11</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU11</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KA4f7ZtgshYyT6u5YMBqMS" type="behandlas_i"/>
        <correspContext corresp="i-KA4f7ZtgshYyT6u5YMBqMS">
          <ref type="uppgift">2023/24:SkU12</ref>
          <ref type="ref_dok_id">HB01SkU12</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU12</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9xvhkyBsM1h72i9ELyN4xj" type="behandlas_i"/>
        <correspContext corresp="i-9xvhkyBsM1h72i9ELyN4xj">
          <ref type="uppgift">2023/24:SkU15</ref>
          <ref type="ref_dok_id">HB01SkU15</ref>
          <ref type="ref_dok_typ">bet</ref>
          <ref type="ref_dok_rm">2023/24</ref>
          <ref type="ref_dok_bet">SkU15</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6WzVmfUCtVPAruRLT2kGU5" type="motHeader">
        <div xml:id="i-6GU3RMFBVzXSFYdZK51x1M" type="motTitle">
          Motion till riksdagen 2023/24:439 av Ciczie Weidby m.fl. (V)
          Ordning och reda på arbetsmarknaden
        </div>
      </div>
      <div xml:id="i-9v3Veew2stKsgKUV3cTUnf" type="motBody">
        <div xml:id="i-MG4ZZj1Fm8XDnX9hPLdTHv" type="TOC">
          <head xml:id="i-5jEvoW7rbDec19KbCXyG8c">
            1 Innehållsförteckning
          </head>
          <list xml:id="i-DxLa5uj8P5AJdJvWStnWLL">
            <item xml:id="i-NYNzLVaFRsXVBYkjm9437f" style="indent-level: 1">
              1 Innehållsförteckning
            </item>
            <item xml:id="i-9d3jgwtjwaNmip31HPLHcv" style="indent-level: 1">
              2 Förslag till riksdagsbeslut
            </item>
            <item xml:id="i-P6c4TUHNNfP4Pb4CwJqgQN" style="indent-level: 1">
              3 Inledning
            </item>
            <item xml:id="i-E29yVzLzXvKsk4AFkwb9HL" style="indent-level: 1">
              4 Stärk och utveckla arbetet mot arbetslivskriminalitet
            </item>
            <item xml:id="i-TByGBpCAqfaiCBqK1fLiAi" style="indent-level: 2">
              4.1 Stärk myndighetssamverkan
            </item>
            <item xml:id="i-FkXWbuG4xD7wS7CEAAn7Rq" style="indent-level: 2">
              4.2 Ändra sekretesslagstiftningen
            </item>
            <item xml:id="i-TU9z3Miwnb4Fvnd5NT6zYE" style="indent-level: 2">
              4.3 Inrätta ett myndighetsgemensamt kansli
            </item>
            <item xml:id="i-5XEw3gkeVf4WZ89sSV7xk7" style="indent-level: 2">
              4.4 Regionala arbetslivskriminalitetscenter
            </item>
            <item xml:id="i-S4gRr57D8QMnCKHHfQvohn" style="indent-level: 2">
              4.5 Nationell strategi mot arbetslivskriminalitet
            </item>
            <item xml:id="i-CXaendCpmMwin2Zsi8q8Yi" style="indent-level: 2">
              4.6 Myndighetsgemensam tipsfunktion för fackligt förtroendevalda
            </item>
            <item xml:id="i-SgYR8RckW8NTD2L284DNPm" style="indent-level: 1">
              5 Tydligare villkor för F‑skatt
            </item>
            <item xml:id="i-398qeKXrAqgbnJLev7Meqs" style="indent-level: 2">
              5.1 Krav på mer än en uppdragsgivare för att godkännas för F‑skatt
            </item>
            <item xml:id="i-54CN5noKAVAergtJeKf74N" style="indent-level: 2">
              5.2 Tidsbegränsad F‑skatt
            </item>
            <item xml:id="i-Y8NDuh9jHP3HQpSUeUxJim" style="indent-level: 2">
              5.3 Krav på F‑skatt för underentreprenörer vid rotavdrag
            </item>
            <item xml:id="i-RXzik8Ex5zQ9eNTLZLK3LG" style="indent-level: 1">
              6 Likabehandling mellan utstationerade och inhemska arbetstagare
            </item>
            <item xml:id="i-36mz3nmxNaAx2KD6DanHmZ" style="indent-level: 2">
              6.1 Ny skadeståndsbestämmelse i utstationeringslagen
            </item>
            <item xml:id="i-4DsRcn83wZMa4e5dPbpRvt" style="indent-level: 1">
              7 Förbättrade regler för utländska företag som verkar i Sverige
            </item>
            <item xml:id="i-38d9aAxNdgkPFRWNW8oMk4" style="indent-level: 2">
              7.1 Utvidga systemet med anmälningsplikt
            </item>
            <item xml:id="i-B8CFrxYoxZBFT8CR5LBgLb" style="indent-level: 2">
              7.2 Utred inkomstskattelagens bestämmelser om fast driftsställe
            </item>
            <item xml:id="i-A6Vr3iRy4BuG28iKDczCvn" style="indent-level: 2">
              7.3 Utstationeringsregistret
            </item>
            <item xml:id="i-KSHtzCyXeriMEDm1uR8bYM" style="indent-level: 1">
              8 Motverka fusk inom rotsektorn
            </item>
            <item xml:id="i-P1Gq79KSNgvTbnPtbcBfBW" style="indent-level: 1">
              9 Förbättrad kontroll av underentreprenörer
            </item>
            <item xml:id="i-QRzGZMttB6cByT1mXuVSJC" style="indent-level: 1">
              10 Lagstiftning mot lönestöld
            </item>
            <item xml:id="i-CPD3qyGViNzNNHcmrX2dqo" style="indent-level: 1">
              11 Bättre regelverk vid offentlig upphandling
            </item>
            <item xml:id="i-G27zoediz6E5P8JaH54mNG" style="indent-level: 1">
              12 Ett rättvist system för arbetskraftsinvandring
            </item>
          </list>
        </div>
        <div xml:id="i-XXgf9YvfAdC5ymS8Ur5c8B" type="motProposal" subtype="förslag">
          <head xml:id="i-SBZ3UQQuL6PwzSP2HKkqkU">
            2 Förslag till riksdagsbeslut
          </head>
          <list xml:id="i-XCRFAhUu4fftTqCvKSTudW">
            <item xml:id="i-45AeC94z6aMo8rpBGYAfvz" sortKey="Yrkande 1">
              Riksdagen ställer sig bakom det som anförs i motionen om att
              stärka myndighetssamverkan och tillkännager detta för regeringen.
            </item>
          </list>
          <list xml:id="i-YB3SAVUi6Vqwqz1g2Mzf6q">
            <item xml:id="i-WhCVQEMu4AP65zFtJhdafD" sortKey="Yrkande 2">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag om att ändra sekretesslagstiftningen
              i syfte att ge myndigheterna möjlighet att bedriva ett effektivt
              arbete mot arbetslivskriminalitet och tillkännager detta för regeringen.
            </item>
          </list>
          <list xml:id="i-UwM4cG71zP9t6Z1SSCBfSu">
            <item xml:id="i-G69YDZyuESHy6dmwjnL6jW" sortKey="Yrkande 3">
              Riksdagen ställer sig bakom det som anförs i motionen om att
              regeringen bör inrätta ett myndighetsgemensamt kansli, med kompetens
              från flera av myndigheterna, som bl.a. kan ansvara för utbildning,
              gemensamma rutiner och återrapportering och tillkännager detta
              för regeringen.
            </item>
          </list>
          <list xml:id="i-3t9viQtTuW4N2FZobyvReZ">
            <item xml:id="i-TPQYXYaNxgqDiH2Ze12PmB" sortKey="Yrkande 4">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på hur den förra
              regeringens nationella strategi mot arbetslivskriminalitet bör
              genomföras och tillkännager detta för regeringen.
            </item>
          </list>
          <list xml:id="i-2dJNQV8oaCaGQafDZDjKKc">
            <item xml:id="i-UCVMmyAeHCMjf5tqxbdm2t" sortKey="Yrkande 5">
              Riksdagen ställer sig bakom det som anförs i motionen om att
              det bör införas en myndighetsgemensam tipsfunktion för fackligt
              förtroendevalda vid misstanke om arbetslivskriminalitet och tillkännager
              detta för regeringen.
            </item>
          </list>
          <list xml:id="i-RcuHrWbmz1qK4ebCcR2CGz">
            <item xml:id="i-TyHhzTQqjDSVHD1ERojGyb" sortKey="Yrkande 6">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
          </list>
          <list xml:id="i-5ywhZfAvC2fTJ1Az2sZHqQ">
            <item xml:id="i-G7VqkuPQQtdpaDjAnziWB1" sortKey="Yrkande 7">
              Riksdagen ställer sig bakom det som anförs i motionen om tidsbegränsad
              F-skatt och tillkännager detta för regeringen.
            </item>
          </list>
          <list xml:id="i-2Fy6kT5BQpgTA7qUUewvX8">
            <item xml:id="i-9rcfkBC4Erib2iS8incVES" sortKey="Yrkande 8">
              Riksdagen ställer sig bakom det som anförs i motionen om att
              det bör införas ett krav på att även underentreprenörer ska ha
              giltig F-skatt för att rotavdrag ska utbetalas och tillkännager
              detta för regeringen.
            </item>
          </list>
          <list xml:id="i-4sts3BuNWhKN8ShrQLP8pU">
            <item xml:id="i-FrgKzij4LjJPh6U2p3d2Jq" sortKey="Yrkande 9">
              Riksdagen ställer sig bakom det som anförs i motionen om att
              ersättning för resa, kost och logi vad gäller resan från utsändningslandet
              till Sverige ska få genomdrivas med stöd av stridsåtgärder och
              tillkännager detta för regeringen.
            </item>
          </list>
          <list xml:id="i-59wu4FVbwh4j4bD3DR5Tys">
            <item xml:id="i-2uW4Z1dv5ej26j6Py4xiFT" sortKey="Yrkande 10">
              Riksdagen ställer sig bakom det som anförs i motionen om att
              underrättelseskyldigheten även bör omfatta enskilda som mottar
              tjänsterna för privat bruk, och detta tillkännager riksdagen för
              regeringen.
            </item>
          </list>
          <list xml:id="i-VaNrWwHEga9ZNNif9HZ7W9">
            <item xml:id="i-5gUzzgR1QkT3C9yqdEpib7" sortKey="Yrkande 11">
              Riksdagen ställer sig bakom det som anförs i motionen om att
              det bör införas en ny skadeståndsbestämmelse i utstationeringslagen
              i enlighet med Byggmarknadskommissionens förslag och tillkännager
              detta för regeringen.
            </item>
          </list>
          <list xml:id="i-PSkZRfPooYrsnxVsYo4GVB">
            <item xml:id="i-362dZPGnUcLy7w2aHWff6w" sortKey="Yrkande 12">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna, utan
              undantag, omfattas av sanktionsansvaret och tillkännager detta
              för regeringen.
            </item>
          </list>
          <list xml:id="i-QtZUjvz6gzFHegoc2iXG9W">
            <item xml:id="i-MS4sDHz5uu89fmfxfXdeh9" sortKey="Yrkande 13">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att inkludera utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
          </list>
          <list xml:id="i-SU69jETT2hW8X9GDBkSFmx">
            <item xml:id="i-7qaUMcgSiv7Myvf26ucdee" sortKey="Yrkande 14">
              Riksdagen ställer sig bakom det som anförs i motionen om att
              Skatteverket bör få i uppdrag att, i samarbete med Arbetsmiljöverket,
              förvalta och utveckla utstationeringsregistret och tillkännager
              detta för regeringen.
            </item>
          </list>
          <list xml:id="i-JXU7s4ZtWfNs8piwCb4hf6">
            <item xml:id="i-7n3XLTbmGhxPHgbRoJuK2e" sortKey="Yrkande 15">
              Riksdagen ställer sig bakom det som anförs i motionen om att
              regeringen bör ge Arbetsmiljöverket i uppdrag att intensifiera
              sin tillsyn över utstationeringsregistret i enlighet med Byggmarknadskommissionens
              förslag och tillkännager detta för regeringen.
            </item>
          </list>
          <list xml:id="i-94EdaQkUpJfm4cWokjtEBS">
            <item xml:id="i-UqqqS5UUu2aHNhVPhRQDFP" sortKey="Yrkande 16">
              Riksdagen ställer sig bakom det som anförs i motionen om att
              krav på elektroniska personalliggare bör införas för företag som
              utför byggtjänster med rotavdrag, och detta tillkännager riksdagen
              för regeringen.
            </item>
          </list>
          <list xml:id="i-U7gH3iX91cGt8gEsSjYwSH">
            <item xml:id="i-FV2YpGcHBwCok4ZutrSVDj" sortKey="Yrkande 17">
              Riksdagen ställer sig bakom det som anförs i motionen om att
              företag som begär en utbetalning från Skatteverket inom ramen
              för rotsystemet även ska lämna uppgift om vilka arbetstagare som
              har utfört arbetet och tillkännager detta för regeringen.
            </item>
          </list>
          <list xml:id="i-T9AMgVGAy2gGgzDiAjMP6j">
            <item xml:id="i-CS7o42nN5eoiU52N47kdrg" sortKey="Yrkande 18">
              Riksdagen ställer sig bakom det som anförs i motionen om att
              se över förtroendemannalagen och lagen om entreprenörsansvar för
              lönefordringar och tillkännager detta för regeringen.
            </item>
          </list>
          <list xml:id="i-SYmw9kifQRf1cJ1HhA7rv6">
            <item xml:id="i-WADuxKD6izFhJMiDKZScew" sortKey="Yrkande 19">
              Riksdagen ställer sig bakom det som anförs i motionen om att
              regeringen bör återkomma med förslag om lagstiftning mot lönestöld
              i linje med den norska lagstiftningen och tillkännager detta för
              regeringen.
            </item>
          </list>
          <list xml:id="i-GN1f2CE1sZVjbL42rCirx2">
            <item xml:id="i-CAD5FjM7oKrxpLj2eXXCXm" sortKey="Yrkande 20">
              Riksdagen ställer sig bakom det som anförs i motionen om att
              regeringen bör återkomma med förslag om ändringar i LOU så att
              krav på skäliga villkor ska ställas vid behov i alla offentliga
              upphandlingar och så att det blir möjligt att vid upphandling
              ställa krav på villkor om pensioner, försäkringar och annan ledighet
              än semester, och detta tillkännager riksdagen för regeringen.
            </item>
          </list>
          <list xml:id="i-PhbeSjEBXKubXPxL2PyWBy">
            <item xml:id="i-PJVLZq1pELKYH6Zbrkt4E5" sortKey="Yrkande 21">
              Riksdagen ställer sig bakom det som anförs i motionen om att
              det som huvudregel ska ställas krav på att maximalt två led av
              underentreprenörer får användas vid offentlig upphandling och
              tillkännager detta för regeringen.
            </item>
          </list>
          <list xml:id="i-FKTQVYiNiXbFgkuijH4XZd">
            <item xml:id="i-D65eCb2uHe7rNQcFs56SFN" sortKey="Yrkande 22">
              Riksdagen ställer sig bakom det som anförs i motionen om att
              det bör införas ett obligatoriskt krav på anbudsgivarna att, i
              samband med offentlig upphandling, redovisa vilken personalstyrka
              och vilka lönenivåer som ligger till grund för deras kostnadsberäkningar
              och tillkännager detta för regeringen.
            </item>
          </list>
          <list xml:id="i-K8veVqbXPXdUN8goXmcURa">
            <item xml:id="i-YXRrbfnjZWaNSxFxXUKqKH" sortKey="Yrkande 23">
              Riksdagen ställer sig bakom det som anförs i motionen om att
              upphandlande aktörer inför upphandlingsförfarandet ska ha en dialog
              med relevanta fackförbund i den bransch där upphandlingen ska
              ske och tillkännager detta för regeringen.
            </item>
          </list>
          <list xml:id="i-B5RkQqb1FiABat8iQdS13U">
            <item xml:id="i-AaUmFnDVjUpau8ATqW21Hz" sortKey="Yrkande 24">
              Riksdagen ställer sig bakom det som anförs i motionen om att
              regeringen dels bör utreda möjligheten att upprätta system där
              samtliga upphandlande myndigheter och statliga och kommunala bolag
              måste delta, dels bör utreda inrättandet av en s.k. svart lista
              över oseriösa företag och tillkännager detta för regeringen.
            </item>
          </list>
          <list xml:id="i-SQ3a4ecUnKRNe6rdQFSkGm">
            <item xml:id="i-LXCjjFNx2xtRt9RAmv7isM" sortKey="Yrkande 25">
              Riksdagen ställer sig bakom det som anförs i motionen om att
              regeringen bör återkomma med förslag om att införa krav på att
              ta in lärlingar (s.k. lärlingsklausuler) vid offentlig upphandling
              och tillkännager detta för regeringen.
            </item>
          </list>
          <list xml:id="i-9HGA3bUnQamZpxD6U4FrpY">
            <item xml:id="i-7p7niw4Av4bcvVYdjwGrzz" sortKey="Yrkande 26">
              Riksdagen ställer sig bakom det som anförs i motionen om hur
              ett rättvist system för arbetskraftsinvandring ska utformas och
              tillkännager detta för regeringen.
            </item>
          </list>
        </div>
        <div xml:id="i-6Vb2DmzczKAo4kwRFGK3Kh" type="motContent">
          <head xml:id="i-F7nvqnyEppnw4vRVz2hFor" type="h1">
            3 Inledning
          </head>
          <p xml:id="i-DGKt9FngJLDykQ3zCSdCfK">
            På svensk arbetsmarknad förekommer en utbredd arbetslivskriminalitet.
            Oseriösa företag dumpar löner och villkor och bryter systematiskt
            mot lagar och regler i syfte att skaffa sig konkurrensfördelar.
            Arbetslivskriminaliteten påverkar arbetstagare, företag och i
            förlängningen hela samhället. Arbetstagare utnyttjas och tvingas
            arbeta för låga löner och till usla villkor, vilket även pressar
            ner löner och villkor för övriga löntagare i utsatta branscher.
            Företag som följer lagar, avtal och regler konkurreras ut av oseriösa
            aktörer. Samhället går miste om miljardbelopp via uteblivna skatter
            och avgifter. Utveck­lingen är systemhotande och måste stoppas.
          </p>
          <p xml:id="i-JomzWpjyCTJuGW65pmHyAB">
            Arbetslivskriminaliteten har inte vuxit fram ur ett vakuum –
            den har odlats fram genom politiska beslut. Regelverket för arbetskraftsinvandring,
            som alliansregeringen införde med stöd av Miljöpartiet 2008, är
            ett exempel. Ändrade regler för F‑skatt, som infördes av alliansregeringen,
            är ett annat exempel. Begränsade möjligheter för facken att kräva
            kollektivavtalsenliga löner och villkor fullt ut vid offentlig
            upphandling är ett tredje exempel. Tillsammans med andra beslut
            har det banat väg för den utbredda arbetslivs­kriminalitet som
            präglar delar av svensk arbetsmarknad. Socialdemokraternas oförmåga
            och högerns ovilja att skärpa lagar, regler och rutiner har över
            tid förvärrat situationen.
          </p>
          <p xml:id="i-SYbEXR3PZfuEKKVQMMQqQX">
            Det är hög tid att sätta stopp för arbetslivskriminaliteten på
            svensk arbetsmarknad. Oseriösa företag som utnyttjar människor
            och snedvrider konkurrensen har ingen plats på den svenska arbetsmarknaden.
            Lönedumpning, utnyttjande och osund konkurrens ska bekämpas konsekvent
            och systematiskt. Det kräver förändrad lagstiftning, stärkt myndig­hetssamverkan
            och mer kontroll. Det ska råda ordning och reda på svensk arbetsmarknad
            – det gynnar arbetstagarna, företagen och samhället.
          </p>
          <p xml:id="i-JLQRN5cop55P7YKGE6auPT">
            Vänsterpartiet har under lång tid drivit krav för att motverka
            arbetslivskriminaliteten på svensk arbetsmarknad. En del av våra
            förslag har genomförts, ytterligare åtgärder har vidtagits av
            den S-ledda regeringen men mycket återstår att göra. Våra förväntningar
            på den sittande högerregeringen är dock låga. I Tidöavtalet, som
            pekar ut den politiska riktningen för den SD-stödda regeringen,
            nämns arbetslivskriminalitet endast vid ett tillfälle. Under högerregeringens
            första år vid makten har ansvariga statsråd knappt nämnt arbetslivskriminalitet
            och än mindre lagt fram några konkreta förslag på området. Det
            är uppenbart att den moderatledda regeringen saknar ambitioner
            på området. Det är mycket anmärkningsvärt.
          </p>
          <p xml:id="i-HAZa5smbSRWxyrpU2qyJEu">
            I denna motion lägger vi fram ett antal förslag för att skapa
            ordning och reda på arbets­marknaden – förslag som syftar till
            att dels minska utrymmet för fusk, regelöverträdelser och annan
            brottslighet i arbetslivet, dels stärka löntagarnas ställning
            och fackens möjlig­heter att ta till vara löntagarnas intressen.
          </p>
          <head xml:id="i-9JpeSarax6VC2ksyHbeNwe" type="h1">
            4 Stärk och utveckla arbetet mot arbetslivskriminalitet
          </head>
          <p xml:id="i-YJYfCoQn3yAQbqhG8FHW4e">
            Den förra regeringen vidtog flera viktiga åtgärder för att motverka
            den växande arbetslivs­kriminaliteten. Vi vill här lyfta fram
            några av dessa åtgärder.
          </p>
          <p xml:id="i-VeP9bStjgKgRYWQ2La3oy8">
            I december 2017 gav regeringen i uppdrag åt Arbetsförmedlingen,
            Arbetsmiljöverket, Ekobrottsmyndigheten, Försäkringskassan, Jämställdhetsmyndigheten,
            Migrationsverket, Polismyndigheten och Skatteverket att under
            2018–2020 utveckla ändamålsenliga och effektiva metoder för myndighetsgemensam
            kontroll för att motverka fusk, regelöver­trädelser och brottslighet
            i arbetslivet (A2017/02422/ARM). Under perioden 2018–2020 genomförde
            myndigheterna drygt 4 200 gemensamma kontroller. Arbetet har gett
            resultat: Drygt ett av tio kontrollerade företag har tvingats
            stänga hela eller delar av sin verksamhet och sammanlagt har drygt
            10 miljoner kronor utfärdats i sanktionsavgifter (2020/21:AU11).
          </p>
          <p xml:id="i-B5ot49KJWKzwWvWxEZUU4a">
            I februari 2020 gav regeringen en utredare i uppdrag att följa
            upp och analysera arbetet med de myndighetsgemensamma kontrollerna
            samt komma med förslag på hur myndigheternas fortsatta arbete
            mot arbetslivskriminalitet ska kunna fungera på ett mer ändamålsenligt
            och effektivt sätt. Uppdraget redovisades i januari 2021. I promemorian
            Myndigheter i samverkan mot arbetslivskriminalitet presenterades
            flera konkreta förslag inom området, däribland behovet av att
            utreda s.k. sekretessregler som hindrar informa­tionsutbyte mellan
            myndigheterna (Ds 2021:1).
          </p>
          <p xml:id="i-UcT8yyb5E3s4wMN1PwrLrb">
            I januari 2021 gav regeringen förnyade uppdrag till de samverkande
            myndigheterna och gav samtidigt Arbetsmiljöverket i uppdrag att
            samordna arbetet (A2021/00085). I juni 2021 tillsatte regeringen
            en utredning med uppdrag att utvärdera möjligheterna till informationsutbyte
            mellan myndigheter, kommuner och arbetslöshetskassor (Fi2021:B).
            I september 2021 beslutade regeringen att inrätta en nationell
            delegation mot arbetslivs­kriminalitet med uppdrag att dels verka
            samlande och stödjande för att motverka arbets­livskriminalitet,
            dels förstärka kunskapen om arbetslivskriminaliteten i Sverige
            och sprida kunskap om internationella erfarenheter (dir. 2021:74).
          </p>
          <p xml:id="i-CiJeToLhGmV3tZimhbyaij">
            I februari 2022 gav regeringen de samverkande myndigheterna i
            uppdrag att dels inrätta regionala center mot arbetslivskriminalitet,
            dels utveckla en varaktig myndig­hetssamverkan (A2022/00333).
            I april 2022 tillsatte regeringen en utredning med upp­drag att
            lämna förslag på förbättrade möjligheter till informationsutbyte
            mellan brotts­bekämpande myndigheter m.m. (dir. 2022:37). I juni
            2022 beslutade regeringen om att ge Delegationen mot arbetslivskriminalitet
            i uppdrag att utreda förutsättningarna för en myndighetsgemensam
            tipsfunktion för arbetslivskriminalitet och lämna nödvändiga för­fattningsförslag
            (dir. 2022:87). I juli 2022 presenterade regeringen en nationell
            strategi mot arbetslivskriminalitet bestående av 45 punkter med
            åtgärder inom sju huvudområden.
          </p>
          <p xml:id="i-U4m14QT2TZ6XSyybMWgENE">
            Vänsterpartiet ser positivt på de åtgärder som den förra regeringen
            vidtog, även om vi gärna sett att åtgärderna vidtagits betydligt
            tidigare. Vi kan samtidigt konstatera att mycket återstår att
            göra. I det följande lyfter vi fram ett antal förslag.
          </p>
          <head xml:id="i-Jnarn63YgD7sFvak6frj4H" type="h2">
            4.1 Stärk myndighetssamverkan
          </head>
          <p xml:id="i-3UJqbs5PDXBcJRfsTrNEzm">
            Den myndighetssamverkan mot arbetslivskriminalitet som pågått
            sedan 2018 bör stärkas. För det första bör myndighetssamverkan
            ges utökade resurser. För det andra bör de samverkande myndigheterna
            ges ett tydligare och mer långsiktigt uppdrag. För det tredje
            bör de berörda myndigheterna ges bättre förutsättningar att samverka.
            För det fjärde bör myndigheternas samverkan med arbetsmarknadens
            parter utvecklas.
          </p>
          <p xml:id="i-Y5r4jKVrg6VxiSwXGS5Es9">
            Vad som ovan anförts om att stärka myndighetssamverkan bör riksdagen
            ställa sig bakom och ge regeringen till känna.
          </p>
          <head xml:id="i-P9qQ9ioDNeVGSVHSwBZMWy" type="h2">
            4.2 Ändra sekretesslagstiftningen
          </head>
          <p xml:id="i-EQA7LbqtVsC3FyyDQYZKbK">
            För att de samverkande myndigheterna ska kunna utföra en effektiv
            och ändamålsmässig kontrollverksamhet behöver de kunna utbyta
            information med varandra. Dagens sekre­tesslagstiftning förhindrar
            viktigt informationsutbyte mellan myndigheterna, vilket försvårar
            möjligheterna att bedriva ett effektivt arbete mot arbetslivskriminalitet.
            Pro­blemet har lyfts av såväl berörda myndigheter som LO.
          </p>
          <p xml:id="i-MpUGXPjgDvuhSY3oQctogs">
            I Ds 2021:1, som presenterades i januari 2021, föreslog utredaren
            att regeringen skyndsamt borde tillsätta en utredning för att
            identifiera det ur juridisk synvinkel lämpligaste sättet att möjliggöra
            för samtliga eller en delmängd av de samverkande myndigheterna
            att delge varandra viss information (Ds 2021:1, s. 10). I juni
            2021 riktade riksdagen ett tillkännagivande till regeringen om
            att regeringen senast den 1 april 2022 bör återkomma med förslag
            på hur sekretessreglerna kan ändras för att motverka explo­atering
            av arbetskraft och förbättra möjligheten till myndighetssamverkan
            i dessa frågor (2020/21:AU12).
          </p>
          <p xml:id="i-KMW2h8SNQLXKz1rMhYaZAE">
            I juni 2021 tillsatte regeringen en utredning med uppdrag att
            utvärdera möjligheterna till informationsutbyte mellan myndigheter,
            kommuner och arbetslöshetskassor (Fi2021:B). I juni 2022 överlämnade
            utredningen sin slutrapport Utökat informationsutbyte till regeringen.
            Utredningen föreslår bl.a. att en ny generell sekretessbrytande
            bestämmelse införs och att möjligheten att utbyta offentliga uppgifter
            mellan myndigheter utökas (Ds 2022:13, s. 16 f.). I april 2022
            tillsatte regeringen en ny utredning med uppdrag att lämna förslag
            på förbättrade möjligheter till informationsutbyte mellan brottsbekämpande
            myn­digheter m.m. Uppdraget ska redovisas senast den 31 oktober
            2023 (dir. 2022:37). I januari 2023 beslutade högerregeringen
            att ge utredningen tilläggsdirektiv. Bland annat ska utredaren
            ta ställning till hur det kan inrättas en huvudregel i sekretesslagstiftningen
            som innebär att de myndigheter och andra aktörer som omfattas
            av uppdraget ska kunna utbyta information med brottsbekämpande
            myndigheter när det behövs för att förebygga och bekämpa brott.
            Utredningstiden ligger fast (dir. 2023:11).
          </p>
          <p xml:id="i-KX3UoaUkHt9vd4iiqB1yFg">
            Vänsterpartiet välkomnar de utredningar som den förra regeringen
            tillsatte och de utredningsförslag som lämnats hittills. Vi kan
            samtidigt konstatera att problemet är akut och att sekretessreglerna
            bör ändras skyndsamt för att ge myndigheterna möjlighet att bedriva
            ett effektivt arbete mot arbetslivskriminalitet. Enligt riksdagens
            tillkännagivande borde regeringen ha lagt fram förslag om ändrad
            sekretesslagstiftning i april 2022. Det finns ingen anledning
            att dra detta i långbänk. Sekretesslagstiftningen bör ändras i
            närtid.
          </p>
          <p xml:id="i-NbFkRf6HpeXAP1S1gaxfUj">
            Regeringen bör skyndsamt återkomma med förslag om att ändra sekretesslagstift­ningen
            i syfte att ge myndigheterna möjlighet att bedriva ett effektivt
            arbete mot arbets­livskriminalitet. Detta bör riksdagen ställa
            sig bakom och ge regeringen till känna.
          </p>
          <head xml:id="i-8wtfg1N5Kk5azkaeVBnPj7" type="h2">
            4.3 Inrätta ett myndighetsgemensamt kansli
          </head>
          <p xml:id="i-53dkLsM3xGZCGnJ16Atbv3">
            Aktörer som begår brottslighet i arbetslivet kombinerar ofta
            regelöverträdelser inom flera områden. Därför är samordning, samverkan
            och erfarenhetsutbyte mellan berörda myndigheter av central betydelse.
            I Ds 2021:1 föreslås att samordningen bör stärkas ytterligare
            genom etablerandet av ett kansli, med kompetens från flera av
            myndigheterna, som bl.a. kan ansvara för utbildning, gemensamma
            rutiner och återrapportering (Ds 2021:1, s. 9). Vänsterpartiet
            anser att det är ett bra förslag. Nuvarande ordning, där Arbetsmiljöverket
            har en samordnande roll för det myndighetsgemensamma arbetet,
            är bra men inte tillräckligt. För att stärka samordningen krävs
            ett centralt, myndighets­gemensamt kansli. Detta kansli kan med
            fördel fungera som nav för de regionala arbetslivskriminalitetscenter
            som den förra regeringen fattade beslut om att inrätta.
          </p>
          <p xml:id="i-SJxa5w81GMTy8URsD5cpd7">
            Regeringen bör inrätta ett myndighetsgemensamt kansli, med kompetens
            från flera av myndigheterna, som bl.a. kan ansvara för utbildning,
            gemensamma rutiner och återrapportering. Detta bör riksdagen ställa
            sig bakom och ge regeringen till känna.
          </p>
          <head xml:id="i-6mynh9CQXbeGPtWHwCQHj7" type="h2">
            4.4 Regionala arbetslivskriminalitetscenter
          </head>
          <p xml:id="i-VEo13BNynp65aVfNmVHaFn">
            Vänsterpartiet har under flera år lagt fram förslag i riksdagen
            om att inrätta regionala arbetslivskriminalitetscenter enligt
            norsk modell – särskilda kontor där företrädare för de berörda
            myndigheterna kan arbeta tillsammans (mot. 2020/21:431 och mot.
            2021/22:469). Vi välkomnar därför den förra regeringens beslut
            om att inrätta totalt sju regionala center mot arbetslivskriminalitet.
            Hittills har tre center inrättats (Göteborg, Umeå och Norrköping).
            Vi förutsätter att övriga fyra center inrättas så snart som möjligt,
            dock senast vid utgången av 2023 i enlighet med den förra regeringens
            uppdrag (A2022/00333).
          </p>
          <head xml:id="i-JheRwQu4TBGNYBvibJiELW" type="h2">
            4.5 Nationell strategi mot arbetslivskriminalitet
          </head>
          <p xml:id="i-3StVxMAQ9DiYL3iUtvQBpQ">
            I juli 2022 presenterade den förra regeringen en nationell strategi
            mot arbetslivskriminalitet bestående av 45 punkter inom sju huvudområden:
          </p>
          <list xml:id="i-9vhwwpJ82dB6a12qy1BUV4" style="ol">
            <item xml:id="i-2rwo51HyGamDEK4CvfN8iP">
              Minska utrymmet för kriminella aktörer på arbetsmarknaden
            </item>
            <item xml:id="i-VbqoBSDW2rTGfFN1Qx4eBk">
              Effektivare tillsyn och kontroll
            </item>
            <item xml:id="i-ESYbzNnmfHvjoAv2tMVvRv">
              Mer kännbara sanktioner
            </item>
            <item xml:id="i-5adYwkZUFqm36MfVHgWWKL">
              Bättre samarbete mellan myndigheter, kommuner och arbetsmarknadens
              parter
            </item>
            <item xml:id="i-9jWSUaBny3wRSTHMrNwTXd">
              Bättre information och ökad kunskap
            </item>
            <item xml:id="i-APb99oNeuY1xFeVpf1YGAA">
              Bättre registerförfattningar och sekretessbestämmelser
            </item>
            <item xml:id="i-LadxVnyYj2g6AoepQzo9A5">
              Utvecklat internationellt och EU-samarbete.
            </item>
          </list>
          <p xml:id="i-9AxNBHgMiQ8mSf1AAeoSvC">
            En del av åtgärderna har redan trätt i kraft, några är beslutade
            och en del är utredda eller under utredning (Dagens Arbete 2022-08-29).
          </p>
          <p xml:id="i-QVZoihW6xA2v52TYjDqznB">
            Vänsterpartiet ser positivt på den förra regeringens nationella
            strategi mot arbets­livskriminalitet. Den tar ett helhetsgrepp
            om ett komplext problemområde som kräver en mängd parallella åtgärder.
            Vi förutsatte att högerregeringen, som säger sig vilja bekämpa
            kriminaliteten i bred bemärkelse, skulle arbeta vidare med den
            förra regeringens nationella strategi mot arbetslivskriminalitet
            och lägga fram förslag i linje med denna. Vi kan dock konstatera
            att högerregeringen varken har anammat den förra regeringens strategi
            eller presenterat någon egen. Det är mycket anmärkningsvärt. Arbetslivs­kriminaliteten
            göder den organiserade brottsligheten och är systemhotande. För
            att motverka arbetslivskriminaliteten krävs en tydlig nationell
            strategi. Den förra regeringens strategi motsvarar detta.
          </p>
          <p xml:id="i-RDPfH5ywHVN19FZ1SHkQdC">
            Regeringen bör skyndsamt återkomma med förslag på hur den förra
            regeringens nationella strategi mot arbetslivskriminalitet bör
            genomföras. Detta bör riksdagen ställa sig bakom och ge regeringen
            till känna.
          </p>
          <head xml:id="i-J9v5vojnYMkyxd5VZpGBq9" type="h2">
            4.6 Myndighetsgemensam tipsfunktion för fackligt förtroendevalda
          </head>
          <p xml:id="i-WGfzopjD3qhAnGVHsi1jok">
            Fackligt förtroendevalda har i regel god kännedom om vad som
            pågår på en arbetsplats. De har därför en viktig roll i att upptäcka
            oegentligheter och slå larm till berörda myndig­heter. I dag finns
            det stora brister i hur myndigheter hanterar tips från fackligt
            förtroende­valda. Många tips läggs på hög och de fackligt förtroendevalda
            ges sällan någon åter­koppling.
          </p>
          <p xml:id="i-VrKNvYnffRU1fXAp4kWxWX">
            LO anser att tips från fackligt förtroendevalda bör prioriteras
            upp i myndigheternas arbete mot arbetslivskriminalitet. LO kräver
            därför att det skapas en tipsfunktion för fackligt förtroendevalda
            – en ingång för fackliga att tipsa myndigheter om oegentligheter
            som har hög prioritet hos myndigheterna och där tipsen ges återkoppling
            (LO 2022: Arbetslivskriminalitet. Kampen för ordning och reda).
            Vänsterpartiet delar LO:s uppfattning.
          </p>
          <p xml:id="i-1QcycUHrNtUqRQxANjNXh">
            En myndighetsgemensam tipsingång för fackligt förtroendevalda
            vid misstankar om arbetslivskriminalitet skulle kunna förenkla
            tipslämnandet för den enskilde som bara skulle behöva lämna information
            på ett ställe och vid ett tillfälle. Det skulle också kunna bidra
            till att fler missförhållanden anmäls. Myndigheterna skulle därmed
            ha ett bättre underlag för analyser och för att vidta fler och
            träffsäkrare åtgärder. Arbetet mot arbetslivs­kriminalitet skulle
            som en följd förstärkas. Förslagsvis inrättas den myndighetsgemen­samma
            tipsfunktionen inom ramen för det myndighetsgemensamma kansli
            som föreslås i denna motion (se ovan).
          </p>
          <p xml:id="i-RpQHRaU8WGXEnGSn5Gtawu">
            Vänsterpartiet kan konstatera att den förra regeringen gett Delegationen
            mot arbets­livskriminalitet i uppdrag att utreda förutsättningarna
            för en myndighetsgemensam tipsfunktion för arbetslivskriminalitet
            och lämna nödvändiga författningsförslag. Uppdraget skulle ha
            redovisats i juni 2023 (dir. 2022:87). Utredningstiden har dock
            förlängts och uppdraget ska i stället redovisas senast den 23
            februari 2024 (dir. 2023:59). Enligt vår mening finns det ingen
            anledning att invänta utredningens förslag.
          </p>
          <p xml:id="i-EPBZzJ7uNNumaNV6Adk8L7">
            Det bör införas en myndighetsgemensam tipsfunktion för fackligt
            förtroendevalda vid misstanke om arbetslivskriminalitet. Detta
            bör riksdagen ställa sig bakom och ge regeringen till känna.
          </p>
          <head xml:id="i-KdTGVRSiEqyGJLnEvSRt9G" type="h1">
            5 Tydligare villkor för F‑skatt
          </head>
          <p xml:id="i-EGzYTX9D4femFzoUybULHH">
            Sedan F‑skattesystemet infördes 1993 har reglerna ändrats flera
            gånger. Systemet har med tiden blivit alltmer generöst. De senaste
            förändringarna genomfördes av den borgerliga regeringen 2009 då
            näringsbegreppet utvidgades i syfte att fler skulle beviljas F‑skatt.
            Förändringarna innebär att det numera kan vara tillräckligt att
            en egenföretagare har en enda uppdragsgivare. Denna uppdragsgivare
            kan dessutom vara egenföretagarens tidigare arbetsgivare. Detta
            medför flera problem.
          </p>
          <p xml:id="i-VeJNfetdanoiKRZR7zyWuG">
            Enligt en rapport från LO blir det allt vanligare att anställda
            sägs upp och erbjuds att utföra samma arbete som egenföretagare.
            Därmed kan arbetsgivaren sänka sina arbets­kraftskostnader och
            undgå sitt arbetsgivaransvar. Fenomenet är vanligast inom bygg-
            och transportsektorn samt bland dem som arbetar tillfälligt i
            Sverige (LO 2018: F‑skatte­systemets skuggor – om en maktförskjutning
            på arbetsmarknaden). Enligt en rapport från TCO är nästan var
            tionde egenföretagare att betrakta som s.k. falsk egenföretagare,
            dvs. en person som uppträder som egenföretagare med godkännande
            för F‑skatt men som jobbar under förhållanden som liknar en anställds
            (TCO 2018: Atypiska företagare. Om relationen mellan företagare
            och deras uppdragsgivare). F‑skattesystemets nuvarande utformning
            urholkar således arbetstagarbegreppet, stärker arbetsgivarnas
            makt och påverkar i förlängningen maktbalansen på arbetsmarknaden.
          </p>
          <p xml:id="i-7qNc2RL3uy2cpN51kqHQsv">
            Vänsterpartiet har under flera år lagt fram förslag till riksdagen
            om att skapa tydligare villkor för F‑skatt i syfte att värna arbetstagarbegreppet
            och motverka missbruk och fusk. Hösten 2017 tillsatte S-MP-regeringen
            en utredning med uppdrag att se över F‑skattesystemet i syfte
            att bekämpa skattefusk och skatteundandragande (dir. 2017:108).
            I juni 2019 lämnade utredningen sitt slutbetänkande (SOU 2019:31).
            Utredningen konsta­terar att F‑skattesystemet i huvudsak är ett
            välfungerande regelverk men att det före­kommer att systemet missbrukas
            av personer som avsiktligen vill undanhålla skatter och avgifter
            eller kringgå arbetsrättsliga regelverk. För att komma till rätta
            med problemen föreslås att ett godkännande för F‑skatt ”i vissa
            fall” ska kunna tidsbegränsas. Tids­begränsningen ska ske om den
            sökande begär det eller ännu inte bedriver, men har för avsikt
            att bedriva, näringsverksamhet (SOU 2019:31, s. 263 f.). Vidare
            föreslås högre krav på skötsamhet för den som ansöker om att bli
            godkänd för F‑skatt samt utökade möjligheter att återkalla ett
            godkännande vid brister och missbruk (SOU 2019:31). Ärendet har
            remissbehandlats och bereds för närvarande inom Regeringskansliet
            (2021/22: SkU17).
          </p>
          <p xml:id="i-U482Chb7ixaKWB8BK1bSqY">
            Vänsterpartiet välkomnar utredningens förslag. Vi menar dock
            att förslagen inte är tillräckliga för att värna arbetstagarbegreppet
            och motverka missbruk och fusk. I det följande presenterar vi
            tre förslag för att skapa ordning och reda i F‑skattesystemet.
          </p>
          <head xml:id="i-Cv96n3KG9ngKQY6TaYwF1h" type="h2">
            5.1 Krav på mer än en uppdragsgivare för att godkännas för F‑skatt
          </head>
          <p xml:id="i-5g41Ri489SYwGHBzkerMwJ">
            Vänsterpartiet anser att det ska krävas mer än en uppdragsgivare
            för att godkännas för F‑skatt. På så sätt värnas arbetstagarbegreppet
            och arbetsrätten. Ett rimligt formulerat, uttryckligt krav på
            fler än en uppdragsgivare skulle minska risken för att arbetsgivare
            tvingar anställda att starta företag enbart i syfte att sänka
            arbetsgivarens arbetskrafts­kostnader. Det kan dock uppkomma speciella
            fall där endast en uppdragsgivare ska kunna godkännas. I sådana
            fall ska det finnas en s.k. lokal överenskommelse (LÖK) mellan
            arbetsgivare och avtalsbärande fackförbund.
          </p>
          <p xml:id="i-GXedu1UXP2NZKeY1Fsn1Mh">
            Vad som ovan anförts om flera uppdragsgivare för att godkännas
            för F‑skatt bör riksdagen ställa sig bakom och ge regeringen till
            känna.
          </p>
          <head xml:id="i-XxoDRdwsZP4gFrkHbDXjyA" type="h2">
            5.2 Tidsbegränsad F‑skatt
          </head>
          <p xml:id="i-EW5djps9fFhjy27VW7e4uQ">
            Det är viktigt att framhålla F‑skattens roll som skydd för den
            enskilde konsumenten. Den som anlitar en uppdragstagare med F‑skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F‑skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F‑skatt tills vidare.
            För att begränsa fusk bör ett tids­begränsat godkännande av F‑skatt
            införas. Tidsbegränsningen ska avse såväl obegränsat som begränsat
            skattskyldiga. Detta bör gälla de uppdragstagare som debiterar
            under en viss summa i skatt.
          </p>
          <p xml:id="i-JpeWFyawWWf2PvZwoeQMtP">
            Vad som ovan anförts om tidsbegränsad F‑skatt bör riksdagen ställa
            sig bakom och ge regeringen till känna.
          </p>
          <head xml:id="i-ULbm8iYi6wG1VdhavHJFLu" type="h2">
            5.3 Krav på F‑skatt för underentreprenörer vid rotavdrag
          </head>
          <p xml:id="i-61j7N4KcxQcaNQH39NejLw">
            I dag ställs det krav på att företag som utför arbeten i Sverige
            som berättigar till rotavdrag ska ha F‑skatt. Detta krav gäller
            dock inte de underentreprenörer som ofta anlitas för att utföra
            själva arbetet med rot. Detta skapar utrymme för missbruk och
            fusk. Vänsterpartiet anser att reglerna bör ändras så att det
            ställs krav på att även underentreprenörer ska ha giltig F‑skatt
            för att rotavdrag ska utbetalas. Det är ett förslag som även företrädare
            för Byggnads har lyft.
          </p>
          <p xml:id="i-6CpHfMR3cjBMS63YTA8SDy">
            Det bör införas ett krav på att även underentreprenörer ska ha
            giltig F‑skatt för att rotavdrag ska utbetalas. Detta bör riksdagen
            ställa sig bakom och ge regeringen till känna.
          </p>
          <head xml:id="i-QQrV13QtugEwxHoMGiv8Pa" type="h1">
            6 Likabehandling mellan utstationerade och inhemska arbetstagare
          </head>
          <p xml:id="i-29igozujxaW6md2VLgnbga">
            Alla som arbetar i Sverige ska garanteras rimliga löne- och arbetsvillkor
            oavsett om de är bosatta i Sverige eller arbetar tillfälligt här.
            Principen om lika lön för lika arbete ska gälla alla arbetstagare
            på svensk arbetsmarknad. Utstationerade arbetstagare som utför
            samma jobb som en svensk arbetstagare ska ha likvärdiga löne-
            och arbetsvillkor.
          </p>
          <p xml:id="i-UbkaL8dwE1Me99ZzapA33E">
            På svensk arbetsmarknad regleras löner och villkor i kollektivavtal.
            För att uppnå likabehandling mellan utstationerade och inhemska
            arbetstagare måste svenska arbets­tagarorganisationer kunna kräva
            att svenska kollektivavtalsvillkor ska gälla fullt ut även för
            utstationerad arbetskraft, ytterst med stöd av stridsåtgärder.
            I dag saknar svenska arbetstagarorganisationer den möjligheten.
            Det innebär att två personer som utför samma arbetsuppgift på
            samma arbetsplats kan få helt olika lön för samma arbete. Det
            skapar lönedumpning och osund konkurrens på svensk arbetsmarknad.
          </p>
          <p xml:id="i-LdXAhnmgbh96c22fuXpPaV">
            Under senare år har flera viktiga steg tagits för att utstationerad
            arbetskraft ska få mer liknande rättigheter som andra arbetstagare
            på svensk arbetsmarknad. Våren 2017 beslutade riksdagen om ändringar
            i utstationeringslagen i enlighet med S-MP-regeringens förslag
            (prop. 2016/17:107). Därmed revs lex Laval upp. Beslutet innebar
            att svenska fackförbund åter gavs möjlighet att kräva ett svenskt
            kollektivavtal i förhållande till utstationerande arbetsgivare,
            ytterst med stöd av stridsåtgärder. De arbets- och anställ­ningsvillkor
            som facket kunde kräva var dock begränsade till den s.k. hårda
            kärnan i EU:s utstationeringsdirektiv, vilket kan sägas motsvara
            de mest grundläggande överens­kommelserna i kollektivavtalen.
            Även efter denna lagändring var utstationerade arbets­tagare således
            enbart garanterade minimilön i värdlandet.
          </p>
          <p xml:id="i-BVcaoL5oi7UEzJiYgGnqJC">
            I maj 2018 röstade Europaparlamentet igenom ändringar i utstationeringsdirektivet
            och i juni samma år antogs direktivet om ändring av utstationeringsdirektivet,
            kallat ändringsdirektivet, av ministerrådet. Av direktivet följer
            att utstationerade arbetstagare i större utsträckning ska likabehandlas
            med inhemska arbetstagare när det gäller lön och ersättningar.
            Vidare innehåller direktivet bestämmelser om bl.a. utökat skydd
            för uthyrda och långvarigt utstationerade arbetstagare, tillgång
            till information om arbets- och anställningsvillkor och samarbete
            mellan myndigheter. I juli 2018 tillsatte regeringen en utredning
            med uppdrag att föreslå hur direktivet ska genomföras i svensk
            rätt (dir. 2018:66). Utredningen presenterades i juni 2019 (SOU
            2019:25).
          </p>
          <p xml:id="i-Gi5R77862ZgVP7JRXUD5WM">
            Våren 2020 lade S-MP-regeringen fram en proposition med förslag
            till genomförande av ändringsdirektivet i svensk lagstiftning
            (prop. 2019/20:150). Förslagen, som antogs av riksdagen, stärker
            möjligheterna att uppnå likabehandling mellan utstationerade och
            inhemska arbetstagare och ligger i linje med de krav som Vänsterpartiet
            tidigare har presenterat. I likhet med flera fackförbund anser
            vi dock att regeringens förslag inte är tillräckligt långtgående
            på flera områden. Utstationering utan att svenska villkor gäller
            fullt ut för alla som arbetar på svensk arbetsmarknad innebär
            alltid en öppning för att kunna ställa arbetare mot arbetare.
            Det är därför angeläget att systematiskt undanröja sådana risker.
          </p>
          <p xml:id="i-Brdow6aw8CcKAsRWKsXMU2">
            I vår följdmotion med anledning av proposition 2019/20:150 lade
            vi fram ett antal förslag som syftar till att uppnå likabehandling
            mellan utstationerade och inhemska arbetstagare, stärka kollektivavtalens
            ställning, motverka social dumpning samt åstad­komma ordning och
            reda på svensk arbetsmarknad (mot. 2019/20:3591). Vi fick inte
            gehör för dessa förslag och väljer därför att lyfta dem igen.
          </p>
          <p xml:id="i-XSdwgax1sYn9VFjRYWULF3">
            För det första bör även ersättning för resa, kost och logi vad
            gäller resan från utsändningslandet till Sverige få genomdrivas
            med stöd av stridsåtgärder. Enligt LO och Byggnads är den svenska
            lagstiftaren inte förhindrad att kräva att en utstationerande
            arbetsgivare ska betala för en arbetstagares resa, kost och logi
            när arbetstagaren utstatio­neras till Sverige (s.k. primär utstationering).
            Att arbetsgivaren står för sådana ersättningar är en förutsättning
            för att det ska röra sig om utstationering över huvud taget. I
            annat fall har arbetstagaren själv flyttat till Sverige för att
            arbeta här, och inte utstationerats av arbetsgivaren. Så som regeringens
            förslag var utformat kan situationer uppkomma när en utstationerad
            arbetstagare står helt utan ersättning för dessa kostnader. Det
            finns en påfallande risk för att oseriösa arbetsgivare utnyttjar
            ett sådant kryphål i syfte att pressa ner de utstationerade arbetstagarnas
            löner. Detta är oacceptabelt och torde också stå i direkt motsättning
            till intentionerna med ändringsdirektivet.
          </p>
          <p xml:id="i-3V5nxoCcJysnYDU489hd14">
            Fackföreningar måste kunna ställa krav på ersättning för resa,
            kost och logi även vid primär utstationering. En rätt till ersättning
            för resa, kost och logi vid primär utstationering motverkar social
            dumpning och underbudskonkurrens och är avgörande för att en utstatio­nerad
            arbetstagare ska kunna få en skälig lön. Vänsterpartiet anser
            därför att lagstiftningen måste utformas så att svenska fackföreningar
            ska kunna kräva att en utstationerande arbetsgivare betalar ersättning
            för resa, kost och logi, minst enligt en nivå som motsvarar de
            faktiska kostnaderna, även vid primär utstationering.
          </p>
          <p xml:id="i-SfhLusLNjrPAEKyqivJr9z">
            Ersättning för resa, kost och logi vad gäller resan från utsändningslandet
            till Sverige ska få genomdrivas med stöd av stridsåtgärder. Detta
            bör riksdagen ställa sig bakom och ge regeringen till känna.
          </p>
          <p xml:id="i-GiBYC48o12MoUDKZa2etY4">
            För det andra bör underrättelseskyldigheten även omfatta enskilda
            som mottar tjänst­erna för privat bruk. Den underrättelseskyldighet
            som infördes genom proposition 2019/20:150, som innebär att en
            utstationerande arbetsgivare ska lämna dokumentation till tjänstemottagaren
            i Sverige som visar att en anmälan har gjorts till Arbetsmiljöverket
            och att mottagaren ska vara skyldig att underrätta Arbetsmiljöverket
            vid utebliven dokumen­tation, omfattar inte enskilda personer
            som mottar en tjänst för privat bruk. En stor andel av de utstationerade
            byggnadsarbetarna finns i den s.k. rotsektorn med privatpersoner
            som beställare. Behovet av underrättelseskyldighet är således
            stort även i denna sektor. Undantaget för privatpersoner riskerar
            att urholka poängen med regeringens förslag och lämna en lucka
            för utnyttjande av utstationerade arbetstagare.
          </p>
          <p xml:id="i-GgU8DzmM2xMDLKdcy9Ry8r">
            Underrättelseskyldigheten bör även omfatta enskilda som mottar
            tjänsterna för privat bruk. Detta bör riksdagen ställa sig bakom
            och ge regeringen till känna.
          </p>
          <head xml:id="i-4sc8zBzeZDb1GBe8pLp9jk" type="h2">
            6.1 Ny skadeståndsbestämmelse i utstationeringslagen
          </head>
          <p xml:id="i-BdLvn4Jv1WmUEFTZb9e9gs">
            Enligt nuvarande lagstiftning kan ett företag som bryter mot
            ett tecknat kollektivavtal vid utstationering få betala skadestånd
            som klart understiger vinsten av att exempelvis inte betala rätt
            löner till arbetstagarna. Risken för att bli upptäckt är liten
            och vid upp­täckt avskräcker knappast skadeståndet. För att motverka
            att utstationerande företag bryter mot ett tecknat kollektivavtal
            krävs skärpt lagstiftning.
          </p>
          <p xml:id="i-HnALtn2ziF9fRevvYbjTcq">
            Byggmarknadskommissionen, ett branschgemensamt initiativ inom
            byggsektorn med uppdrag att dels kartlägga rådande förhållanden
            på den svenska byggmarknaden, dels föreslå åtgärder som främjar
            en långsiktig utveckling av en sund, hållbar och attraktiv byggbransch,
            föreslår i sin slutrapport att en ny skadeståndsbestämmelse införs
            i utstationeringslagen. Enligt kommissionen ska det allmänna skadeståndet
            till en svensk facklig organisation, när ett utstationerande företag
            bryter mot kollektivavtal, bestämmas till en sådan nivå att det
            inte blir lönsamt att bryta mot avtalet. Skadeståndet ska beräknas
            utifrån företagets vinst till följd av avtalsbrottet (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 12). Vänsterpartiet anser att Byggmarknadskommissionens förslag
            är bra.
          </p>
          <p xml:id="i-52EWCNLWfxDVrixPkyScSi">
            Det bör införas en ny skadeståndsbestämmelse i utstationeringslagen
            i enlighet med Byggmarknadskommissionens förslag. Detta bör riksdagen
            ställa sig bakom och ge regeringen till känna.
          </p>
          <head xml:id="i-LcxDd79B2FiqYYdvPDwMJv" type="h1">
            7 Förbättrade regler för utländska företag som verkar i Sverige
          </head>
          <p xml:id="i-ASeWtqt8amx7eiG7JjcRac">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om de följer lagar och bestämmelser, vilket kan öppna
            upp för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head xml:id="i-SUytCVoceqCYe2gZybetGR" type="h2">
            7.1 Utvidga systemet med anmälningsplikt
          </head>
          <p xml:id="i-H3f9NSaJp14EhAA8hNWL2A">
            Utstationeringslagen skärptes 2013 med en reglering om att de
            utländska företag som utstationerar arbetstagare till Sverige
            ska anmäla utstationeringen och utse en kontakt­person till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbets­givaren.
          </p>
          <p xml:id="i-JkZxUMKn6KnZdixtyPsD3q">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-9jmHxQLT1J9NCEG7tkoAwV">
            Lagstiftningen om anmälningsskyldighet vid utstationering utvärderades
            i prome­morian Utstationering och vägtransporter (Ds 2017:22).
            I promemorian konstateras att reglerna om anmälningsskyldighet
            vid utstationering inte fungerar som det var tänkt. I promemorian
            föreslås därför ett antal förändringar av nuvarande regelverk,
            däribland en skyldighet för den utstationerande arbetsgivaren
            att lämna dokumentation som visar att anmälningsskyldigheten är
            uppfylld till den i Sverige verksamma mottagaren av tjänsterna
            (dvs. köparen). Enligt förslaget ska en sanktionsavgift tas ut
            om den utstationerande arbets­givaren inte lämnar dokumentation
            eller om mottagaren av tjänsten inte underrättar Arbetsmiljöverket
            när dokumentation saknas. Skyldigheten att underrätta Arbetsmiljö­verket
            omfattar inte de fall där en enskild mottar en tjänst för privat
            bruk (Ds 2017:22).
          </p>
          <p xml:id="i-Un4G6Hnx7eZD4pZGym8mr8">
            LO framhåller i sitt remissvar att förslaget är en rättssäker
            lösning som ger köparen av tjänsterna incitament att efterfråga
            dokumentation som styrker att anmälningsplikten fullgörs. LO anser
            dock att även privatpersoner bör omfattas av sanktionsansvaret
            efter­som behovet av anmälningsskyldighet är som störst i den
            s.k. rotsektorn där privatpersoner utgör köpare. LO:s bedömning
            är att undantaget för privatpersoner riskerar att urholka den
            incitamentsstruktur som promemorians förslag vilar på. S-MP-regeringen
            valde dock att lägga fram promemorians förslag (prop. 2019/20:150,
            s. 118). Vänsterpartiet delar LO:s bedömning och vill se ett lagförslag
            där köparna, utan undantag, omfattas av sanktionsansvaret.
          </p>
          <p xml:id="i-Kf76QVUnMGNpKW9LFNMRYj">
            Systemet med anmälningsskyldighet för utländska företag som utstationerar
            arbets­tagare till Sverige bör utvidgas så att även köparna, utan
            undantag, omfattas av sanktions­ansvaret. Detta bör riksdagen
            ställa sig bakom och ge regeringen till känna.
          </p>
          <head xml:id="i-CxnGUs84EVoq71sG65gpJh" type="h2">
            7.2 Utred inkomstskattelagens bestämmelser om fast driftsställe
          </head>
          <p xml:id="i-7dx8YT7Zub5NnMcJeKNC5K">
            Ett annat problem när det gäller utländska företag som verkar
            i Sverige är reglerna om fast driftsställe. Reglerna avgör om
            ett utländskt företag ska betala inkomstskatt i Sverige eller
            inte. I dag är reglerna hårt knutna till en bedömning av huruvida
            ett företag är etablerat på en exakt plats i Sverige eller inte.
            Företag som inte går att knyta till en exakt plats i Sverige kan
            därmed undgå skattskyldighet genom att ha sitt kontor utom­lands,
            även om de bedriver omfattande verksamhet i Sverige. Det kan t.ex.
            röra sig om åkeriföretag, bemanningsföretag eller byggföretag.
            Detta öppnar för osund konkurrens och social dumpning. Problemet
            lyfts bl.a. fram i Byggmarknadskommissionens slutrapport.
          </p>
          <p xml:id="i-BeCkBpCA1PQc5VCzCpW58b">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftsställe är ändamålsenligt utformade för att täcka
            in utländska företag som i stor omfattning verkar i Sverige. Skatteutskottet
            har avslagit dessa förslag, senast med hänvisning till regeringens
            åtgärder för att bekämpa arbetslivskriminaliteten (2022/23:SkU12
            s. 9).
          </p>
          <p xml:id="i-8axAxRGT4oYiKZeKYFAKoV">
            Vänsterpartiet delar inte utskottets bedömning. Problemet med
            nuvarande regler kvarstår, vilket bl.a. framhålls av Byggnads.
            Enligt Byggnads bör det införas en striktare tolkning av begreppet
            fast driftsställe: Ett företag som kontinuerligt, regel­bundet
            eller periodiskt är aktivt i Sverige under en tolvmånadersperiod
            ska alltid anses etablerat i Sverige (Byggnads 2016: Konkurrens
            på lika villkor). Vänsterpartiet delar Byggnads uppfattning och
            anser att frågan bör utredas närmare.
          </p>
          <p xml:id="i-8YsW2eQkEhTqsMx3G7vbpa">
            Det bör utredas om inkomstskattelagens bestämmelser om fast driftsställe
            är ändamålsenligt utformade för att inkludera utländska företag
            som i stor omfattning verkar i Sverige. Detta bör riksdagen ställa
            sig bakom och ge regeringen till känna.
          </p>
          <head xml:id="i-5LG9yLrtMaRBzzGnr9Jri2" type="h2">
            7.3 Utstationeringsregistret
          </head>
          <p xml:id="i-EuBFJ32TDxLRDLsG4fak7c">
            Arbetsmiljöverket har tillsyn över delar av utstationeringslagstiftningen
            och är kontakt­myndighet för utstationering i Sverige. En arbetsgivare
            som utstationerar arbetstagare till Sverige är skyldig att anmäla
            detta till Arbetsmiljöverket. Anmälan ska innehålla uppgifter
            om det utstationerande företaget, tjänstemottagaren i Sverige,
            arbetstagaren som ska utstationeras och den kontaktperson i Sverige
            som den utstationerande arbets­givaren har utsett att företräda
            företaget i Sverige. Uppgifterna som arbetsgivaren anmäler till
            Arbetsmiljöverket samlas i utstationeringsregistret, ett register
            över utländska tjänsteutövare som myndigheten förvaltar sedan
            den 1 juli 2013. Genom proposition 2019/20:150 skärptes kraven
            på anmälan av utländsk arbetskraft till utstationeringsregistret.
            Bland annat infördes krav på anmälan från dag ett och en ny straffavgift
            infördes i de fall reglerna inte följs (prop. 2019/20:150).
          </p>
          <p xml:id="i-HDYiY4R34ZJgBqJq5KR7F3">
            Uppgifterna i utstationeringsregistret används av Arbetsmiljöverket
            och arbets­marknadens parter för att se till att utstationerade
            arbetstagare i Sverige får de arbets- och anställningsvillkor
            som de har rätt till enligt Sveriges lagar och kollektivavtal.
            Utstationeringsregistret utgör således en viktig administrativ
            kontrollfunktion för att möjliggöra kontroll över efterlevnaden
            av utstationeringslagen och gällande svensk rätt för utländska
            arbetstagare som arbetar tillfälligt i Sverige (Arbetsmiljöverket
            2021: Helårsrapport 2020 – Register för företag som utstationerar
            arbetstagare i Sverige).
          </p>
          <p xml:id="i-JbttmBdqz4sJQwuQz8mvkr">
            Arbetsmiljöverket har under de senaste åren fått en mängd nya
            uppdrag, bl.a. vad gäller utstationering. Anslagen till myndigheten
            har dock inte höjts i samma utsträck­ning. Enligt fackliga företrädare
            saknar Arbetsmiljöverket såväl resurser som möjlig­heter att hantera
            utstationeringsregistret på lämpligt sätt. Enligt de fackliga
            företrädarna bör Skatteverket ta över ansvaret för registret.
            Skatteverket har dels mer resurser att administrera registret,
            dels bättre möjligheter att samköra väsentliga uppgifter i registret
            med relevanta uppgifter hos myndigheten. Skatteverket skulle,
            i samband med att myndigheten tar över ansvaret för utstationeringsregistret,
            även kunna ges i uppdrag att samköra företagens personalliggare
            med företagens redovisning av skatteuppgifter på individnivå i
            syfte att stävja fusk. Vänsterpartiet anser att det är ett bra
            förslag. Arbets­miljöverket bör dock även fortsättningsvis ha
            tillsyn över delar av utstationerings­lagstiftningen och samarbeta
            med Skatteverket kring utstationeringsregistret.
          </p>
          <p xml:id="i-W7H5r4f5txRNFvNY3kHJw9">
            Skatteverket bör få i uppdrag att, i samarbete med Arbetsmiljöverket,
            förvalta och utveckla utstationeringsregistret. Detta bör riksdagen
            ställa sig bakom och ge regeringen till känna.
          </p>
          <p xml:id="i-RYYjYantsM5vNcN8GHbki5">
            Enligt Byggmarknadskommissionen finns det brister i rapporteringen
            till utstatio­neringsregistret, bl.a. vad gäller kraven på att
            företagen faktiskt anmäler de arbetsplatser där de är verksamma,
            omfattningen på utstationeringen och arbetstagarnas nationalitet.
            Byggmarknadskommissionen anser därför att Arbetsmiljöverket måste
            intensifiera sin tillsyn över att anmälningar sker till utstationeringsregistret
            och att anmälningarna är korrekta. Dessutom bör uppdragsgivare
            till utstationerande företag ta sitt ansvar för att anmälningar
            görs (Byggmarknadskommissionen 2022: Från svart till vitt. Vänd
            den osunda utvecklingen i byggbranschen, s. 13). Vänsterpartiet
            delar Byggmarknads­kommissionens uppfattning.
          </p>
          <p xml:id="i-TNs8dEVKegoyrovA39o1PG">
            Regeringen bör ge Arbetsmiljöverket i uppdrag att intensifiera
            sin tillsyn över utstationeringsregistret i enlighet med Byggmarknadskommissionens
            förslag. Detta bör riksdagen ställa sig bakom och ge regeringen
            till känna.
          </p>
          <head xml:id="i-2LemkYFPC1H5PX2z2imP9j" type="h1">
            8 Motverka fusk inom rotsektorn
          </head>
          <p xml:id="i-5Tuja8vBuqaY1K9cCPeD7y">
            I dag finns möjligheter till skatteavdrag för kostnader vid renovering,
            ombyggnad och tillbyggnad i egna hem och bostadsrättslägenheter
            (s.k. rottjänster). Ett av syftena med rotavdraget är att minska
            svartarbete. Enligt flera rapporter är dock svartarbete vanligt
            förekommande inom rotsektorn. Bland annat förekommer fusk med
            löner och sociala avgifter. För att motverka detta behöver regelverket
            stramas upp.
          </p>
          <p xml:id="i-7XLkmm6Tt1MohvBT9ut4qL">
            Det finns i dag krav på elektroniska personalliggare på byggarbetsplatser.
            Från detta krav är den småskaliga byggverksamheten, såsom rotföretag,
            undantagen. Byggmarknads­kommissionen föreslår att det införs
            krav på att elektroniska personalliggare används vid en byggtjänst
            för vilken man ansöker om rotavdrag (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 14). Vänsterpartiet anser att det är ett bra förslag.
          </p>
          <p xml:id="i-8ZwdH3dTrCWHJoNtYt7qKV">
            Krav på elektroniska personalliggare bör införas för företag
            som utför byggtjänster med rotavdrag. Detta bör riksdagen ställa
            sig bakom och ge regeringen till känna.
          </p>
          <p xml:id="i-P42QXLoBV8uF14CBteVsZ2">
            Företag som utför arbete med rotavdrag ska anmäla avdraget för
            utbetalning till Skatteverket. Denna anmälan innehåller bara uppgifter
            om omfattningen på avdraget, vem som varit uppdragsgivare samt
            vilken fastighet det gäller. Byggföretaget behöver inte uppge
            vem eller vilka som utfört arbetet. Byggmarknadskommissionen föreslår
            att ett företag som begär en utbetalning från Skatteverket inom
            ramen för rotsystemet även ska lämna uppgift om vilka arbetstagare
            som har utfört arbetet. Det skulle ge Skatteverket bättre förutsättningar
            att upptäcka fall där svart arbetskraft använts i samband med
            en rottjänst. Kunden ska, enligt Byggmarknadskommissionen, kunna
            drabbas av utebliven subvention om svart arbetskraft har använts
            och kunden inte har gjort tillräckligt för att kontrollera att
            företaget följer gällande regelverk (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 14). Vänsterpartiet delar Byggmarknadskommissionens uppfattning.
          </p>
          <p xml:id="i-KdQt15i9nhYps13FSTMn9Y">
            Företag som begär en utbetalning från Skatteverket inom ramen
            för rotsystemet ska även lämna uppgift om vilka arbetstagare som
            har utfört arbetet. Detta bör riksdagen ställa sig bakom och ge
            regeringen till känna.
          </p>
          <head xml:id="i-NQsjkbFu9UcMJ3nZUet1LE" type="h1">
            9 Förbättrad kontroll av underentreprenörer
          </head>
          <p xml:id="i-9egqtSvcmSurFqKpq7YcDB">
            Inom bygg- och anläggningsbranschen tar huvudentreprenören ofta
            in flera led av underentreprenörer, vilket leder till långa, komplicerade
            underentreprenörskedjor. Detta skapar problem vad gäller samordning
            och kontroll. Ofta finns omfattande brister vad gäller arbetsmiljö,
            arbetsvillkor och löner ju längre ner i underentreprenörskedjorna
            man kommer. För att skapa bättre samordning och kontroll kring
            underentreprenörer i bygg­sektorn drev Byggnads, efter hårda strider
            med dåvarande Byggindustrin, igenom ett s.k. huvudentreprenörsansvar
            i Byggnads kollektivavtal 2014. Från den 1 januari 2015 gäller
            huvudentreprenörsansvaret. Det innebär att huvudentreprenören
            är ansvarig för att se till att alla regler och avtal följs på
            ett bygge, även av underentreprenörer.
          </p>
          <p xml:id="i-TekgQ8urjfFzMBeBw4KSvZ">
            2018 lade S-MP-regeringen fram en proposition om att införa ett
            lagstadgat entre­prenörsansvar för bygg- och anläggningsbranschen.
            I propositionen föreslogs en ny lag om entreprenörsansvar för
            lönefordringar. Förslaget innebar i huvudsak att en arbetstagare
            som inte får lön av sin arbetsgivare för arbete i en bygg- eller
            anläggningsentreprenad ska kunna få betalt från en annan entreprenör
            i entreprenadkedjan (prop. 2017/18:214). Propositionen antogs
            av riksdagen. Lagen (2018:1472) om entreprenörsansvar för löne­fordringar
            (entreprenörsansvarslagen) trädde i kraft den 1 januari 2019.
          </p>
          <p xml:id="i-K9zzVDMYo6JvB45QyRzsmL">
            En statlig utredning har haft i uppdrag att utvärdera om lagen
            fått avsedd effekt och bedöma om det finns behov av förändringar
            i lagen. Utredningen har även övervägt om entreprenörsansvaret
            – som i dag endast gäller i bygg- och anläggningsverksamhet –
            bör utvidgas till att omfatta fler branscher som har problem med
            arbetslivskriminalitet och där långa kedjor av underentreprenörer
            är vanligt förekommande. Utredningen konstaterar att lagen är
            ett ”effektivt verktyg för arbetstagarorganisationer” och att
            lagen ”sannolikt bidragit till mer ordning och reda” (SOU 2023:26,
            s. 12). Utredningen bedömer att entreprenörsansvaret inte bör
            utvidgas till andra branscher, trots uppenbara problem. Utredningen
            har vidare övervägt om också beställaren av en bygg- eller anläggnings­entreprenad
            bör ha ett ansvar enligt lagen (ett s.k. beställaransvar), men
            drar slutsatsen att konsekvenserna är svårbedömda och mervärdet
            begränsat (SOU 2023:26, s. 14 f.). Vänsterpartiet delar inte utredningens
            uppfattning. Vi anser att entreprenörsansvaret bör utvidgas till
            andra branscher och att även beställaren bör ha ett ansvar. Vi
            avser att ta del av remissvaren och återkomma med förslag på området
            under mandatperioden.
          </p>
          <p xml:id="i-FrDL5m9HStka6bmFrKXsTP">
            Det kollektivavtalade och lagstadgade entreprenörsansvaret har
            gett Byggnads bra verktyg att kontrollera att underentreprenörer
            följer de regler och avtal som gäller. Exempelvis kan fackliga
            företrädare begära ut listor över de underentreprenörer som verkar
            på en arbetsplats. Enligt företrädare för Byggnads finns dock
            en del brister och begränsningar i nuvarande lagstiftning som
            försvårar fackets kontroll av underentrepre­nörerna. Exempelvis
            får listorna över underentreprenörer endast ges till de personer
            som tydligt utsetts till mottagare av informationen, såsom ombudsmän
            eller andra företrädare på regional nivå. Det försvårar arbetet
            för de lokalt fackligt förtroendevalda som finns på arbetsplatsen.
            De har rimligen störst behov av att få kännedom om vilka underentre­prenörer
            som finns på arbetsplatsen och bör därmed kunna begära ut listor
            över de underentreprenörer som verkar på bygget. De fackligt förtroendevalda
            hos huvudentrepre­nören på en arbetsplats bör även kunna agera
            för arbetstagare som är underentreprenörer eller underentreprenör
            till densamme. Det kan de lokalt fackligt förtroendevalda inte
            göra enligt nuvarande lagstiftning och avtal.
          </p>
          <p xml:id="i-LErfZEAdjHFHSdGpRfybQp">
            Förtroendemannalagen, å ena sidan, utformades i en tid då problemet
            med splittrade entreprenader och långa underentreprenörskedjor
            inte förekom på svensk arbetsmarknad. Lagen om entreprenörsansvar
            för lönefordringar, å andra sidan, har uppenbarligen inte utformats
            på ett ändamålsenligt sätt.
          </p>
          <p xml:id="i-Sznn9FA4AaJG5ibNq1dYRf">
            För att ge de lokalt fackligt förtroendevalda hos huvudentreprenören
            möjlighet att dels begära ut listor över de underentreprenörer
            som verkar på en arbetsplats, dels agera i lägen med komplicerade
            entreprenörskedjor bör förtroendemannalagen och lagen om entreprenörsansvar
            för lönefordringar ses över.
          </p>
          <p xml:id="i-LaM9hngpY4yHy5eMN9LJDZ">
            Vad som ovan anförts om att se över förtroendemannalagen och
            lagen om entreprenörsansvar för lönefordringar bör riksdagen ställa
            sig bakom och ge regeringen till känna.
          </p>
          <head xml:id="i-Y7WBeq7Pr4fzovmpNYmfB1" type="h1">
            10 Lagstiftning mot lönestöld
          </head>
          <p xml:id="i-KTrqfw1b1WjHawRBKvoSYQ">
            Om en anställd inte får den lön som arbetsgivaren har utlovat
            kan arbetstagaren vända sig till domstol och kräva att få lönen
            utbetald. Arbetsgivaren kan, enligt nuvarande lagstiftning, tvingas
            att betala det den är skyldig arbetstagaren men döms inte för
            något brott. Om arbetsgivaren inte kan betala går staten in och
            ersätter arbetstagaren via den statliga lönegarantin.
          </p>
          <p xml:id="i-PH6CgQSsMG2QqngShcsDDz">
            Det faktum att det inte är straffbart för arbetsgivare att undanhålla
            lön för arbets­tagare medför flera problem. För det första sänder
            det en signal till oseriösa arbetsgivare att det inte får några
            konsekvenser om man håller inne med de anställdas lön. Oseriösa
            arbetsgivare kan därmed fortsätta med detta agerande utan påföljd.
            För det andra skapar det stora problem i form av vräkningar, skuldsättning
            och fattigdom för de arbetstagare som drabbas. Ofta rör det sig
            om migrantarbetare från tredje land eller papperslösa, arbetstagare
            som redan i utgångsläget befinner sig i en utsatt position.
          </p>
          <p xml:id="i-MrBdFwjX55kt84vpKEuSp4">
            I Norge infördes 2022 en lag om ”lønnstyveri”, vilket kan översättas
            till lönestöld. Enligt den norska lagstiftningen är det, under
            vissa förutsättningar, straffbart att undanhålla eller att återkräva
            lön (SOU 2022:36, s. 210). En arbetsgivare som håller inne en
            arbetstagares lön riskerar upp till sex års fängelse (Jeppson
            2021: Grannländers arbete mot arbetslivskriminalitet inom bygg-
            och anläggningssektorn. En underlagsrapport till Byggmarknadskommissionen,
            s. 43).
          </p>
          <p xml:id="i-TzZuhHpr59PkqDugJs287s">
            Enligt företrädare för Solidariska byggare, en del av Syndikalisterna
            (SAC) som organiserar och bl.a. bistår migrantarbetare som drabbats
            av lönestöld, är fenomenet vanligt förkommande på svensk arbetsmarknad
            – i synnerhet inom bygg- och anlägg­ningsbranschen. En lag om
            lönestöld liknande den norska skulle motverka att oseriösa arbetsgivare
            ägnar sig åt lönestöld.
          </p>
          <p xml:id="i-XHYF3muyZvGFXrpQgyYc6Y">
            Regeringen bör återkomma med förslag om lagstiftning mot lönestöld
            i linje med den norska lagstiftningen. Detta bör riksdagen ställa
            sig bakom och ge regeringen till känna.
          </p>
          <head xml:id="i-8fvTUkt8fBjQPfeP78r1oR" type="h1">
            11 Bättre regelverk vid offentlig upphandling
          </head>
          <head xml:id="i-AtmadVHZomVuPEGhceV6Vq" type="h1">
            Offentliga verksamheter i Sverige upphandlar varor och tjänster
            till ett värde av drygt
          </head>
          <p xml:id="i-CidVcVFKCfFruSw5AaaJTe">
            800 miljarder kronor årligen. Det motsvarar nästan en sjättedel
            av Sveriges BNP (Upphandlingsmyndigheten 2023: Nationella upphandlingsrapporten
            2023). Vänster­partiet anser att det ska råda ordning och reda
            vid offentlig upphandling. Arbetstagare som arbetar inom offentligt
            finansierade verksamheter som upphandlas ska garanteras schysta
            löner och villkor. Skattemedel ska inte gå till företag som dumpar
            löner och arbetsvillkor.
          </p>
          <p xml:id="i-KQ3SJVRe4YPtnCMmyx35Bu">
            I dag finns stora problem med hur offentlig upphandling tillämpas.
            Alltför ofta är lägsta pris vägledande, vilket leder till att
            oseriösa företag vinner upphandlingar genom att hålla priserna
            nere på bekostnad av en god arbetsmiljö och rimliga arbetsvillkor.
            De krav som ställs följs alltför sällan upp.
          </p>
          <p xml:id="i-AE6StM8E88trDG5uofwzs4">
            Efter valet 2014 slöt Vänsterpartiet en överenskommelse med Socialdemokraterna
            och Miljöpartiet. En av punkterna handlade om att få bort social
            dumpning i offentlig upphandling. Den delen av överenskommelsen
            resulterade i proposition 2015/16:195 Nytt regelverk om upphandling.
            Propositionen antogs av riksdagen med vissa ändringar. Beslutet
            innebär att de upphandlande myndigheterna fr.o.m. den 1 juni 2017,
            vid upp­handlingar över tröskelvärdena, ska ställa särskilda arbetsrättsliga
            villkor, såsom krav på kollektivavtalsenliga villkor vad gäller
            lön, arbetstid och semester, om det är behövligt. Därmed garanteras
            arbetstagarna schysta löner och villkor. På så sätt motverkas
            offent­ligt finansierad lönedumpning och våra gemensamma resurser
            används på ett ansvars­fullt sätt. Vänsterpartiet välkomnar det
            förbättrade regelverket även om vi, i likhet med fackföreningsrörelsen,
            hade velat se hårdare krav i samband med upphandling, däribland
            krav på tjänstepension och försäkring.
          </p>
          <p xml:id="i-G6sGSNNbtxFtVzXK9UZPe4">
            Vänsterpartiet anser att det är hög tid att genomföra förslagen
            i proposition 2015/16:195 fullt ut. I propositionen föreslogs
            att upphandlande myndigheter, utöver möjligheten att ställa krav
            på kollektivavtalsenliga villkor vad gäller lön, arbetstid och
            semester, även skulle få ställa krav på försäkringar, pensioner
            och annan ledighet än semester. Denna del av propositionen avslogs
            av de borgerliga partierna och Sverigedemokraterna. Dess­utom
            begränsades möjligheten att ställa krav på lön, arbetstid och
            semester till upphand­lingar över tröskelvärdena, vilket motsvarar
            en tredjedel av upphandlingarna. För en stor andel av upphandlingarna
            finns det således inte möjlighet att ställa sådana krav. Det skapar
            utrymme för underbudskonkurrens och social dumpning i samband
            med offentlig upphandling. Lagen om offentlig upphandling (LOU)
            bör därför förändras. Arbetsvillkor lägst i nivå med kollektivavtal
            ska gälla vid all offentlig upphandling utan undantag.
          </p>
          <p xml:id="i-5b5TGwPtjuiFR7UoA14Aot">
            Regeringen bör återkomma med förslag om ändringar i LOU så att
            krav på skäliga villkor ska ställas vid behov i alla offentliga
            upphandlingar och att det blir möjligt att vid upphandling ställa
            krav på villkor om pensioner, försäkringar och annan ledighet
            än semester. Detta bör riksdagen ställa sig bakom och ge regeringen
            till känna.
          </p>
          <p xml:id="i-Gc982jdpV9NS1Fd8xxbVHK">
            Ett problem som inte åtgärdats genom det nya regelverket för
            offentlig upphandling är de långa underentreprenörskedjor som
            ofta präglar offentligt upphandlade projekt inom bygg- och anläggningsbranschen.
            Huvudentreprenörer tar ofta in flera led av underentreprenörer,
            vilket leder till långa kedjor av underentreprenörer. Detta kan
            t.ex. innebära stora problem vad gäller samordning och kontroll
            på byggarbetsplatser. Ofta finns omfattande brister vad gäller
            arbetsmiljö och arbetsvillkor ju längre ner i under­entreprenörskedjorna
            man kommer. Svartjobb, skattefusk och låglönekonkurrens är vanligt
            förekommande (Byggnads 2016: Konkurrens på lika villkor). Vänsterpartiet
            kan även konstatera att den lagstiftning om entreprenörsansvar
            för lönefordringar i bygg- och anläggningsbranschen som införts
            inte heller löser dessa problem på ett ändamåls­enligt sätt. Det
            krävs därför ytterligare åtgärder för att skapa ordning och reda
            vid offentlig upphandling.
          </p>
          <p xml:id="i-Dbzyh17oTFmRmCUGXKf7Fp">
            Vi anser att det som huvudregel ska ställas krav på att max två
            led av underentre­prenörer får användas vid offentlig upphandling.
            Därmed skulle möjligheterna till samordning och kontroll stärkas.
            Vi kan i sammanhanget konstatera att den förra regeringen i juni
            2022 tillsatte en utredning med uppdrag att bl.a. analysera de
            rättsliga förutsättningarna för att vid offentlig upphandling
            införa begränsningar av antalet underleverantörsled samt bedöma
            om det finns skäl för en sådan begränsning. Upp­draget ska redovisas
            senast den 31 augusti 2023 (dir. 2022:50). Vänsterpartiet välkomnar
            utredningen och ser fram emot att ta del av utredningens förslag.
            I skrivande stund har utredningen ännu inte presenterat något
            förslag. Enligt vår mening finns det dock ingen anledning att
            invänta utredningen. Problemet med långa underentreprenörs­kedjor
            vid offentlig upphandling är akut och bör åtgärdas i närtid.
          </p>
          <p xml:id="i-EBXVLtmHf49WP9WEJNWCbN">
            Det ska som huvudregel ställas krav på att maximalt två led av
            underentreprenörer får användas vid offentlig upphandling. Detta
            bör riksdagen ställa sig bakom och ge regeringen till känna.
          </p>
          <p xml:id="i-AGtQ7M6PAzJiPEwPXxyGuU">
            Ett annat problem med nuvarande upphandlingslagstiftning uppmärksammades
            av media under sommaren 2021. I samband med Trafikverkets upphandling
            av vakt- och broöppningsfunktionen på Hjulstabron tog en ny entreprenör
            över driften. I samband med övergången till den nya entreprenören
            fick de anställda som erbjöds anställning hos den nya entreprenören
            ett betydligt sämre kollektivavtal och därmed en avsevärt lägre
            lön (Aftonbladet 2021-08-07).
          </p>
          <p xml:id="i-GaWx9H7KNVYoHxWaMUiXw2">
            Detta är ett återkommande problem vid offentliga upphandlingar.
            Grundproblemet är att lagstiftningen gör det möjligt för beställaren
            (i detta fall Trafikverket) att anta det anbud som är det ekonomiskt
            mest fördelaktiga för beställaren, dvs. lägsta möjliga kostnad
            inom ramen för lagstiftningens krav på kollektivavtalsenliga villkor.
            Det innebär att företag som omfattas av kollektivavtal med lägre
            löner och sämre villkor ofta vinner upphandlingar. För de anställda
            innebär detta en successiv lönesänkning i samband med varje ny
            upphandling – en form av statligt sanktionerad lönesänkningspolitik.
          </p>
          <p xml:id="i-WZBtqvCgmLxW63tFnhwfpv">
            För att komma till rätta med detta bör upphandlingslagstiftningen
            ses över. Det ska inte vara möjligt för beställaren att i samband
            med en ny upphandling anta anbud som innebär sänkta löner för
            de anställda. Anställda som vid en ny upphandling ”följer med”
            från en entreprenör till en annan ska garanteras de löner och
            villkor som gällt tidigare. Ett första steg mot förändring bör
            vara ett obligatoriskt krav på anbudsgivarna att redovisa vilken
            personalstyrka och vilka lönenivåer som ligger till grund för
            deras kostnadsberäkningar.
          </p>
          <p xml:id="i-2gSHsvS2rysJcdv3QRvcf5">
            Det bör införas ett obligatoriskt krav på anbudsgivarna att,
            i samband med offentlig upphandling, redovisa vilken personalstyrka
            och vilka lönenivåer som ligger till grund för deras kostnadsberäkningar.
            Detta bör riksdagen ställa sig bakom och ge regeringen till känna.
          </p>
          <p xml:id="i-Sx9XqLpSkN45aatwM32yx7">
            En ytterligare brist i nuvarande upphandlingslagstiftning är
            det faktum att de upp­handlande aktörerna inte behöver hämta in
            synpunkter från relevanta fackförbund i den bransch där upphandlingen
            ska ske. Fackförbunden har i regel god kännedom om branschen och
            de företag som verkar där. Fackförbunden har därmed ofta kunskap
            om vilka företag som är att betrakta som seriösa och vilka som
            inte är det. Om de upp­handlande myndigheterna, inför varje upphandling,
            inhämtade synpunkter från relevanta fackförbund skulle många oseriösa
            företag kunna sållas bort i upphandlingsprocessen. Därmed skulle
            arbetslivskriminalitet inom offentlig upphandling kunna motverkas.
          </p>
          <p xml:id="i-35xPJxusy8hgu96T3wHU9y">
            LO har föreslagit att upphandlande aktörer inför upphandlingsförfarandet
            ska ha en dialog med relevanta fackförbund i den bransch där upphandlingen
            ska ske (LO 2022: Arbetslivskriminalitet. Kampen för ordning och
            reda, s. 22). Vänsterpartiet anser att det är ett bra förslag.
          </p>
          <p xml:id="i-SDHmMcX5pzQiyp6Wb5srUj">
            Upphandlande aktörer ska inför upphandlingsförfarandet ha en
            dialog med relevanta fackförbund i den bransch där upphandlingen
            ska ske. Detta bör riksdagen ställa sig bakom och ge regeringen
            till känna.
          </p>
          <p xml:id="i-EEnqdjguKGRupH1xpJSXch">
            Utöver de problem och brister som nämnts ovan saknas även nationell
            koordinering mellan de upphandlande myndigheterna. Bristen på
            nationell koordinering gör att oseriösa företag som upptäcks i
            en kommun eller region kan fortsätta att bedriva sin verksamhet
            och vinna kontrakt i andra delar av landet. För att komma till
            rätta med dessa problem bör regeringen dels utreda möjligheten
            att upprätta system där samtliga upphandlande myndigheter och
            statliga och kommunala bolag måste delta, dels utreda inrättandet
            av en s.k. svart lista över oseriösa företag.
          </p>
          <p xml:id="i-FQYU8bYM4u5qQfVLatCNLJ">
            Regeringen bör dels utreda möjligheten att upprätta system där
            samtliga upp­handlande myndigheter och statliga och kommunala
            bolag måste delta, dels utreda inrättandet av en s.k. svart lista
            över oseriösa företag. Detta bör riksdagen ställa sig bakom och
            ge regeringen till känna.
          </p>
          <p xml:id="i-NNTCCArXioHAcdStj7u3Q4">
            Vid sidan av ovanstående förslag, som syftar till att skapa ordning
            och reda vid offentlig upphandling, finns det anledning att använda
            upphandlingslagstiftningen för att åstadkomma andra former av
            förbättringar på arbetsmarknaden. Ett sådant exempel är Byggnads
            förslag om att införa krav på att ta in lärlingar vid offentlig
            upphandling. Enligt Byggnads är det brist på lärlingsplatser inom
            bygg- och anläggningssektorn. En bidragande orsak är de många
            utländska företag som vinner offentliga kontrakt och i regel inte
            erbjuder några lärlingsplatser för svenska lärlingar. I förlängningen
            hotas till­växten av framtida bygg- och anläggningsarbetare i
            Sverige, vilket i sin tur påverkar möjligheten att bygga de bostäder
            och den infrastruktur som behövs. Här bör det offent­liga ta ansvar
            och ställa krav i samband med offentlig upphandling. För att säkerställa
            att ungdomar i Sverige ges möjlighet att genomgå lärlingsutbildning
            bör det införas krav på att ta in lärlingar vid offentlig upphandling.
            Lärlingsklausuler vid offentlig upphandling har tidigare införts
            på lokal nivå i Skellefteå (Byggnads 2022: Politik för oss som
            bygger Sverige. Byggnads prioriterade valfrågor 2022). Nyligen
            föreslog den norska regeringen en skärpning i regelverken för
            offentlig upphandling för att öka antalet lärlingsplatser i alla
            offentligfinansierade projekt. Vänsterpartiet anser att det är
            ett bra förslag som bör genomföras i Sverige.
          </p>
          <p xml:id="i-6tX1xUThUqfVmqNRhpwFmM">
            Regeringen bör återkomma med förslag om att införa krav på att
            ta in lärlingar (s.k. lärlingsklausuler) vid offentlig upphandling.
            Detta bör riksdagen ställa sig bakom och ge regeringen till känna.
          </p>
          <head xml:id="i-Xuhuf4RsUHp7jSoRf5SkXL" type="h1">
            12 Ett rättvist system för arbetskraftsinvandring
          </head>
          <p xml:id="i-7CNCZYbyxL7qc8eZdxjifC">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket såväl för den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper och nya kontaktytor skapas. Om arbetskraftsinvandringen
            även framgent ska bidra positivt för arbetstagaren, arbetsgivaren
            och hela samhället måste det finnas garantier för att de som invandrar
            inte utnyttjas och inte heller används för att dumpa löne- och
            arbetsvillkoren på den svenska arbetsmark­naden. Det kräver ett
            rättvist system för arbetskraftsinvandring.
          </p>
          <p xml:id="i-4U6Yzn7pLxC8yNqQCxPvZb">
            Nuvarande system för arbetskraftsinvandring, som infördes av
            alliansregeringen och Miljöpartiet 2008, är riggat för att arbetsgivare
            ska kunna ta hit lågbetald arbetskraft. Det har lett till lönedumpning,
            utnyttjande och osund konkurrens. Det är hög tid att införa ett
            rättvist system för arbetskraftsinvandring.
          </p>
          <p xml:id="i-BDQnUwKbEpJTYpELzNxntN">
            Under den förra mandatperioden vidtogs flera åtgärder för att
            förändra systemet för arbetskraftsinvandring. I februari 2020
            tillsatte S-MP-regeringen en utredning med uppdrag att bl.a. ta
            ställning till hur en ny grund för uppehållstillstånd ska utformas
            för att göra det lättare för högkvalificerade att arbeta i Sverige
            samt överväga åtgärder för att motverka s.k. kompetensutvisningar
            och utnyttjande av arbetskraftsinvandrare. En utgångspunkt för
            utredningen var att värna dagens system för arbetskraftsinvandring,
            dvs. det system som infördes av alliansregeringen och Miljöpartiet
            2008 (dir. 2020:8).
          </p>
          <p xml:id="i-MmwSoGMYT4sYFtFXNxvxHJ">
            Vänsterpartiet välkomnade utredningen men framhöll, i likhet
            med Moderaterna och Kristdemokraterna, att utredningen borde ges
            ett bredare uppdrag för att komma till rätta med de problem som
            nuvarande system för arbetskraftsinvandring präglas av. Vänster­partiet
            träffade därefter en överenskommelse med Moderaterna och Kristdemokraterna
            om hur systemet för arbetskraftsinvandring bör förändras. Mot
            bakgrund av överens­kommelsen väckte Vänsterpartiet, Moderaterna
            och Kristdemokraterna därefter ett utskottsinitiativ i socialförsäkringsutskottet
            med förslag om att regeringen senast den 1 maj 2020 skulle besluta
            om nya direktiv för utredningen (bet. 2019/20:SfU25). Riksdagen
            ställde sig bakom utskottsinitiativet och i juni fattade regeringen
            beslut om tilläggsdirektiv i enlighet med riksdagens beslut (dir.
            2020:69).
          </p>
          <p xml:id="i-4uF2zRmw86WFiJzfNjMxeT">
            I januari 2021 presenterade utredningen delbetänkandet Ett förbättrat
            system för arbetskraftsinvandring (SOU 2021:5). I oktober 2021
            presenterade utredningen sitt slutbetänkande Ett förbättrat system
            mot arbetskraftsexploatering m.m. (SOU 2021:88). Betänkandena
            innehåller många förslag som, om de genomförs, skulle förbättra
            systemet för arbetskraftsinvandring och motverka arbetskraftsexploatering.
          </p>
          <p xml:id="i-Nq2dkNLpa9v5tmyCqnKpnN">
            Under 2022 lade S-regeringen fram två propositioner med förslag
            från utredningen om arbetskraftsinvandring: proposition 2021/22:134
            Skärpta och förbättrade regler om arbetskraftsinvandring och proposition
            2021/22:284 Ett höjt försörjningskrav för arbetskraftsinvandrare.
            Vänsterpartiet ställde sig bakom vissa av regeringens förslag,
            avvisade vissa förslag och lade fram egna förslag som enligt vår
            mening krävs för att åstadkomma ett rättvist system för arbetskraftsinvandring
            (mot. 2021/22:4437 och mot. 2021/22:15).
          </p>
          <p xml:id="i-VPdkQaRfDKz8WNG2XuL5zZ">
            Vänsterpartiet har länge krävt att de villkor som erbjuds den
            som arbetskraftsinvandrar till Sverige ska vara juridiskt bindande.
            Det är en viktig ordning för att stäva utnyttjande och fusk. Vi
            bedömer att regeringens förslag i proposition 2021/22:134 lever
            upp till vårt krav om juridiskt bindande anställningserbjudande
            eller anställningsavtal i och med att arbetstillståndet ska baseras
            på ett av båda parter ingånget anställningsavtal med lön och villkor
            i nivå med kollektivavtal och branschpraxis (mot. 2021/22:4437).
            Vänsterpartiet förutsätter att kravet på anställningsavtal vid
            ansökan om arbetstillstånd, som trädde i kraft den 1 juni 2022,
            följs upp för att se om lagändringen har gett avsedd effekt. Utöver
            detta har inget av våra övriga huvudkrav tillmötesgåtts genom
            de lagändringar som genomförts.
          </p>
          <p xml:id="i-BZeH5WL7995amUm3yiqHro">
            Vänsterpartiets övriga huvudkrav för ett rättvist system för
            arbetskraftsinvandring ligger fast. Vi väljer därför att återigen
            lyfta fram våra förslag kring hur ett sådant system ska utformas.
            Våra huvudkrav på förändringar i lagstiftningen avseende arbetskraftsinvandring
            är följande:
          </p>
          <list xml:id="i-6vocVxdq1c4kMGJMeKa3DA" style="ul">
            <item xml:id="i-AUNYHYPomqqv77K85asAJa">
              Återinför den myndighetsbaserade arbetsmarknadsprövningen. Frågan
              om brist och påföljande arbetskraftsbehov ska prövas av Arbetsförmedlingen,
              i samråd med arbetsmarknadens parter. Arbetstillstånd ska endast
              ges till de branscher där det råder arbetskraftsbrist.
            </item>
            <item xml:id="i-DN7wEC3FbKhRkVdCkxUAxb">
              Heltidsanställning som krav för arbetstillstånd.
            </item>
            <item xml:id="i-MuaGtM6HjznWrRZXNPJiNB">
              Vandelsprövning av arbetsgivare som söker arbetstillstånd för
              utländska arbetstagare innan arbetstillstånd beviljas.
            </item>
            <item xml:id="i-WJtPojG7nUsibcFxH1m8Jj">
              Arbetskraftsinvandrare som träder fram och berättar om missförhållanden
              hos arbetsgivaren ska få stanna i Sverige tillståndstiden ut och
              ges möjlighet att söka en ny anställning.
            </item>
            <item xml:id="i-6jLV4xsgDNFf6toMvqdofr">
              Straff för arbetsgivare som utnyttjar arbetskraftsinvandrare
              och skadestånd till den arbetstagare som drabbas.
            </item>
          </list>
          <p xml:id="i-8U5HdrDDirBenYTLaUPVV4">
            Vad som ovan anförts om hur ett rättvist system för arbetskraftsinvandring
            ska utformas bör riksdagen ställa sig bakom och ge regeringen
            till känna.
          </p>
          <p xml:id="i-9DhwK89QF4nr3oQjeNor22">
            Enligt vår mening behöver ovanstående krav genomföras för att
            åstadkomma ett rättvist system för arbetskraftsinvandring. De
            förändringar av lagstiftningen som den förra regeringen genomförde
            är otillräckliga.
          </p>
          <p xml:id="i-HPAtvHEmnhHnGK4T3HGym5">
            Vi kan konstatera att högerregeringen avser att skärpa villkoren
            för arbetskrafts­invandring, bl.a. genom högre inkomstkrav och
            förbud mot spårbyte för att motverka fusk. I februari 2023 beslutade
            regeringen om tilläggsdirektiv till Utredningen om en behovsprövad
            arbetskraftinvandring (JU 2022:11). Enligt tilläggsdirektivet
            ska utredaren inte fullfölja uppdraget att föreslå ett nytt och
            effektivt system för arbetsmarknads­prövning. Utredaren ska i
            stället ta fram förslag på åtgärder som ”skärper villkoren för
            arbetskraftsinvandring” bl.a. genom att ”föreslå regleringar som
            innebär att det ska krävas en heltäckande sjukförsäkring avseende
            hälso- och sjukvård och en viss lönenivå för att beviljas arbetstillstånd,
            men med möjlighet att föreskriva om ett lägre lönekrav för enskilda
            yrkesgrupper samt att vissa yrkesgrupper ska kunna exkluderas
            från möjligheten att beviljas arbetstillstånd.” Uppdraget ska
            redovisas senast den 31 januari 2024 (dir. 2023:25). Vänsterpartiet
            är kritiskt till regeringens tilläggsdirektiv och menar att utredningens
            ursprungliga uppdrag – att föreslå ett nytt och effektivt system
            för arbetsmarknadsprövning – borde ha fullföljts.
          </p>
          <p xml:id="i-8B6ZUyAivEy31BBvbw4Vsu">
            I maj 2023 remitterade regeringen en promemoria där det föreslås
            att en arbetskrafts­invandrare – för att kunna beviljas ett arbetstillstånd
            – ska ha en lön som uppgår till minst 80 procent av medianlönen.
            Det innebär ett försörjningskrav på 26 560 kronor per månad. Förordningsändringen,
            som följer av proposition 2021/22:284, föreslås träda i kraft
            den 1 oktober 2023. Vänsterpartiet är kritiskt till regeringens
            förslag. Oseriösa arbetsgivare kommer även fortsättningsvis att
            kunna exploatera arbetskraftsinvandrare genom att utlova en viss
            lönenivå och därefter erbjuda en helt annan när arbetskraftsinvandraren
            väl kommer till Sverige och börjar jobba. Med regeringens förslag
            försvåras dessutom rekrytering och möjligheterna att klara kompetensbehoven
            i t.ex. välfärden. För att komma till rätta med utnyttjandet av
            arbetskraftsinvandrare på svensk arbetsmarknad krävs helt andra
            åtgärder. Vi kan konstatera att såväl Saco som TCO avstyrker promemorians
            förslag i sin helhet.
          </p>
          <p xml:id="i-77W36xVtq3HdUwTMKr3KcY">
            Vi menar att det behövs andra skärpningar av lagstiftningen för
            att skapa ett rättvist system för arbetskraftsinvandring. Fokus
            ska ligga på att motverka utnyttjande och exploatering – inte
            på att begränsa invandringen till Sverige och göra det svårare
            för dem som har sökt sig till vårt land. Det ska vara arbetsmarknadens
            behov som ska styra arbetskraftsinvandringen – inte högerregeringens
            behov av att minska invandringen. Vi avser att återkomma när högerregeringen
            lägger fram konkreta förslag i riksdagen.
          </p>
        </div>
        <div xml:id="i-CXhzs7XCS3YBuc1LcKiiVk" type="signatureBlock">
          <list xml:id="i-78Qj9RUvewe3XpfRoecR2j">
            <item xml:id="i-LVyaz3ffHqPzypqyRHUqur" who="i-Yam9ii4K4HfneDbj5TzDJY" type="signature">
              Ciczie Weidby (V)
            </item>
            <item xml:id="i-Hx9bTuP1NojKVkPVvkTPHr" who="i-TxLwXp3MJemR8iGdYER2aZ" type="signature">
              Ali Esbati (V)
            </item>
            <item xml:id="i-YRqtWJYQzif13eWZMsautF" who="i-Srv2XCR7hGVyZ66wLkW6ad" type="signature">
              Lorena Delgado Varas (V)
            </item>
            <item xml:id="i-eLNiH5akqHHibNw6UPzkS" who="i-TpcaF4RFviyytGA8rW5Jer" type="signature">
              Samuel Gonzalez Westling (V)
            </item>
            <item xml:id="i-3ChPGY2UuUruVXJH7XwHEo" who="i-JZgLiagTc1Uwgw1yzLWrSS" type="signature">
              Birger Lahti (V)
            </item>
            <item xml:id="i-CppjbXZwy42SPvb6zKiAc3" who="i-L3t2URPAv9iLWgdCvbz7Uv" type="signature">
              Ilona Szatmári Waldau (V)
            </item>
          </list>
        </div>
      </div>
    </body>
  </text>
</TEI>
