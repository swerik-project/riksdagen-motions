<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201415-SfU-00082">
  <teiHeader>
    <fileDesc>
      <titleStmt>
        <title>Flykting- och migrationspolitik</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2014/15:82 av Jonas Sjöstedt m.fl. (V)</title>
          <idno type="rdwebb">H20282</idno>
          <rs type="number">82</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H20282/text</ref>
          <ref type="dokument_url_html">http://data.riksdagen.se/dokument/H20282</ref>
          <ref type="dokumentstatus_url_xml">http://data.riksdagen.se/dokumentstatus/H20282</ref>
          <ref type="docx">http://data.riksdagen.se/fil/F596F1CD-1620-4C0F-8B56-A3C6F49AD7BA</ref>
          <ref type="pdf">http://data.riksdagen.se/fil/FF8F6E34-58B1-40CC-BC7B-1865AC934984</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-EGAsaxAXcg7dsHFppKAwcp" type="signed"/>
        <correspContext corresp="i-EGAsaxAXcg7dsHFppKAwcp">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-WjgeYy5RFWngMB9NwFvFEY"/>
        </correspContext>
        <correspAction xml:id="i-Xyrhy3mQSqE2YZCMFEPASp" type="submitted">
          <date when="2014-10-24"/>
          <time when="14:01:29"/>
        </correspAction>
        <correspAction xml:id="i-SbMjzi2mQ3EEpyVzozFoqB" type="reviewed">
          <date when="2014-10-24"/>
          <time when="15:49:53"/>
        </correspAction>
        <correspAction xml:id="i-KaWHCkjJEq8yTRR6sKgXHb" type="referred">
          <date when="2014-11-12"/>
        </correspAction>
        <correspAction xml:id="i-CjVaGDX6gBf6vcjDCG91Fa" type="assigned">
          <date when="2018-04-27"/>
          <time when="15:46:19"/>
        </correspAction>
        <correspContext corresp="i-CjVaGDX6gBf6vcjDCG91Fa">
          <ref type="assignedTo">Socialförsäkringsutskottet</ref>
        </correspContext>
        <correspAction xml:id="i-VsaxuaN14gNYUG3V1g6NZc" type="behandlas_i"/>
        <correspContext corresp="i-VsaxuaN14gNYUG3V1g6NZc">
          <ref type="uppgift">2014/15:JuU16</ref>
          <ref type="ref_dok_id">H201JuU16</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">JuU16</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WapbyNcriBxHXPFD8ZrubV" type="behandlas_i"/>
        <correspContext corresp="i-WapbyNcriBxHXPFD8ZrubV">
          <ref type="uppgift">2014/15:SfU4</ref>
          <ref type="ref_dok_id">H201SfU4</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SfU4</ref>
          <ref type="ref_dok_titel">Utgiftsområde 8 Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9jJQ266Si3rt8bnu2jjFwP" type="behandlas_i"/>
        <correspContext corresp="i-9jJQ266Si3rt8bnu2jjFwP">
          <ref type="uppgift">2014/15:SfU11</ref>
          <ref type="ref_dok_id">H201SfU11</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SfU11</ref>
          <ref type="ref_dok_titel">Migration</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FVASSyu7Q1Ka1ph9AqxB3Y" type="behandlas_i"/>
        <correspContext corresp="i-FVASSyu7Q1Ka1ph9AqxB3Y">
          <ref type="uppgift">2014/15:SfU12</ref>
          <ref type="ref_dok_id">H201SfU12</ref>
          <ref type="ref_dok_typ">bet</ref>
          <ref type="ref_dok_rm">2014/15</ref>
          <ref type="ref_dok_bet">SfU12</ref>
          <ref type="ref_dok_titel">Anhöriginvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6StbkxNmey7xmKjah24XzV" type="motHeader">
        <div xml:id="i-EEAMk6CwHCnLoQY3xv6ED" type="motTitle">
          Motion till riksdagen 2014/15:82 av Jonas Sjöstedt m.fl. (V)
          Flykting- och migrationspolitik
        </div>
      </div>
      <div xml:id="i-PmcpTGWUxigya839h69otj" type="motBody">
        <div xml:id="i-Em446Z5WUiokF3ocmFJhBU" type="TOC">
          <head xml:id="i-9rENWZF7zi9EdLpCHQ6UKH">
            1Innehållsförteckning
          </head>
          <list xml:id="i-LcBwTyAA6NzK7sjofgBbaW">
            <item xml:id="i-9zbxQRU6eSN9dDA3FmmLMx" style="indent-level: 1">
              2Förslag till riksdagsbeslut
            </item>
            <item xml:id="i-8MdV1huAgXYtVAoNEthjk3" style="indent-level: 1">
              3Inledning
            </item>
            <item xml:id="i-CzJmzGgohZeZTGFTkqsGHp" style="indent-level: 1">
              4Varför drivs människor på flykt?
            </item>
            <item xml:id="i-31YJZSud7zaMvSbTJyoj7u" style="indent-level: 1">
              5Riktiga flyktingar?
            </item>
            <item xml:id="i-Lvhea7isg23izXu8QER6cU" style="indent-level: 1">
              6Utvecklingen i Europeiska unionen
            </item>
            <item xml:id="i-EJ8PezJURdVbBcUbUH9EkW" style="indent-level: 2">
              6.1Militariseringen av kontrollen av EU:s yttre gränser
            </item>
            <item xml:id="i-8qAuzwC9MtEwKo4sL8RUa7" style="indent-level: 2">
              6.2Återtagandeavtal
            </item>
            <item xml:id="i-JeSEW6W7gLbLFQ5Bs3oFZx" style="indent-level: 2">
              6.3Dublinförordningen
            </item>
            <item xml:id="i-M7vBuQvuJTDE2HChM218ew" style="indent-level: 2">
              6.4Visumkrav som medel att utestänga flyktingar
            </item>
            <item xml:id="i-MWdBweDBEP9J4Wsm6jsAKj" style="indent-level: 1">
              7Den svenska utlänningslagstiftningen
            </item>
            <item xml:id="i-QDLkXaVeFzEEkzJAFnYzF1" style="indent-level: 2">
              7.1Översyn av tvåårsregeln
            </item>
            <item xml:id="i-D2QzH7Tbq7P2cwmanQ8U5h" style="indent-level: 2">
              7.2Familjeåterförening
            </item>
            <item xml:id="i-553vwPVZYniUhXhRBmjRqf" style="indent-level: 2">
              7.3Anhöriginvandringen
            </item>
            <item xml:id="i-GccMGgMC9BdufF8mci8rRw" style="indent-level: 2">
              7.4Förföljelse på grund av kön, sexuell läggning och könsidentitet
            </item>
            <item xml:id="i-V128XGWXKiKdg82PwWVaMN" style="indent-level: 2">
              7.5Konventionsflyktingar
            </item>
            <item xml:id="i-5yfSat9j7g8ftz7Z3cr2hh" style="indent-level: 2">
              7.6Bestämmelsen om väpnad konflikt
            </item>
            <item xml:id="i-DTnvfDcd9V251WRx6ex4dZ" style="indent-level: 2">
              7.7Återtagandeavtal som slutits av Sverige
            </item>
            <item xml:id="i-F1DgrucWHg8BBpjc3u3HG1" style="indent-level: 2">
              7.8Bevisbördan och utredningsbördan beträffande tortyr
            </item>
            <item xml:id="i-8DNzVZFMjYzBpa4hmkkFgB" style="indent-level: 2">
              7.9Ny lag om särskilt ömmande omständigheter
            </item>
            <item xml:id="i-2i7ZTECVwrdHQTLKJo1gdd" style="indent-level: 2">
              7.10Verkställighetshinder
            </item>
            <item xml:id="i-DwdZ3Yc9spMwptxa6sGP1p" style="indent-level: 2">
              7.11Rätten till muntlig förhandling
            </item>
            <item xml:id="i-NYdKZXgpTGPJCcfoudPxX3" style="indent-level: 2">
              7.12Rätt att överklaga beslut om avslag på ansökan om främlingspass
            </item>
            <item xml:id="i-89YwgV2iyHKiMTWhDkB3JN" style="indent-level: 2">
              7.13Ändringsdispens
            </item>
            <item xml:id="i-AXpeCWUMD1fCK1DEAHedL1" style="indent-level: 2">
              7.14Illegal vistelse
            </item>
            <item xml:id="i-6jADhHXR5dBsqbjYT3xaBE" style="indent-level: 2">
              7.15Preskriptionsbestämmelsen
            </item>
            <item xml:id="i-EAR4SCbF3sEXBjMB5qaquf" style="indent-level: 2">
              7.16Bortre gräns i asylprocessen
            </item>
            <item xml:id="i-Vrx7P9LN3B2r7TijguEWi1" style="indent-level: 1">
              8Svenskt medborgarskap
            </item>
            <item xml:id="i-Tg2bn8SyVF2Q8TrWpuZhuZ" style="indent-level: 1">
              9Asylvisum
            </item>
            <item xml:id="i-F44yX9SMbmmy5TKsK6t2gi" style="indent-level: 1">
              10Förvar
            </item>
            <item xml:id="i-SSTFX2CcV2HoeXxNmn7mS" style="indent-level: 1">
              11Förordnande av offentliga biträden i utlänningsärenden
            </item>
            <item xml:id="i-3RfgAWWqbQJ5AC1CiGUaRD" style="indent-level: 1">
              12Utbildning av nämndledamöter och offentliga biträden
            </item>
          </list>
        </div>
        <div xml:id="i-Hpr62V2FpHgvNWBnVD6yZn" type="motProposal" subtype="förslag">
          <head xml:id="i-Ha8vTz3cFYp8qrAf55dgWN">
            2 Förslag till riksdagsbeslut
          </head>
          <list xml:id="i-89NrCqzFRPfw9VWLVfKcmi" style="ol">
            <item xml:id="i-JQ8j191bS2JARVXLCqVFzw">
              Riksdagen tillkännager för regeringen som sin mening vad som
              anförs i motionen om att det är av största vikt att stärka svenska
              myndigheters respekt för asylrätten och Genèvekonventionen.
            </item>
            <item xml:id="i-RPSXeqy8eAqMh3bNE77YTS">
              Riksdagen tillkännager för regeringen som sin mening vad som
              anförs i motionen om att regeringen bör verka för att Frontex
              avvecklas.
            </item>
            <item xml:id="i-2TMPEvuKgRBaG9wseXd14T">
              Riksdagen tillkännager för regeringen som sin mening vad som
              anförs i motionen om att regeringen måste verka för en djupgående
              förändring av inriktningen på Frontex verksamhet så att både asylrätten
              och skyldigheten att bistå skeppsbrutna respekteras.
            </item>
            <item xml:id="i-A6CcduvxkSFC89eDnEAWQZ">
              Riksdagen tillkännager för regeringen som sin mening vad som
              anförs i motionen om att regeringen i EU bör verka för att asyl-
              och flyktingpolitiken i grunden förändras och i framtiden bygger
              på respekt för mänskliga rättigheter och människors lika värde.
            </item>
            <item xml:id="i-KzabUUg6JA6cNKDqQvh9w4">
              Riksdagen tillkännager för regeringen som sin mening vad som
              anförs i motionen om att regeringen i EU bör ta initiativ till
              att EU:s politik i fråga om återtagandeavtal förändras på ett
              sådant sätt att asylrätten inte inskränks.
            </item>
            <item xml:id="i-6etWGn3XgryxQDDXwbkBKa">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till en översyn
              av Dublinförordningen med syfte att fördelningskriteriet för de
              asylsökande ska vara att dessas egna val ska vara styrande.
            </item>
            <item xml:id="i-FPQDWfTcxopNAnTPb1vLF9">
              Riksdagen tillkännager för regeringen som sin mening vad som
              anförs i motionen om att regeringen inom EU bör verka för att
              korta ned listan över visumpliktiga länder och för att visumkrav
              inte ska användas för att stänga ute flyktingar och därmed undergräva
              Genèvekonventionen.
            </item>
            <item xml:id="i-WuWBRXPLdc9PmP9HoiZ4p">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förslag
              till skyddsregel utan inskränkningar när det gäller utländska
              kvinnor som har utsatts för våld.
            </item>
            <item xml:id="i-5RNx4KRscXBZd2EUe7Cc3q">
              Riksdagen tillkännager för regeringen som sin mening vad som
              anförs i motionen om att regeringen bör genomföra en sådan förändring
              i förordningen (1984:936) om bidrag till flyktingar för kostnader
              för anhörigas resor till Sverige, att alternativt och övriga skyddsbehövande
              likställs med konventionsflyktingar när det gäller rätten till
              bidrag för anhörigas resor till Sverige.
            </item>
            <item xml:id="i-CNu4aPm92ziMVvb3M1dhgw">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till ändringar i utlänningslagen för att förändra rättsläget och
              i lagen stryka kravet på styrkt identitet som förutsättning för
              familjeåterförening.
            </item>
            <item xml:id="i-XMWx8ePd8XcqnhdGqYoY6T">
              Riksdagen tillkännager för regeringen som sin mening vad som
              anförs i motionen om att regeringen bör genomföra förändringar
              av utlänningsförordningen 2 kap. 12 § och 13 § andra stycket för
              att undanröja bristande passinnehav som hinder för familjeåterförening.
            </item>
            <item xml:id="i-WvpRkDeLkmkg5SXJDXU2id">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag om att i utlänningslagen införa en bestämmelse om
              att fri bevisprövning gäller i utlänningsärenden.
            </item>
            <item xml:id="i-EoKmGaxkXfZT1PePaSSmGJ">
              Riksdagen tillkännager för regeringen som sin mening vad som
              anförs i motionen om att regeringen bör lägga fram förslag till
              en sådan ändring i utlänningslagen att försörjningskravet vid
              anhöriginvandring tas bort.
            </item>
            <item xml:id="i-XFgQvDNQoQjR3fDAs2fmmz">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag till en ändring i utlänningslagen som innebär förbättrade
              regler för anhöriginvandring.
            </item>
            <item xml:id="i-X2aVnbBDyeEDUxtj4nxeHa">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förslag
              om ändring i 4 kap. 1 § utlänningslagen som anger att begreppet
              tillhörighet till en viss samhällsgrupp, utöver kön och sexuell
              läggning, även inrymmer könsidentitet och könsuttryck.
            </item>
            <item xml:id="i-HNqBmsELj6zwWAM8NTEYyD">
              Riksdagen tillkännager för regeringen som sin mening vad som
              anförs i motionen om att regeringen i kommande regleringsbrev
              till Migrationsverket bör ställa krav på att verket genomför de
              förändringar som krävs för att åstadkomma en likformig tillämpning
              i asylärenden där sexuell läggning och könsidentitet åberopas.
            </item>
            <item xml:id="i-HhM5EfV655LaBx3iCbaatw">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              se över flyktingskapsbestämmelsen i utlänningslagen så att dess
              tolkning överensstämmer med gällande internationell rätt.
            </item>
            <item xml:id="i-RKirPwmFiNuUD8i1928zBA">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              se över bestämmelserna om skydd vid väpnad konflikt, urskillningslöst
              våld eller svåra inre motsättningar så att skyddet blir mer heltäckande.
            </item>
            <item xml:id="i-NU2DAHLw3pZ9DpWqP4fDKc">
              Riksdagen tillkännager för regeringen som sin mening vad som
              anförs i motionen om att regeringen omedelbart bör säga upp Sveriges
              återtagandeavtal med Irak och Afghanistan.
            </item>
            <item xml:id="i-PKbD5wCEZjEBD6fgcPAxm4">
              Riksdagen tillkännager för regeringen som sin mening vad som
              anförs i motionen om att regeringen bör lägga fram förslag till
              en ändring i utlänningslagen så att Sverige uppfyller Europakonventionens
              krav när det gäller bevis- och utredningsbörda i fråga om tortyr.
            </item>
            <item xml:id="i-UrX2t7wBZxm2qFS9qBvJnm">
              Riksdagen tillkännager för regeringen som sin mening vad som
              anförs i motionen om att regeringen måste föra en politik som
              uppfyller de förpliktelser som följer av att ha ratificerat Europakonventionen
              om de mänskliga rättigheterna.
            </item>
            <item xml:id="i-82WGidtByiRxFnJCVYMxQR">
              Riksdagen beslutar om en ändring i 5 kap. 6 § första stycket
              1 utlänningslagen i enlighet med förslaget i motionen.
            </item>
            <item xml:id="i-2aNcPddh86jDTUR2u1Ejro">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              se över 12 kap. 19 § utlänningslagen så att bestämmelserna överensstämmer
              med Europakonventionen om de mänskliga rättigheterna.
            </item>
            <item xml:id="i-JxBMYjtVC6en4h73xULXgi">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag till lagändring som ger polisen möjlighet att
              återlämna ett verkställighetsärende till Migrationsverket och
              Migrationsverket möjlighet att återta ett verkställighetsärende
              som har överlämnats till polisen.
            </item>
            <item xml:id="i-Pa4YF1EiLo2SYBiXK5v1Gw">
              Riksdagen beslutar om ett nytt tredje stycke i 16 kap. 5 § utlänningslagen
              i enlighet med förslaget i motionen.
            </item>
            <item xml:id="i-6yLLtBa6BAADLFwtoEKw6e">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag till ändring i utlänningslagen så att det införs
              en rätt att överklaga Migrationsverkets beslut om avslag på ansökan
              om främlingspass.
            </item>
            <item xml:id="i-SgeSGCyghGHJEji4U1CZ4G">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till riksdagen om en ändring i utlänningslagen så att ändringsdispens
              på ansökan av den enskilde införs hos Migrationsöverdomstolen.
            </item>
            <item xml:id="i-XNXS9CuVjtR8kZQEF84QuJ">
              Riksdagen tillkännager för regeringen som sin mening vad som
              anförs i motionen om att tidsfristen i utlänningslagen för frivillig
              återresa ska börja löpa den dag utlänningen har delgetts beslutet
              på samma sätt som i dag gäller för EES-medborgare.
            </item>
            <item xml:id="i-6QnsZXHixW84AF1pEYdGBg">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag om ändrad lydelse av preskriptionsbestämmelsen
              i 12 kap. 22 § utlänningslagen för att dess tillämpning ska återställas
              till det som ursprungligen var avsikten.
            </item>
            <item xml:id="i-PGKCq8XidHjq74CLDZudDt">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett förslag
              om införande av en bortre gräns i asylprocessen.
            </item>
            <item xml:id="i-QBqupW7hmHZkGe1N26doL9">
              Riksdagen tillkännager för regeringen som sin mening vad som
              anförs i motionen om att utgångsläget bör vara att det inte ska
              vara någon skillnad i tid mellan den som oförskyllt inte kan styrka
              sin identitet och övriga grupper som har beviljats uppehållstillstånd
              och väntar på sitt svenska medborgarskap.
            </item>
            <item xml:id="i-DMc331xEkiZ5sVnz9qd1mK">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att lägga fram ett förslag om en procedur för utfärdande
              av asylvisum.
            </item>
            <item xml:id="i-U8CCtxkmXs35LVAnbr6mbF">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              med uppgift att se över utlänningslagens regler om förvarsgrunder.
            </item>
            <item xml:id="i-FurKW4Va5JJbrH4kRKV95r">
              Riksdagen tillkännager för regeringen som sin mening vad som
              anförs i motionen om att regeringen bör lägga fram ett förslag
              till ändring i utlänningslagen så att det införs ett förbud mot
              att placera en person i kriminalvård med hänvisning till att han
              eller hon är en allvarlig fara för sig själv.
            </item>
            <item xml:id="i-BbzD3Z9NSuwsQ43GBPHhSd">
              Riksdagen tillkännager för regeringen som sin mening vad som
              anförs i motionen om att regeringen bör lägga fram ett förslag
              om en återgång till den tidigare ordningen att Rättshjälpsmyndigheten,
              alternativt förvaltningsrätten, bör förordna offentliga biträden
              i utlänningsärenden.
            </item>
            <item xml:id="i-PcfdSZYx4Prejn8vtim7cd">
              Riksdagen tillkännager för regeringen som sin mening vad som
              anförs i motionen om att regeringen bör ge Domstolsverket i uppdrag
              att ge förslag på organisering av utbildning av Migrationsverkets
              personal, migrationsdomstolarnas nämndledamöter och offentliga
              biträden, samt förslag på vem eller vilka som bör vara huvudmän
              för en sådan utbildning.
            </item>
          </list>
        </div>
        <div xml:id="i-5Y3BgZRYwrv2vrD4KWtGDE" type="motContent">
          <head xml:id="i-UcBRy7NRaABu1nCPqCT2xs" type="h1">
            3 Inledning
          </head>
          <p xml:id="i-EpwbBRF9i1oFT2GcrmSaGT">
            Vänsterpartiet vill skapa en mänsklig och generös flyktingpolitik
            i Sverige och Europa. Alla ska ha möjlighet att söka skydd undan
            förföljelser och alla ska få sina asylskäl prövade på ett rättssäkert
            sätt. För att det ska bli verklighet måste EU släppa in dem som
            söker skydd så att de kan få sina asylskäl prövade. Så ser det
            inte ut i dag. I stället byggs murarna runt EU hela tiden allt
            högre och nästan alla legala möjligheter att ta sig till EU har
            täppts till. De som ändå lyckas ta sig hit får inte själva bestämma
            vilket land de ska söka asyl i. Sverige och övriga EU-länder kränker
            i dag systematiskt asylsökandes och flyktingars mänskliga rättigheter.
            För att ändra på det vill vi riva murarna runt EU och låta de
            asylsökande själva bestämma vilket land de vill söka asyl i. Dessutom
            krävs en rad ändringar i utlänningslagen för att säkerställa att
            skyddsbehövande och migranter får sina mänskliga rättigheter tillgodosedda
            och att de ges en rättvis och rättssäker prövning av skyddsskäl
            eller andra skäl för uppehållstillstånd.
          </p>
          <p xml:id="i-L1b1ymY3C1jsWjUsCpf1mG">
            I Vänsterpartiets Sverige är migration naturligt och självklart.
            Här kan människor på flykt hitta en fristad, andra kan återförenas
            med sin släkt, studera eller påbörja ett liv med den de älskar.
            Vårt Sverige sätter mänskliga rättigheter i främsta rummet.
          </p>
          <head xml:id="i-K1YhAPyCGcmejMq3mxqmCe" type="h1">
            4 Varför drivs människor på flykt?
          </head>
          <p xml:id="i-GeHML6nXgJLSHDYpRfAj1B">
            Innevarande år 2014 befinner sig över 50 miljoner människor på
            flykt runt om i världen enligt FN:s flyktingorgan UNHCR. Så många
            flyktingar har det inte funnits sedan andra världskriget. Majoriteten
            av världens flyktingar har flytt från politiskt förtryck, krig
            och våld. Den direkta orsaken till att nio av tio fördrivna människor
            tvingats fly är politiskt förtryck och väpnade konflikter. Dessa
            konflikter utkämpas till största delen med vapen som tillverkats
            i de rika industriländerna. Vapenhandeln har genererat stora vinster
            för vapenindustrin samtidigt som den orsakar död, förstörelse
            och massflykt. Även Sverige bidrar aktivt till att människor tvingas
            fly genom att exportera vapen till länder som kränker grundläggande
            mänskliga rättigheter och till länder som för krig. Samtidigt
            växer gruppen klimatflyktingar p.g.a. att klimatet förändras och
            slår sönder människors möjligheter att leva i sin hembygd. Ökad
            konkurrens om minskande naturresurser skapar och förstärker väpnade
            konflikter. Även när det kommer till klimatflyktingar har vi i
            Sverige ett stort medansvar genom våra utsläpp av växthusgaser.
          </p>
          <head xml:id="i-7pNZZ3XDKFiMPbvGEPUbWa" type="h1">
            5 Riktiga flyktingar?
          </head>
          <p xml:id="i-TyPXZuURwoCDrbBFxH5usu">
            Det görs ofta, också bland ledande politiker som borde veta bättre,
            gällande att flertalet asylsökande inte har några verkliga asylskäl
            utan att det snarare är fråga om en ekonomisk och social migration,
            att människor söker sig en bättre framtid i Sverige och Europa.
            Men den som hävdar något sådant bör närmare studera från vilka
            länder de asylsökande kommer. Nästan alla kommer från länder där
            det antingen pågår krig, väpnad konflikt eller grova kränkningar
            av de mänskliga rättigheterna. Det finns ingen som helst koppling
            mellan ursprungsländers fattigdom och ett migrationstryck mot
            Sverige.
          </p>
          <p xml:id="i-9L7xraaMKwPg2hwkMMWbpu">
            Sverige har skrivit under FN:s flyktingkonvention, även kallad
            Genèvekonventionen, som säger att den som är förföljd har rätt
            att söka och få asyl. Flykting är enligt konventionen den som
            har skäl att frukta förföljelse p.g.a. sin ras, sin nationalitet,
            sin religiösa eller politiska uppfattning, sitt kön eller sin
            sexuella läggning eller p.g.a. att hen tillhör en viss samhällsgrupp.
          </p>
          <p xml:id="i-PwHyFmqCLz6gpTc7yQXbi3">
            Ett lands asylpolitik fungerar som ett lackmustest för dess inställning
            till försvaret av mänskliga rättigheter. Om inte de mänskliga
            rättigheterna respekteras för de människor som har minst möjligheter
            och resurser att föra sin talan, kommer andra gruppers rättigheter
            att angripas längre fram. Därför är det av största vikt att stärka
            svenska myndigheters respekt för asylrätten och Genèvekonventionen.
            Detta bör riksdagen som sin mening ge regeringen till känna.
          </p>
          <head xml:id="i-8iMkCm9owjVocDpYy3SGC5" type="h1">
            6 Utvecklingen i Europeiska unionen
          </head>
          <p xml:id="i-LR7moF6DqvT6edy7LcojAf">
            I dag kan vi se resultatet av den harmonisering av flyktingpolitiken
            inom EU som startade med Amsterdamfördraget. EU har byggt murarna
            runt Fästning Europa allt högre i stället för att genom mellanstatligt
            samarbete ta ansvar för de flyktingar som söker skydd undan förföljelse.
            Sverige har medverkat till att sätta Genèvekonventionen ur spel,
            t.ex. genom transportörsansvaret och genom att acceptera att asylansökningar
            från EU-medborgare ska anses uppenbart ogrundade. Systemet med
            minimiregler har inneburit en harmonisering nedåt i riktning mot
            den sämsta tillåtna nivån på rättssäkerhet och behandling. Den
            förra borgerliga regeringen har, i det stora hela, inte utnyttjat
            möjligheten att behålla eller införa mer generösa bestämmelser.
          </p>
          <p xml:id="i-3j4ig4xJxA9GtquYLeZziU">
            I slutet av mars 2013 enades Europaparlamentet och rådet om de
            sista texterna för de två återstående lagstiftningsakterna i det
            gemensamma europeiska asylsystemet: asylprocedurdirektivet och
            mottagandedirektivet. Avsikten har varit att komma till rätta
            med de avgrundsdjupa skillnaderna i medlemsstaternas tillämpning
            av de existerande direktiven. Någon förändring av detta förhållande
            kommer inte att ske genom att det gemensamma europeiska asylsystemet
            träder i kraft. EU-kommissionen saknar nämligen helt vilja och
            förmåga att uppfylla sin i EU-fördraget fastslagna roll som övervakare
            av att medlemsstaterna tillämpar de antagna direktiven.
          </p>
          <p xml:id="i-K5wTH5ZEiMwBhh6C1JJAun">
            Genom Lissabonfördraget har hela området för asyl- och invandringspolitik,
            yttre gränskontroller, villkor för inresa och bosättning, viseringar
            och uppehållstillstånd blivit överstatligt. Den restriktivitet
            och militarisering som redan tidigare karakteriserat asyl- och
            invandringspolitiken har därmed eskalerat ytterligare.
          </p>
          <p xml:id="i-5dxPowKEAJkU425Z5cP8PG">
            De flesta direktivförslag från EU-kommissionen, som i sitt ursprungliga
            skick syftade till att tillförsäkra asylsökande och migranter
            minimirättigheter, har efter en utdragen behandling av Europeiska
            rådet och dess arbetsgrupper blivit tömda på nästan allt positivt
            innehåll. Däremot har man snabbt kunnat enas om genomförande av
            repressiva åtgärder riktade mot flyktingar och migranter från
            tredje land. Det gäller förstärkta gränskontroller vid EU:s yttre
            gränser, hårda krav riktade mot de nya medlemsstaterna för att
            förhindra att flyktingar tar sig in i EU via dessa, steg mot en
            gemensam gränspolis för EU och hot mot tredje länder för att tvinga
            dessa att ta emot, inte bara egna medborgare, utan även tredjelandsmedborgare.
            Denna utveckling visar tydligt det olämpliga i att göra asylpolitiken
            till föremål för överstatliga beslut inom EU.
          </p>
          <p xml:id="i-572M2jtagndTH56Tkvqftr">
            I det följande specificerar vi vår kritik både vad gäller det
            överstatliga samarbetet och den svenska flyktingpolitiken.
          </p>
          <head xml:id="i-HWUp2UcDFM2uHgTez9s9pS" type="h2">
            6.1 Militariseringen av kontrollen av EU:s yttre gränser
          </head>
          <p xml:id="i-YHMK7MfRjnKwuvbs7JXqQT">
            I syfte att hantera den migration som når EU:s yttre gränser
            har EU skapat Frontex, en byrå för yttre gränskontroll, som bl.a.
            organiserar patrullering och övervakning av den afrikanska västkusten
            och centrala Medelhavet. De alltmer avancerade övervakningssystem
            som används har fått till följd att fler väljer längre och farligare
            vägar. Tusentals människor har omkommit under flykten till Europa.
          </p>
          <p xml:id="i-LAgUVvpFXRu94Nr3Wjxugv">
            Frontex mandat har i allt väsentligt varit inriktat på att skydda
            EU:s gränser och saknat en explicit mekanism för att tillförsäkra
            skydd för asylsökande eller andra utsatta grupper. Frontex har
            därför haft ödesdigra effekter på EU:s politik för mottagande
            av flyktingar och andra skyddsbehövande.
          </p>
          <p xml:id="i-UR2itQajW7mCoLHWMBFg84">
            Den fria rörligheten i EU utvecklas på bekostnad av den fria
            rörligheten i EU:s grannstater. Afrikanska länder pressas att
            införa en hårdare politik för att bekämpa migration, baserad på
            den europeiska modellen med gränskontroller, kriminalisering,
            frihetsberövande och utvisning. EU:s gränskontroll förläggs på
            detta sätt på tredje länders sjöterritorium. I praktiken stämplar
            EU en individ som ”irreguljär migrant” redan innan hen lämnar
            sitt land och kommer in på EU-territorium. Dessa ”förebyggande
            aktioner” tar ingen hänsyn till att personen kan vara potentiell
            asylsökande eller flykting. Detta förhandsantagande om ”illegalitet”
            och förebyggande gränskontroll omöjliggör ett fullständigt respekterande
            av mänskliga rättigheter och tillträde till en reguljär asylprocess
            med en individuell bedömning av asylärendet som föreskrivs i flyktingkonventionen.
          </p>
          <p xml:id="i-SQiY1c4CDnQNgk8c7QrWJ3">
            Enligt Frontexförordningen ska grundläggande mänskliga rättigheter
            och asylrätten respekteras i verksamheten liksom skyldigheten
            att bistå dem som befinner sig i sjönöd. Tyvärr saknas effektiva
            övervakningsmekanismer beträffande Frontex iakttagande av dessa
            skyldigheter. En rapport till Europarådet påpekar i april 2013
            att Frontex måste respektera och skydda de mänskliga rättigheterna.
            En skyldighet som blir än viktigare i och med Frontex nya gränsbevakningssystem
            Eurosur från 2013. Bland de problem rapporten pekar på finns avsaknaden
            av system som gör det möjligt för Europaparlamentet att granska
            Frontex och för migranter som anser sig ha blivit felaktigt behandlade
            att framföra sina klagomål. Regeringen bör verka för att Frontex
            avvecklas. Detta bör riksdagen som sin mening ge regeringen till
            känna.
          </p>
          <p xml:id="i-YZbWeNvb6JdupCFbzdbcj5">
            Fram till dess att det är genomfört bör regeringen skyndsamt
            verka för att inriktningen av Frontex verksamhet ändras på ett
            djupgående sätt så att både asylrätten och skyldigheten att bistå
            skeppsbrutna respekteras. Detta bör riksdagen som sin mening ge
            regeringen till känna.
          </p>
          <p xml:id="i-LLXPw35gamasWZzH3TtBuY">
            Regeringen bör i EU verka för att asyl- och flyktingpolitiken
            i grunden förändras och i framtiden bygger på respekt för mänskliga
            rättigheter och människors lika värde. Detta bör riksdagen som
            sin mening ge regeringen till känna.
          </p>
          <head xml:id="i-HN99wtiEk5AFrCJ5mWg9Zn" type="h2">
            6.2 Återtagandeavtal
          </head>
          <p xml:id="i-46etSUHPJonzwzat7Ru71U">
            EU hade i juni 2013 träffat återtagandeavtal med 13 länder, bl.a.
            Ryssland, Ukraina och Pakistan. Genom avtalen görs dessa länders
            myndigheter till agenter för EU-länderna när det gäller utvisning
            av tredjelandsmedborgare från EU. Ett exempel på de ödesdigra
            konsekvenserna av återtagandeavtalen är migrationsavtalet mellan
            EU och Mauretanien. Regeringen i Mauretanien har åtagit sig att
            ”utarbeta och sätta i verket en global strategi för att styra
            migrationsströmmarna” vilken förutsätter förstärkning av gränskontrollerna
            och anpassning av lagstiftningen. För att leva upp till EU:s krav,
            syftande till att minska ”migrationstrycket”, arresterar och deporterar
            de mauretanska myndigheterna godtyckligt människor som misstänks
            vilja ta sig till Europa. Tidigare har det rått fri rörlighet
            för personer mellan Mauretanien och dess grannländer, med en betydande
            arbetskraftsmigration till Mauretanien. Allt detta har EU raserat
            genom sin politik med att förlägga sin gränskontroll långt utanför
            Europa. Återtagandeavtal med Turkiet ingicks under sommaren 2012.
            Detta är särskilt allvarligt eftersom Turkiet endast skrivit på
            Genèvekonventionen i ursprunglig form – och inte tilläggsprotokollet
            från 1967. Det innebär att flyktingar från länder utanför Europa,
            t ex Syrien, Iran och Afghanistan, inte får sin asylrätt prövad
            i Turkiet och att skyddsbehövandes rättigheter därmed kränks.
          </p>
          <p xml:id="i-8dUbCcYwkRiZDyGneSe58D">
            Nu pågår förhandlingar mellan EU och Kina om återtagandeavtal.
            Det är djupt oroväckande med tanke på Kinas bristande respekt
            för de mänskliga rättigheterna.
          </p>
          <p xml:id="i-PEocQg3o3Y7ucoKANDCAUL">
            Regeringen bör i EU ta initiativ till att EU:s politik beträffande
            återtagandeavtal förändras på ett sådant sätt att asylrätten inte
            inskränks. Detta bör riksdagen som sin mening ge regeringen till
            känna.
          </p>
          <head xml:id="i-WwBVCkAP5m4sn98qH1v9YN" type="h2">
            6.3 Dublinförordningen
          </head>
          <p xml:id="i-HnbJCWxvB3iG1KSeLLBZ8z">
            Dublinförordningen bygger på huvudregeln om att asylansökan ska
            göras i det första EU-land den sökande rest in i. Det leder till
            att flyktingarna koncentreras till de länder som gränsar mot områden
            varifrån många flyktingar kommer. Det får som logisk konsekvens
            att dessa länder som motåtgärd söker göra sina gränser så ogenomträngliga
            som möjligt.
          </p>
          <p xml:id="i-S9XyU3mZFBt4S5o51DFQxV">
            En grundförutsättning för att tillämpa en sådan princip för fördelning
            av asylsökande mellan EU:s medlemsstater som Dublinförordningen
            bygger på är att rättspraxis vid tillämpningen av skyddsreglerna
            för asylsökande och de materiella mottagningsvillkoren är desamma
            i EU:s medlemsstater. För att söka uppnå detta har flera direktiv
            antagits som t.ex. skyddsgrundsdirektivet och direktivet om mottagningsvillkor.
            I verkligheten råder emellertid avgrundsdjupa skillnader mellan
            medlemsstaterna i dessa avseenden. Dessa skillnader har successivt
            ökat under de senaste tjugo åren. Ett tydligt exempel utgörs av
            Grekland, där det i det närmaste är omöjligt att få skydd för
            flyktingar och andra människor som är i behov av internationellt
            skydd.
          </p>
          <p xml:id="i-SRjF4a5DV5GqAqoWi7g85U">
            Den enda rimliga principen för att avgöra vilket land som ska
            handlägga en asylansökan är att låta den asylsökande själv fatta
            beslutet. Det skulle också spara stora belopp för skattebetalarna
            i EU-länderna eftersom de s.k. Dublinförfrågningarna länderna
            emellan är synnerligen tidsödande och kostsamma samtidigt som
            de förlänger handläggningstiderna på ett orimligt sätt. Även FN:s
            flyktingkommissariat har i sitt yttrande över EU-kommissionens
            grönbok om ett gemensamt asylsystem gett uttryck för att man skulle
            föredra att Dublinförordningens principer ersattes med att den
            asylsökandes egna val av asylland ska vara avgörande. Den svenska
            regeringen bör därför ta initiativ till en översyn av Dublinförordningen
            med syfte att fördelningskriteriet för de asylsökande ska vara
            att egna val ska vara styrande. Detta bör riksdagen som sin mening
            ge regeringen till känna.
          </p>
          <head xml:id="i-XQySRW5TgEWkoW6XFLwbN5" type="h2">
            6.4 Visumkrav som medel att utestänga flyktingar
          </head>
          <p xml:id="i-3AGsebvDAcTH5dE6CVa8k9">
            Visumkrav riktade mot länder där det pågår krig eller omfattande
            kränkningar av mänskliga rättigheter är en viktig del av EU:s
            utestängningspolitik mot flyktingar och andra skyddsbehövande.
            Detta är ett allvarligt hot mot asylrätten. Regeringen bör därför
            inom EU verka för att korta ner listan över visumpliktiga länder
            och för att visumkrav inte ska användas för att stänga ute flyktingar
            och därmed undergräva Genèvekonventionen. Detta bör riksdagen
            som sin mening ge regeringen till känna.
          </p>
          <head xml:id="i-33etseinnyjtLCruzkLLAs" type="h1">
            7 Den svenska utlänningslagstiftningen
          </head>
          <p xml:id="i-iQsFxJjyyDLaXCKn8VR1H">
            Vänsterpartiet är starkt kritiskt till den svenska flyktingpolitiken.
            Rätten till asyl undergrävs i dag genom stora brister i den praktiska
            tillämpningen av gällande lagstiftning.
          </p>
          <head xml:id="i-AcquZNBNB8cqubtt9nqu5h" type="h2">
            7.1 Översyn av tvåårsregeln
          </head>
          <p xml:id="i-13RZWFKkNiEJ5E8w4Qv62c">
            Sedan årtionden har många upprörts över att utländska kvinnor,
            som misshandlats av sina män under den tvååriga prövotiden för
            permanent uppehållstillstånd, regelmässigt blivit utvisade från
            Sverige om de brutit upp från förhållandet. Denna rättstillämpning
            har alltför länge tillåtits få oacceptabla konsekvenser, t.ex.
            att många kvinnor sett sig tvingade att stanna kvar i förhållanden
            trots misshandel från mannens sida, eftersom en utvisning till
            hemlandet skulle kunna medföra ännu värre konsekvenser för dem.
            Den starka kritiken, bl.a. i riksdagsmotioner från Vänsterpartiet,
            ledde till att den dåvarande regeringen i januari 2000 förelade
            riksdagen en proposition i ämnet. Tyvärr begränsade propositionen
            skyddet för kvinnan till fall där det varit fråga om våld eller
            handlingar som inneburit allvarlig kränkning.
          </p>
          <p xml:id="i-6LVzv3YF3DVcvqgz2spD8w">
            Vänsterpartiet påpekade i en reservation till utskottsbetänkandet
            att formuleringen kunde få till följd att visst våld och kränkning
            kunde komma att accepteras och att myndigheterna medgavs ett för
            stort tolkningsutrymme. Det är nu alldeles uppenbart, vilket bl.a.
            visats genom rapporter från Riksorganisationen för kvinnojourer
            och tjejjourer i Sverige (Roks) både 2009 och 2010, att detta
            försök att genom en lagändring rätta till den stötande rättstillämpningen
            fullständigt har misslyckats.
          </p>
          <p xml:id="i-25MXDD5fmwWRTJNTWUkJBE">
            I juni 2012 publicerades utredningsbetänkandet Kvinnor och barn
            i rättens gränsland, SOU 2012:45. I betänkandet riktas förödande
            kritik mot den gällande lagstiftningen, dess tillämpning och konsekvenser
            för offren. De krav på förändringar av utlänningslagen för att
            skydda utsatta kvinnor och barn som Vänsterpartiet drivit i många
            år får ett starkt stöd av utredningen.
          </p>
          <p xml:id="i-62M2fC7ZhWNZFDQUC5HJGW">
            Utredningen har försökt undersöka förekomsten av våld genom att
            ställa en enkät till kommunal socialtjänst, polismyndigheter,
            akutmottagningar inom sjukvården samt kvinno- och brottsofferjourer
            i 92 kommuner. Mottagaren av enkäten skulle under en tremånadersperiod
            registrera det antal kvinnor man haft kontakt med som kommit till
            Sverige med tidsbegränsat uppehållstillstånd p.g.a. anknytning
            till en man och där det fanns anledning att anta att de blivit
            utsatta för våld. Resultatet blev att minst 491 och högst 1 040
            kvinnor som kommit till Sverige under tremånadersperioden kunde
            antas ha blivit utsatta för våld. Omräknat till hela Sverige skulle
            det indikera att det handlar om flera tusen kvinnor per år. Flertalet
            mottagare av enkäten framförde att mörkertalet antagligen är stort.
            Det går knappast att dra någon annan slutsats än att det här föreligger
            ett stort problem vad gäller skyddet för kvinnors grundläggande
            mänskliga rättigheter.
          </p>
          <p xml:id="i-JesW9xsiKhe9iLgpNpVhtP">
            När den nya lagstiftningen genomfördes år 2000 inskränktes det
            skydd som lagtexten angav kraftigt genom sex tilläggskriterier
            i propositionen. Det gäller följande punkter:
          </p>
          <p xml:id="i-GZRw2yL43ySo5D4FpA96Bz">
            1.Sammanboendet måste ha varat viss minsta tid. Hur lång tid
            är oklart, men fyra månader är för kort tid. Nio månader kan vara
            tillräckligt, men det är inte säkert.
          </p>
          <p xml:id="i-2ADMo4kcr2obu3uqKH6mVW">
            2.Våldet/kränkningen måste ha viss omfattning, det är inte tillräckligt
            med enstaka mindre allvarliga våldshandlingar.
          </p>
          <head xml:id="i-J4ZZUyU1UiRT1ga1fGtnP6" type="h1">
            3.Om kvinnan går tillbaka till mannen förminskar det hur allvarligt
            våldet betraktas.
          </head>
          <head xml:id="i-MiRT24ZAXNbeRx98a8JdD1" type="h1">
            4.Förhållandet ska ha upphört p.g.a. våldet.
          </head>
          <head xml:id="i-TGDC3RDfXECTEVDikh43US" type="h1">
            5.Våldet eller kränkningen måste anges innan det tillfälliga
            uppehållstillståndet löpt ut.
          </head>
          <head xml:id="i-V48eWLy2YxFDbiEnASvy6M" type="h1">
            6.Förhållandet ska ha varit seriöst från början.
          </head>
          <p xml:id="i-Q7u3PuS472FgGkJVs7fqo1">
            Utredningens slutsats är att det är orimligt att ha en lagstiftning
            som bidrar till att kvinnor stannar kvar i förhållanden där de
            utsätts för våld. Kvinnan ensam eller tillsammans med sitt barn
            får bära våldets konsekvenser. Män utnyttjar systematiskt det
            överläge som lagstiftningen ger. Starka jämställdhetsskäl talar
            därför mot tvåårsregeln. Också ur ett barnperspektiv får den nu
            gällande lagstiftningen oacceptabla konsekvenser. Det är direkt
            stötande att utländska kvinnor inte ska omfattas av skyddsregeln
            om våldet är mindre allvarligt. Lagstiftningen ger intryck av
            att utländska kvinnor är mindre värda än svenska kvinnor. Den
            saknar ett jämställdhets- och människorättsperspektiv som exempelvis
            finns beträffande fridsbrotten och annan lagstiftning som tillkommit
            som ett led i de jämställdhetspolitiska ambitionerna att motverka
            mäns våld mot kvinnor i nära relationer.
          </p>
          <p xml:id="i-GyZfrYz4wsUsDVZHAysupi">
            Utredningen föreslår därför en skyddsregel utan inskränkningar
            genom de tidigare nämnda kriterierna. Det ska räcka att kvinnan
            gör sannolikt att våld eller allvarliga kränkningar av henne eller
            barnet förekommit i förhållandet. Regeringen bör återkomma till
            riksdagen med ett sådant lagförslag. Detta bör riksdagen som sin
            mening ge regeringen till känna.
          </p>
          <head xml:id="i-R3CxF1fvZRXFZ86Up1YQmr" type="h2">
            7.2 Familjeåterförening
          </head>
          <p xml:id="i-2Retp12EJCCzDiUeCSY3j9">
            Migrationsöverdomstolen har genom flera domar de senaste åren
            förändrat tillämpningen av utlänningslagen. I en dom den 17/3
            2011 har domstolen slagit fast att barn som ansöker om att återförenas
            med sina föräldrar måste styrka att föräldern/föräldrarna är barnets
            vårdnadshavare genom skriftliga handlingar. Konsekvensen blev
            att barn inte fick sina ansökningar prövade trots att de hade
            rätt till familjeåterförening.
          </p>
          <p xml:id="i-5EQAeCfKeRBxBsnw3oszrs">
            Migrationsöverdomstolen gjorde i en dom den 18/1 2012 en praxisändring
            genom att förklara att DNA-bevisning utgör en tung faktor vid
            fastställande av föräldraskap.
          </p>
          <p xml:id="i-T9veZe4aSpGEmU2mt9i84R">
            Denna dom löser en del av problematiken kring frågan om kravet
            på styrkt identitet som förutsättning för rätt till familjeåterförening,
            men begränsas till de fall där familjemedlemmarna är förenade
            genom blodsband och DNA-analys därför kan användas som bevismedel.
            Domen ger dock ingen möjlighet till familjeåterförening för barn
            som bara har en förälder, adopterade barn, maka, make etc. Barn
            som hunnit fylla 18 år nekas också rätt till familjeåterförening.
          </p>
          <p xml:id="i-9FWwa6MmcvcF4h7gLfFUFn">
            Röda Korset och Sociala Missionen konstaterar i rapporten ”Vägen
            till familjeåterförening” i november 2012 att ”familjer som befinner
            sig i liknande situationer, även efter dna-domen, kan få olika
            beslut beroende på vilka beviskrav och vilken bevisvärdering migrationsmyndigheten
            tillämpar”. Rapporten pekar också på att många nekas DNA-analys
            för att de sökande kommer från ett land vars handlingar inte godkänns
            av de svenska migrationsmyndigheterna. Det är också fortsatt stora
            problem med att barn som från hemlandet ansöker om familjeåterförening
            med sina föräldrar i Sverige får sin talan avvisad p.g.a. att
            omyndiga inte anses behöriga att ansöka om återförening.
          </p>
          <p xml:id="i-9Umo61tE5EXh6eBboUnM8L">
            Ett annat kvarstående problem är att många av de familjer som
            nu fått rätt att återförenas inte kommer att ha möjlighet att
            utnyttja denna rättighet. Många av de berörda familjerna kan inte
            själva bekosta resan för sina anhöriga. Anhöriga till personer
            som beviljats skydd i Sverige som flyktingar kan beviljas bidrag
            för resa till Sverige enligt förordningen (1984:936) om bidrag
            till flyktingar för kostnader för anhörigas resor till Sverige.
            Den som fått skydd som alternativt eller övrig skyddsbehövande
            enligt 4 kap. 2 § eller 2a § omfattas inte av bestämmelsen. Det
            finns inga sakliga skäl för denna åtskillnad. EU:s förändrade
            skyddsgrundsdirektiv har upphävt de flesta skillnaderna i reglerna
            för konventionsflyktingar och alternativt skyddsbehövande. Regeringen
            bör genomföra en sådan förändring av den aktuella förordningen
            att alternativt och övriga skyddsbehövande likställs med konventionsflyktingar
            avseende rätt till bidrag för anhörigas resor till Sverige. Detta
            bör riksdagen som sin mening ge regeringen till känna.
          </p>
          <p xml:id="i-8T74Pjc72iPbh5duNfaamR">
            Utlänningslagen innehåller inget explicit krav på styrkt identitet
            som förutsättning för rätt till familjeåterförening, men Migrationsöverdomstolen
            har med stöd av förarbetsuttalanden slagit fast att ett sådant
            krav i princip gäller. Huruvida detta krav står i överensstämmelse
            med artikel 8, rätten till familjeliv i Europakonventionen om
            de mänskliga rättigheterna har Migrationsöverdomstolen inte övervägt.
            Migrationsdomstolens dom om DNA-bevisning den 18/1 2012 har inneburit
            att ett steg tagits för att lösa det oacceptabla rättsläget, men
            många svåra problem återstår att lösa. Detta kan inte ske genom
            ny rättspraxis utan faller tveklöst på lagstiftaren. Regeringen
            bör återkomma med förslag till ändringar i utlänningslagen för
            att förändra rättsläget och i lagen stryka kravet på styrkt identitet
            som förutsättning för familjeåterförening. Detta bör riksdagen
            som sin mening ge regeringen till känna.
          </p>
          <p xml:id="i-AHhfCWe7buRGE21YjF1yV">
            Det kan också vara nödvändigt att se över bestämmelserna i 2
            kap. utlänningslagen om passkrav och undantag från passkravet.
            Regeringen bör även genomföra erforderliga förändringar i 2 kap.
            12 § och 13 § andra stycket utlänningsförordningen för att undanröja
            bristande passinnehav som hinder för familjeåterförening. Detta
            bör riksdagen som sin mening ge regeringen till känna.
          </p>
          <p xml:id="i-BeQFpSH3pogSjYRJ8mSsXN">
            Det är också nödvändigt att införa en regel i utlänningslagen
            som uttryckligen slår fast att fri bevisprövning gäller i utlänningsärenden.
            Regeringen bör återkomma till riksdagen med förslag om en sådan
            reglering. Detta bör riksdagen som sin mening ge regeringen till
            känna.
          </p>
          <p xml:id="i-NCjbKB96UwYCMmJqvSRpML">
            I dag har den som ansöker om familjeåterförening inte rätt till
            offentligt biträde. De sökande ska utan rättshjälp ta sig genom
            en komplicerad process där varje avgörande kan få stora konsekvenser
            för dem personligen. Exempelvis kan migrationsmyndigheternas bedömning
            att de muntliga uppgifter de sökande lämnat inte är tillräckligt
            samstämmiga eller detaljrika leda till ett beslut att inte göra
            någon DNA-analys. Det finns i ärenden som dessa behov av ett offentligt
            biträde, något man inte har rätt till per automatik, så som lagstiftningen
            ser ut nu. Det finns även behov av en god man i ärenden där barn
            som p.g.a. att de inte själva får föra sin talan inte kan göra
            en ansökan om familjeåterförening med sina i Sverige bosatta föräldrar.
          </p>
          <head xml:id="i-XTsjLTVBwgAKRPEUDi9ssj" type="h2">
            7.3 Anhöriginvandringen
          </head>
          <p xml:id="i-FTWkakko4auYP1PSVg9sGM">
            Dagens regler för anhöriginvandring är mycket snäva. Gamla föräldrar
            med vuxna barn bosatta i Sverige får praktiskt taget aldrig tillstånd
            att återförenas i Sverige. Inte heller humanitära skäl, som att
            föräldern har blivit änka/änkling, dement eller på annat sätt
            svårt sjuk eller handikappad, påverkar domsluten i Migrationsöverdomstolen.
          </p>
          <p xml:id="i-hsBG8mKApA1Y6pTBa79YC">
            Med gällande regler måste den som vill förenas med sina anhöriga
            också kunna visa att hen kan försörja dem. Detta krav gäller inte
            vid anhöriginvandring till flyktingar och vissa övriga skyddsbehövande.
            Vänsterpartiet tycker inte att det ska vara en människas ekonomiska
            förutsättningar som avgör om man kan få leva med sin familj. Som
            det är nu kan försörjningskravet innebära t.ex. att barn separeras
            från en förälder under lång tid eller att gamla, sjuka föräldrar
            inte kan återförenas med sin familj. Regeringen bör därför lägga
            förslag om sådana ändringar i utlänningslagen att detta försörjningsansvar
            tas bort. Detta bör riksdagen som sin mening ge regeringen till
            känna.
          </p>
          <p xml:id="i-XHEVWfgo36ZiUfy8LsXENr">
            18-årsregeln innebär att uppehållstillstånd p.g.a. familjeanknytning
            mellan föräldrar och barn endast beviljas om barnet är under 18
            år. Justitiekanslern har kritiserat hur migrationsmyndigheterna
            även tillämpar 18-årsregeln på barn som hunnit fylla 18 under
            ärendets handläggning. Myndigheterna har dock inte tagit något
            intryck. Fortfarande förekommer det att barn nekas återförening
            med sina föräldrar trots att de lämnat in ansökan i god tid innan
            de fyllt 18 år.
          </p>
          <p xml:id="i-WxrWQEspjtYd4Jp61BPsVw">
            Tidigare fanns en s.k. sistalänkenbestämmelse i utlänningslagen
            som innebar att om en enda familjemedlem var kvar i hemlandet
            kunde denna beviljas uppehållstillstånd för att komma till Sverige
            och leva med övrig familj här. När bestämmelsen togs bort stängdes
            dörren för många av dessa människor. Vänsterpartiet anser att
            sistalänkenbestämmelsen måste återinföras och möjligheterna för
            äldre föräldrar att återförenas med vuxna barn förbättras. Kraven
            på att föräldrar och vuxna barn levt tillsammans i hushållsgemenskap
            omedelbart innan det vuxna barnet bosatte sig i Sverige och kravet
            på att föräldrarna måste ha ansökt om familjeåterförening inom
            kort tid efter att barnet fått uppehållstillstånd i Sverige skapar
            ytterligare hinder. Dessa krav får orimliga konsekvenser och måste
            tas bort. När det vuxna barnet flyttade till Sverige var föräldrarna
            ofta relativt unga och friska. 25 år senare kanske en av dem har
            avlidit medan den efterlevande är gammal och svårt sjuk och inte
            kan klara sin livsföring utan hjälp av barnen. Regeringen bör
            uppdras att återkomma till riksdagen med förslag om förbättrade
            regler för anhöriginvandring i enlighet med det ovan angivna.
            Detta bör riksdagen som sin mening ge regeringen till känna.
          </p>
          <head xml:id="i-Au3g4RgfyNCR3WnKdBkG3B" type="h2">
            7.4 Förföljelse på grund av kön, sexuell läggning och könsidentitet
          </head>
          <p xml:id="i-DeEEdTgAKmwvumPT582cy7">
            Enligt utlänningslagen 4 kap. 1 § räknas den som känner välgrundad
            fruktan för förföljelse p.g.a. kön eller sexuell läggning som
            flykting. Trots detta är det vanligt att personer som riskerar
            att bli förföljda om de återvänder till sitt hemland får avslag
            på sin asylansökan. Migrationsöverdomstolen har inte heller tagit
            upp tillräckligt många fall där den asylsökande angett förföljelser
            p.g.a. kön eller sexuell läggning som asylskäl för att det ska
            ha hunnit utformas någon rättspraxis på området. Även när det
            kommer till förföljelse p.g.a. könsuttryck och könsidentitet är
            rättsläget osäkert.
          </p>
          <p xml:id="i-G39bRnJuBQwwk8QrjZwZrB">
            En konsekvens av denna brist på praxis är att migrationsmyndigheterna
            kan fortsätta att utvisa hbtq-personer till länder som exempelvis
            Iran. Eftersom det är klarlagt att människor avrättas p.g.a. sin
            sexuella läggning i Iran bör asylsökande homosexuella och bisexuella
            iraniers fruktan anses välgrundad så länge paragrafen om dödsstraff
            och kroppsbestraffning finns kvar i den iranska strafflagen. Detsamma
            gäller alla andra länder som avrättar och bestraffar homosexuella
            och bisexuella p.g.a. deras sexuella läggning samt transpersoner
            p.g.a. deras könsidentitet.
          </p>
          <p xml:id="i-Hzi7DyiuEtWo9zadSw3QiG">
            Tillämpningen av utlänningslagen avviker i praktiken från riksdagens
            intentioner med lagen. För att komma till rätta med det här vill
            Vänsterpartiet att lagstiftningen förtydligas. Vi vill att man
            i 4 kap. 1 § utlänningslagen anger att begreppet tillhörighet
            till viss samhällsgrupp, utöver kön och sexuell läggning, även
            inrymmer könsidentitet och könsuttryck. En sådan förändring skulle
            ha fördelen att tydligare ange vad som redan gäller, dvs. att
            förföljelse som grundar sig på könsidentitet och könsuttryck kan
            ligga till grund för flyktingskap. Regeringen bör återkomma med
            ett förslag om förändring i 4 kap. 1 § utlänningslagen som anger
            att begreppet tillhörighet till viss samhällsgrupp, utöver kön
            och sexuell läggning, även inrymmer könsidentitet och könsuttryck.
            Detta bör riksdagen som sin mening ge regeringen till känna.
          </p>
          <p xml:id="i-U5U6oNVqqK5oYbogoUmFdC">
            UNHCR har i samverkan med Migrationsverket under 2011 genomfört
            en studie, ”Kvalitet i svensk asylprövning”. Studien blottlade
            svåra kvalitetsbrister, bl.a. i Migrationsverkets bedömningar
            av könsrelaterad förföljelse. Av studien framgår att de frågor
            som ställs i asylutredningarna sällan har ett genusperspektiv
            och att de inte tar hänsyn till att normer kring kön, könsidentitet,
            könsuttryck och sexualitet påverkar erfarenheter. Likaså blir
            det många gånger inte tillräckligt utrett vilka kopplingar som
            kan finnas till politik, religion och de andra konventionsgrunderna.
          </p>
          <p xml:id="i-6QFUkuYqQxni2JxsWpXkuL">
            Regeringen har i sitt regleringsbrev till Migrationsverket 2012
            ställt krav på att verket ska redovisa hur myndigheten arbetar
            för att säkerställa likformig tillämpning i asylärenden där sexuell
            läggning och könsidentitet åberopas. Regeringen bör i kommande
            regleringsbrev till Migrationsverket ställa krav på att verket
            genomför de förändringar som krävs för att åstadkomma en likformig
            tillämpning i asylärenden där sexuell läggning och könsidentitet
            åberopas. Detta bör riksdagen som sin mening ge regeringen till
            känna.
          </p>
          <head xml:id="i-GDHfphpfhLVvhstgNTW3W2" type="h2">
            7.5 Konventionsflyktingar
          </head>
          <p xml:id="i-R9HtRH5MMrJJeCWErKs28y">
            Det beviskrav som uppställs i svensk rätt för att risken för
            förföljelse ska beaktas är att den är sannolik. Detta beviskrav
            står inte i överensstämmelse med en riktig tillämpning av flyktingkonventionen.
            Som framgår av FN:s flyktingkommissariats Note on Burden and Standard
            of Proof in Refugee Claims från den 16 december 1998 bör kravet
            utifrån internationell rättspraxis, bl.a. domar i USA:s högsta
            domstol, ligga mellan ”sannolikt” och ”möjligt”. I målet INS vs
            Cardoz-Fonseca uttalade USA:s högsta domstol att ”beviskravet
            förvisso inte kräver att utlänningen visar att det är mer sannolikt
            än motsatsen att han kommer att bli förföljd för att klassificeras
            som flykting”.
          </p>
          <p xml:id="i-GR6k3o5x4fb2LdeRkdwoza">
            I den studie av kvaliteten i svensk asylprövning som genomförts
            av UNHCR i samverkan med Migrationsverket och publicerades i september
            2011 riktas stark kritik mot att Migrationsverket vid tillämpningen
            av flyktingskapsbestämmelsen ställer alltför höga krav på intensiteten
            i förföljelsen. Således räknar verket inte som flyktinggrundande
            förföljelse att ha utsatts för grov misshandel och trakasserier
            av miliser, kriminella gäng eller statsanställda, nedbränning
            av bostaden och mord på maken. Inte heller räknades som förföljelse
            att den asylsökande våldtagits, inte heller att ha varit närvarande
            när ens syster våldtogs och föräldrarna mördades. Regeringen bör
            mot denna bakgrund ta initiativ till en sådan översyn av flyktingskapsbestämmelsen
            i utlänningslagen att tillämpningen bringas i överensstämmelse
            med gällande internationell rätt. Detta bör riksdagen som sin
            mening ge regeringen till känna.
          </p>
          <head xml:id="i-TKuJEmwrd3HHyfqP2ATcd3" type="h2">
            7.6 Bestämmelsen om väpnad konflikt
          </head>
          <p xml:id="i-UUZSuVs2K2aiQ4h2vX981U">
            Enligt utlänningslagen 4 kap. 2 a § ska den som känner välgrundad
            fruktan att utsättas för allvarliga övergrepp p.g.a. en yttre
            eller inre väpnad konflikt eller p.g.a. andra svåra motsättningar
            i hemlandet ha rätt till uppehållstillstånd. Bestämmelsen har
            av domstolarna getts den tolkningen att det måste röra sig om
            ett individualiserat hot för att den ska vara tillämplig. Detta
            strider mot lagstiftarens intentioner. EG-domstolen har i ett
            s.k. förhandsbesked om tolkningen av bestämmelsen slagit fast
            att det inte krävs någon individualiserad risk för dess tillämplighet.
            Denna tolkning är bindande för svenska myndigheter och domstolar.
          </p>
          <p xml:id="i-4VmvyQMLFmtrUopRyqwZwP">
            Migrationsöverdomstolen har i en dom den 26 februari 2007 slagit
            fast att det inte rådde väpnad konflikt i Irak i utlänningslagens
            mening. Domstolen fastslog i den domen att de stridande parterna
            måste ha viss territoriell kontroll för att väpnad konflikt skulle
            anses föreligga. Senare har Migrationsöverdomstolen – efter hård
            kritik från både juridiskt och politiskt håll mot domstolens tolkning
            – gjort en motsatt tolkning och släppt kravet på territoriell
            kontroll.
          </p>
          <p xml:id="i-CCngkEsQvqf3YoUdVjrAox">
            Europeiska domstolen för mänskliga rättigheter har i en dom (no
            8319/07 och 11449/07, Case of Sufi and Elmi v. The United Kingdom)
            som meddelades i juni 2011 på ett grundläggande sätt förändrat
            rättsläget beträffande rätten till internationellt skydd vid risk
            för urskillningslöst våld. Sammanfattningsvis fann domstolen att
            det skulle strida mot artikel 3 i Europakonventionen att utvisa
            klagandena till Mogadishu eftersom risken att drabbas av urskillningslöst
            våld där är så hög att artikel 3 blev tillämplig.
          </p>
          <p xml:id="i-XeNutURzko5ivXzAGLECnv">
            UNHCR publicerade i juli 2011 en forskningsrapport där man gjorde
            en jämförelse mellan lag och praxis i sex EU-länder, bl.a. Sverige,
            vad gäller skyddet för den som flytt från urskillningslöst våld.
            Rapporten belägger stora skillnader länderna emellan framför allt
            i fråga om tillämpningen av artikel 15 c i skyddsgrundsdirektivet,
            som i vissa av länderna visade sig vara ”ett tomt skal” som mycket
            sällan gav skydd åt personer på flykt undan urskillningslöst våld.
            Mot bakgrund av dessa stora oklarheter vad gäller tolkningen och
            tillämpningen av bestämmelserna om internationellt skydd för den
            som flytt från väpnad konflikt eller urskillningslöst våld bör
            regeringen ta initiativ för att se över och förtydliga utlänningslagens
            motsvarande bestämmelser om skydd vid väpnad konflikt, urskillningslöst
            våld eller svåra inre motsättningar för att skyddet ska bli mer
            heltäckande. Detta bör riksdagen som sin mening ge regeringen
            till känna.
          </p>
          <head xml:id="i-L8n96zrx51ZJypHBmYXdc2" type="h2">
            7.7 Återtagandeavtal som slutits av Sverige
          </head>
          <p xml:id="i-Tt16sbUCsVNAq7ewyi774u">
            De återtagandeavtal Sverige ingått med Irak och Afghanistan har
            fått som konsekvens att Sverige nu genomför massutvisningar av
            asylsökande från dessa länder. Många av dessa asylsökande har
            haft och har fortfarande starka skyddsbehov. Sveriges Radio har
            visat på de svenska myndigheternas systematiska kräkningar av
            de mänskliga rättigheterna när uppenbart skyddsbehövande människor
            skickats tillbaka till dessa länder. Uppgifter har också framkommit
            som visar att avtalet inte uppfylls, och att parterna som undertecknat
            det inte är överens om tolkningen när det gäller frågan om tvångsavvisningar.
          </p>
          <p xml:id="i-Gkg6ucr6fgPi3Ny2BG4hAy">
            Vänsterpartiet är kritiskt till återtagandeavtalen och till den
            svenska regeringens agerande i denna process. Åtskilliga irakiska
            asylsökande har vittnat om att de lämnats vind för våg efter avvisning
            och att fortsatta trakasserier och förföljelse gjort att de tvingats
            fly igen, trots att Irak i avtalet förbundit sig att garantera
            deras säkerhet. Mot denna bakgrund bör regeringen omedelbart säga
            upp återtagandeavtal som upprättats med Irak och Afghanistan.
            Detta bör riksdagen som sin mening ge regeringen till känna.
          </p>
          <head xml:id="i-USZk1kDfTu1ZCKEKqusgSw" type="h2">
            7.8 Bevisbördan och utredningsbördan beträffande tortyr
          </head>
          <p xml:id="i-SnBgncNRpTiJybHrjYQzqy">
            Europeiska domstolen för de mänskliga rättigheterna avkunnade
            i mars 2010 en principiellt viktig dom i ett mål mellan en iransk
            asylsökande och Sverige (målet R.C. mot Sverige, 41827/07). Sverige
            avstod från att överklaga domen och begära att målet skulle tas
            upp i s.k. stor sammansättning – Grande Chambre – och den vann
            därför laga kraft i juni 2010. Domen innebär att Sverige omedelbart
            måste genomföra långtgående förändringar i asylprocessen.
          </p>
          <p xml:id="i-X4X2RRE3pBrrugKCwZSx1R">
            Domstolen slog fast två för svensk rättstillämpning nya principer
            i asylrätten. Den första principen gäller följande: om en asylsökande
            framfört något som tyder på att han/hon varit utsatt för tortyr,
            t.ex. genom att åberopa ett intyg från en allmänläkare vid en
            vårdcentral, åligger det Migrationsverket att på eget initiativ
            skaffa ett expertutlåtande om den sannolika orsaken till skadorna
            om man inte godtar den åberopade bevisningen. Domstolen tillbakavisade
            regeringens argument att den asylsökande måste skaffa ett sådant
            utlåtande.
          </p>
          <p xml:id="i-8VhHF3UKP6yFuRMxWfLToz">
            Domen innebär således att Migrationsverket är skyldigt att, i
            de asylärenden där det finns uppgifter som tyder på att den sökande
            har varit utsatt för tortyr, se till att ett sådant expertutlåtande
            om trolig orsak till skadorna införskaffas. Det är något som verket
            inte gör i dag och Sverige bryter därför mot sina skyldigheter
            enligt Europakonventionen om de mänskliga rättigheterna. Detta
            handlar inte om någon teknisk detalj utan om en av de mest fundamentala
            mänskliga rättigheterna, rätten att inte utsättas för tortyr eller
            riskera att bli utvisad trots att det finns risk att bli torterad
            i det land man skickas till.
          </p>
          <p xml:id="i-duTwrofJpL5w7vFYgYr6w">
            Den andra nya principen gäller detta: om en asylsökande lyckats
            fullgöra beviskravet att hen redan varit utsatt för tortyr är
            det Migrationsverket som måste bevisa att det inte föreligger
            någon risk för upprepad tortyr vid en utvisning till hemlandet.
            Så är bevisbördan inte fördelad i dag. Det vanliga är i stället
            att Migrationsverket utan att ange någon motivering förklarar
            att den asylsökande inte gjort troligt att tortyren kommer att
            upprepas om hen skickas till hemlandet. Också på denna punkt är
            både Migrationsverket och migrationsdomstolarna skyldiga att omgående
            ändra sin rättstillämpning.
          </p>
          <p xml:id="i-Kbnrtfi3mSVyFmZ5pU9Cp9">
            Domen vann laga kraft redan i juni 2010 men har inte avsatt några
            andra tydliga spår i rättsutvecklingen än en dom i Migrationsöverdomstolen
            i januari 2012 som i princip upprepade vad som är gällande rätt
            och ett rättsligt utlåtande från Migrationsverkets rättschef,
            som dock bara handlade om den ena av de två avgörande nya rättsprinciper
            som fastslogs i Europadomstolens dom. Eftersom Migrationsöverdomstolens
            dom visat sig ha mycket svag och ojämn påverkan på rättstillämpningen,
            måste regeringen skyndsamt ta initiativ till en sådan ändring
            av utlänningslagen att Sverige uppfyller sina förpliktelser enligt
            Europakonventionen om de mänskliga rättigheterna. Regeringen bör
            lägga fram förslag om sådan ändring av utlänningslagen att Sverige
            uppfyller Europakonventionens krav i fråga om bevis- och utredningsbörda
            i fråga om tortyr. Detta bör riksdagen som sin mening ge regeringen
            till känna.
          </p>
          <p xml:id="i-2yjVTtjnoFaU26G2Mw9jt1">
            För att Sverige ska uppfylla sina förpliktelser enligt Europakonventionen
            kommer fler asylsökande att behöva få sina tortyrskador utredda.
            Detta slogs fast i en dom från Europadomstolen våren 2011 och
            preciseras i Migrationsverkets rättsliga ställningstagande angående
            medicinska utredningar av åberopade skador. Regeringen måste föra
            en politik som uppfyller de förpliktelser som följer av att ha
            ratificerat Europakonventionen om de mänskliga rättigheterna.
            Detta bör riksdagen som sin mening ge regeringen till känna.
          </p>
          <head xml:id="i-E8dC6TFw78Z1nhANem9w1b" type="h2">
            7.9 Ny lag om särskilt ömmande omständigheter
          </head>
          <p xml:id="i-DCsWNCD7sFvRR4ifCHasaP">
            Från och med den 1 juli 2014 ska det bli enklare för barn att
            få uppehållstillstånd: barn ska få stanna i Sverige om det finns
            särskilt ömmande omständigheter. Förändringen i utlänningslagen
            innebär att det inte ställs lika höga krav på de ömmande omständigheterna
            när det gäller barn. I stället för synnerligen ömmande omständigheter
            gäller nu särskilt ömmande omständigheter. Även om lagändringen
            innebär att det ska krävas mindre än tidigare för att beviljas
            uppehållstillstånd slår regeringen fast att det fortfarande handlar
            om undantagssituationer. Vänsterpartiet har länge krävt att uttrycket
            ”synnerligen”, ska bytas ut mot ”särskilt”, som ger möjlighet
            till en något mer generös bedömning. Vi vill att den förändringen
            ska gälla för alla – barn såväl som vuxna. Därför bör 5 kap: 6
            § första stycket. 1 p i utlänningslagen ges följande lydelse:
            ”Om uppehållstillstånd inte kan ges på annan grund, får tillstånd
            beviljas en utlänning om det vid en samlad bedömning av utlänningens
            situation föreligger sådana särskilt ömmande omständigheter att
            han eller hon bör tillåtas stanna i Sverige.” Detta bör riksdagen
            besluta.
          </p>
          <head xml:id="i-C3ULhsTVkUx8DPbi9S4unM" type="h2">
            7.10 Verkställighetshinder
          </head>
          <p xml:id="i-XBK2huxNRzqMu2qgmKg7E9">
            Bestämmelsen i 12 kap. 19 § 2 utlänningslagen, där krav uppställs
            att utlänningen inte kunnat åberopa verkställighetshindren tidigare
            eller har giltig ursäkt för att inte ha åberopat dem tidigare,
            står i uppenbar konflikt med artikel 3 i Europakonventionen om
            de mänskliga rättigheterna. Detta avhjälps inte genom de möjligheter
            Migrationsverket har att bevilja uppehållstillstånd enligt 12
            kap. 18 § utlänningslagen. Regeringen bör därför ta initiativ
            till en översyn av 12 kap. 19 § utlänningslagen för att bringa
            bestämmelsen i överensstämmelse med Europakonventionen om de mänskliga
            rättigheterna. Detta bör riksdagen som sin mening ge regeringen
            till känna.
          </p>
          <p xml:id="i-SGJS8gFHvSjYgfESfiZ4TU">
            Om Migrationsverket en gång överlämnat verkställigheten av ett
            utvisningsbeslut till polisen saknar denna varje möjlighet att
            återlämna ärendet till Migrationsverket även om en förändrad situation
            skulle göra detta sakligt motiverat. Det är också så att Migrationsverket
            saknar möjlighet att återta ett verkställighetsärende som man
            en gång överlämnat till polisen om denna inte vill medverka till
            detta. Regeringen bör därför återkomma till riksdagen med förslag
            till en sådan lagändring att möjlighet ges till polisen att återlämna
            ett verkställighetsärende till Migrationsverket och till Migrationsverket
            att återta ett till polisen överlämnat verkställighetsärende.
            Detta bör riksdagen som sin mening ge regeringen till känna.
          </p>
          <head xml:id="i-SxBGsrhU7BuMqUfGgdWmBx" type="h2">
            7.11 Rätten till muntlig förhandling
          </head>
          <p xml:id="i-G1Z36yo6UzHAoxFvRiQeDk">
            Ett av de bärande elementen i den nya process- och instansordning
            i utlänningsärenden som infördes 2006 var att muntlig förhandling
            skulle äga rum i det absoluta flertalet asylmål. Dimensioneringen
            av migrationsdomstolarna gjordes efter bedömningen att muntlig
            förhandling skulle hållas i 85 procent av asylmålen. En granskning
            som Jusektidningen gjort av hur migrationsdomstolarna hanterat
            asylmål under perioden 2006 till 2012 visar dock att utfallet
            är långt från denna bedömning. Dessutom finns det stora skillnader
            mellan domstolarna. Medan det blev muntlig förhandling i 33 procent
            av målen i migrationsdomstolen i Malmö skedde det bara i 14 procent
            av målen som behandlades vid migrationsdomstolen i Stockholm.
            Detta är allvarligt och riskerar att urholka värdet av hela reformen.
            Det är därför nödvändigt att göra ett tillägg till bestämmelsen
            om muntlig förhandling i 16 kap. 5 § utlänningslagen. Ett nytt
            tredje stycke bör lyda:
          </p>
          <p xml:id="i-Qk18viuNij9b6j71rT5PZs">
            ”I mål om utvisning eller avvisning ska muntlig förhandling hållas
            om det inte är uppenbart obehövligt. Muntlig förhandling ska alltid
            hållas om part begär det.” Detta bör riksdagen besluta.
          </p>
          <head xml:id="i-4XvVMetoeDkTsMqRY7hJvN" type="h2">
            7.12 Rätt att överklaga beslut om avslag på ansökan om främlingspass
          </head>
          <p xml:id="i-TTyUP65Mwf7XqJLyhUCPGo">
            Det föreligger ingen rätt att överklaga Migrationsverkets beslut
            om avslag på ansökan om främlingspass. Denna brist medför att
            migrationsdomstolarna i en del fall hindras från att i sak pröva
            överklaganden i mål som gäller utvisning p.g.a. brister i en anknytnings
            seriositet. Om den klagande saknar giltig passhandling kan domstolen
            inte pröva överklagandet. Regeringen bör återkomma till riksdagen
            med förslag till sådan ändring av utlänningslagen att rätt införs
            att överklaga beslut av Migrationsverket om avslag på ansökan
            om främlingspass. Detta bör riksdagen som sin mening ge regeringen
            till känna.
          </p>
          <head xml:id="i-VZPPQeNZNTKxbiHTpjhn2z" type="h2">
            7.13 Ändringsdispens
          </head>
          <p xml:id="i-FaxbJ7hcxTzYKqQ642cRmu">
            Enligt gällande utlänningslag kan ett mål bli föremål för prövning
            i högre instans endast om det föreligger ett prejudikatsintresse.
            Det finns i och för sig ytterligare en dispensgrund ”synnerliga
            skäl” men den tillämpas i praktiken ytterst sällan. Det är olyckligt
            att det inte finns någon möjlighet att få ett mål prövat i högre
            instans ens om det är uppenbart feldömt av en migrationsdomstol.
            Det blir också ofta omöjligt att rätta till allvarliga processuella
            felaktigheter i migrationsdomstolarna. Skulle en migrationsdomstol
            t.ex. underlåta att hålla en muntlig förhandling i ett asylmål
            där utgången är beroende av en trovärdighetsbedömning finns ingen
            möjlighet att nå rättelse i Migrationsöverdomstolen. Migrationsöverdomstolen
            har redan beslutat i ett prejudikatsmål att muntlig förhandling
            ska hållas i denna måltyp, varför det inte finns något prejudikatsintresse
            att bevilja prövningstillstånd på denna grund i fler mål.
          </p>
          <p xml:id="i-9tGL8yXrxn9jMHTGvmQtWL">
            En möjlighet att söka ändringsdispens bör införas. Ändringsdispens
            bör dock bara kunna beviljas på ansökan av den enskilde, inte
            på ansökan av Migrationsverket. Regeringen bör återkomma till
            riksdagen med förslag om en sådan ändring av utlänningslagen att
            ändringsdispens på ansökan av den enskilde införs hos Migrationsöverdomstolen.
            Detta bör riksdagen som sin mening ge regeringen till känna.
          </p>
          <head xml:id="i-YS6PXuexuQKezpwqWcwohy" type="h2">
            7.14 Illegal vistelse
          </head>
          <p xml:id="i-MXRzVuV5BzzVLRFECzmj3C">
            I 8 kap. 12 § andra stycket utlänningslagen anges att en utlänning
            som avvisats ska lämna landet inom två veckor. Tvåveckorsfristen
            börjar löpa samma dag som ett lagakraftägande beslut fattats.
            Många gånger kan det dröja avsevärd tid innan beslutet når den
            det berör. Inte sällan kan det gå mer än två veckor innan hen
            får kännedom om beslutet. I alla händelser är tidsfristen så kort
            att det är omöjligt – också med god vilja – att ordna med utresan
            från Sverige inom denna frist. I andra fall, t.ex. för palestinier
            som tidigare vistats som gästarbetare i någon av Gulfstaterna,
            är det omöjligt att inom denna tidsrymd ordna tillstånd att resa
            in i det land dit avvisningen ska ske. Ofta låter det sig överhuvud
            taget inte göras.
          </p>
          <p xml:id="i-BFqbUFbFFmqVHiWeQojx4P">
            Konsekvenserna av denna regel blir i nästan samtliga ärenden
            orimliga. Utlänningen har ingen praktisk möjlighet att undvika
            att vistas ”illegalt” i Sverige. Denna illegala vistelse kommer
            sedan att hållas emot henne eller honom vid varje framtida ansökan
            om uppehållstillstånd eller besöksvisum. Det blir också orimliga
            konsekvenser av det återreseförbud som p.g.a. återvändandedirektivet
            ska meddelas om utlänningen inte lämnat landet när tidsfristen
            för frivillig återresa löpt ut. Det angivna lagrummet måste ändras
            så att tidsfristen för frivillig återresa börjar löpa den dag
            utlänningen delgivits beslutet, på samma sätt som i dag gäller
            för EES-medborgare. Detta bör riksdagen som sin mening ge regeringen
            till känna.
          </p>
          <head xml:id="i-CiXtH1yDay3SHdydyFJYTK" type="h2">
            7.15 Preskriptionsbestämmelsen
          </head>
          <p xml:id="i-UMG3iiy2r3ZXWSfLTxz1EB">
            Reglerna om preskription infördes i utlänningslagen år 1976 i
            syfte att ”förskona utlänningen från att under mycket lång tid
            behöva leva under hot om avlägsnande på grund av ett beslut som
            av någon anledning inte kunnat verkställas” (prop. 1975/76:18
            s. 121). När regeln fördes över till 1980 års utlänningslag framhölls
            i propositionen att om verkställigheten omöjliggjorts genom att
            utlänningen har hållit sig gömd, borde det trots preskription
            inte vara uteslutet att på nytt ta upp avlägsnandefrågan och meddela
            ett nytt utvisningsbeslut (prop. 1979/80:96 s. 109). Preskriptionsbestämmelsen
            har sedan oförändrad flyttats över till de nya utlänningslagar
            som sedan införts. Däremot har först utlänningsnämnden (UN 15-92,
            28-92 och 401-00) och sedan Migrationsöverdomstolen (MIG 2007:46
            och MIG 2009:13) omtolkat bestämmelsen i uppenbar strid med de
            tidigare citerade förarbetsuttalandena. Dels har man förutom det
            fall att utlänningen förhindrat verkställighet genom att hålla
            sig gömd, lagt till även den situation där utlänningen inte uppfyllt
            myndigheternas krav på aktiv medverkan. Man har också vänt på
            den presumtionsregel som propositionen anvisade. I stället för
            att ”det inte är uteslutet att på nytt ta upp avlägsnandefrågan”
            har man beslutat om en ny regel med innebörden att avlägsnandefrågan
            alltid tas upp på nytt och med en mycket stark presumtion för
            ett nytt avlägsnandebeslut. Innebörden av preskriptionsbestämmelsen
            i utlänningslagen är således numera en helt annan än den som lagstiftaren
            avsett. Regeringen bör återkomma till riksdagen med förslag till
            ändrad lydelse av utlänningslagens preskriptionbestämmelse 12
            kap. 22 § för att dess tillämpning ska återställas till det som
            ursprungligen var avsikten. Detta bör riksdagen som sin mening
            ge regeringen till känna.
          </p>
          <head xml:id="i-T7GMQ4tHYi8hLDeEboBTKF" type="h2">
            7.16 Bortre gräns i asylprocessen
          </head>
          <p xml:id="i-BTfnW2pkfpQbQVFRK367ZM">
            Den genomsnittliga handläggningstiden för asylärenden har den
            senaste tioårsperioden halverats. Samtidigt finns det fortfarande
            ärenden som drar ut på tiden och där detta får allvarliga konsekvenser.
            Det gäller exempelvis barnfamiljer där barnen hinner rota sig
            i Sverige och ensamkommande barn som hinner fylla 18 år under
            handläggningstiden. Därför bör en bestämmelse införas i utlänningslagen
            om att den som ansökt om uppehållstillstånd och inte erhållit
            ett lagakraftägande avslagsbeslut inom 18 månader från ansökan
            ska beviljas uppehållstillstånd om det inte finns särskilda skäl
            som talar emot det. Sådana särskilda skäl kan vara att den sökande
            själv väsentligt bidragit till tidsutdräkten eller har gjort sig
            skyldig till allvarlig brottslighet. Regeringen bör återkomma
            med förslag om införande av sådan bortre gräns i asylprocessen.
            Detta bör riksdagen som sin mening ge regeringen till känna.
          </p>
          <head xml:id="i-YXytWKGjopMzQFXJt4HWTh" type="h1">
            8 Svenskt medborgarskap
          </head>
          <p xml:id="i-AzT4DXPFkRQSmVFGXXLZr">
            I Sverige finns otaliga exempel på människor som har fått uppehållstillstånd
            men inte kunnat styrka sin identitet under processen. Det gäller
            statslösa, samt även personer från framför allt Afghanistan och
            Somalia – stater vars dokument inte godkänns av Sverige för att
            styrka en medborgares identitet. Vi menar att det är orimligt
            att människor som flytt från dessa länder får vänta längre än
            de fem år som människor från andra länder vars dokument Sverige
            godtar, får vänta. Dessa människor har inte själva kunnat göra
            något för att styrka sin identitet. Utgångsläget bör vara att
            det inte ska vara någon skillnad i tid mellan den som oförskyllt
            inte kan styrka sin identitet och övriga grupper som beviljats
            uppehållstillstånd och som väntar på sitt svenska medborgarskap.
            Detta bör riksdagen som sin mening ge regeringen till känna.
          </p>
          <head xml:id="i-NM8qCCKxbLATWardBcxmPB" type="h1">
            9 Asylvisum
          </head>
          <p xml:id="i-QZzmBceUYzAadYEE5FZhks">
            I dag går det inte att söka asyl i Sverige från utlandet. Ett
            exempel på detta är de tolkar som arbetar för den svenska styrkan
            i Afghanistan och som sökt asyl i Sverige fick avslag på sina
            ansökningar eftersom de inte befann sig i Sverige. Det är också
            i det närmaste omöjligt att ta sig till Sverige för att söka asyl
            för den som inte kan betala betydande penningsummor till människosmugglare.
            Det har därför förts fram förslag om att svenska beskickningar
            bör få utfärda visum till skyddsbehövande antingen när dessa befinner
            sig i hemlandet eller i tredje land.
          </p>
          <p xml:id="i-KXeCvG1HNYPv4UJA3FQKZU">
            Det finns dock flera svåra praktiska problem med asylvisum. Några
            sådana problem är avsaknad av en svensk ambassad i flyktingens
            hemland, risker för den asylsökande att besöka ambassaden som
            ofta kan stå under bevakning, problem med sekretessen gentemot
            lokalanställd personal vid ambassaden, rädsla att berätta om sina
            asylskäl medan man finns kvar i sitt hemland, svårigheter att
            skaffa medicinsk bevisning om eventuella tortyrskador, frånvaro
            av möjlighet till advokathjälp m.m. Vänsterpartiet menar att utfärdande
            av asylvisum, som komplement till det traditionella sättet att
            söka asyl, bör ses som en viktig möjlighet att skapa lagliga vägar
            att söka skydd undan förföljelse. Hur proceduren för dessa viseringar
            bör utformas för att undanröja de risker och problem som ovan
            angivits bör ses över. Regeringen bör med hänvisning till ovanstående
            tillsätta en utredning med uppgift att lägga fram förslag om en
            procedur för utfärdande av asylvisum. Detta bör riksdagen som
            sin mening ge regeringen till känna.
          </p>
          <head xml:id="i-RqPn76TjgrT9B4boyzGRbs" type="h1">
            10 Förvar
          </head>
          <p xml:id="i-RbNFJufUV7hEtS4HDhLuon">
            Att beröva en människa friheten är en ur integritetssynpunkt
            kränkande åtgärd som alltid måste vara grundad på preciserade
            och väl avgränsade förutsättningar och vara den absolut sista
            utvägen. Frihetsberövandet blir givetvis ännu mer traumatiskt
            för den som flytt från sitt land för att söka en fristad i ett
            främmande land. Utifrån dessa utgångspunkter kan inte den nuvarande
            regleringen i utlänningslagen av förutsättningarna för förvar
            godtas. De är nämligen mycket vaga och ger stort utrymme för godtycke
            från tillämpande myndigheter. Tyvärr har Förvarsutredningen, vars
            slutbetänkande publicerades i februari 2011 (SOU 2011:17), inte
            haft direktiv att utreda en begränsning och precisering av förvarsgrunderna.
            Regeringen bör därför tillsätta en utredning med uppgift att se
            över utlänningslagens reglering av förvarsgrunder. Detta bör riksdagen
            som sin mening ge regeringen till känna.
          </p>
          <p xml:id="i-3Bz6JnUG63VUNxwMq7p7d3">
            I Förvarsutredningens slutbetänkande lades också flera förslag
            mot bakgrund av den allvarliga kritik som Europarådets kommitté
            mot tortyr (CPT) riktat mot att förvarstagna utlänningar inte
            sällan placeras i häkten eller kriminalvårdsanstalter. Utredningen
            understryker att det finns för få anställda med medicinsk kompetens
            i förhållande till antalet personer tagna i förvar. Utredningen
            föreslog också att det i lagtexten ska införas ett förbud mot
            att placera en person i kriminalvård med hänvisning till att hen
            utgör en allvarlig fara för sig själv. Regeringen bör lägga fram
            förslag om en sådan ändring av utlänningslagen. Detta bör riksdagen
            som sin mening ge regeringen till känna.
          </p>
          <head xml:id="i-Hv4KFdwv6tY9XMvPoftYwP" type="h1">
            11 Förordnande av offentliga biträden i utlänningsärenden
          </head>
          <p xml:id="i-NWVgd5XVXiVp7M438X6C67">
            Migrationsöverdomstolen har i ett praxisbildande beslut fastslagit
            att det saknas rättsligt utrymme att förordna offentligt biträde
            i ärenden enligt Dublinförordningen. Mot bakgrund av att det finns
            medlemsstater i EU som inte tillämpar flyktingkonventionen och
            den även i övrigt starkt divergerande tillämpningen av asylreglerna
            mellan olika EU-länder, finns inte sällan ett stort behov av rättsligt
            biträde i s.k. Dublinärenden. Möjligheten att förordna offentligt
            biträde även i ärenden som handläggs enligt Dublinförordningen
            saknas i dagens utformning av utlänningslagen. Det saknas också
            möjligheter att förordna offentligt biträde när ansökan om uppehållstillstånd
            görs via en svensk ambassad. Detta är otillfredsställande eftersom
            det i vissa av dessa ärenden föreligger ett starkt behov av rättsligt
            biträde. Det finns ett behov av att se över utlänningslagen med
            intentionen att komma till rätta med ovan beskrivna brister.
          </p>
          <p xml:id="i-RypzfSDjzcusVfVtBSs8co">
            Sedan lång tid är det Migrationsverket som förordnar offentligt
            biträde i utlänningsärenden. Sveriges advokatsamfund har den principiella
            uppfattningen att förordnande av offentligt biträde i utlänningsärenden
            ska beslutas av domstol eller annan myndighet som inte har koppling
            till Migrationsverket. När Migrationsverket nu även formellt är
            motpart till den asylsökande i Migrationsdomstolen framstår det
            ännu tydligare hur orimligt det är att Migrationsverket har rätt
            att utse sin egen motpart. Det är jämförbart med om åklagaren
            skulle utse försvararen i brottmål. Regeringen bör därför lägga
            fram förslag om återgång till den tidigare ordningen att Rättshjälpsmyndigheten,
            alternativt förvaltningsrätten, bör förordna offentliga biträden
            i utlänningsärenden. Detta bör riksdagen som sin mening ge regeringen
            till känna.
          </p>
          <head xml:id="i-8ZUgBD7dcYyJBJxq6Be1wG" type="h1">
            12 Utbildning av nämndledamöter och offentliga biträden
          </head>
          <p xml:id="i-MuGQwUrf8rPgZefhKbQueJ">
            I utlänningsärenden förekommer många gånger både komplicerade
            rättsliga frågor och svårbedömda faktiska förhållanden. Det finns
            ett behov av förstärkta utbildningsinsatser av Migrationsverkets
            personal, migrationsdomstolarnas nämndledamöter och offentliga
            biträden. Regeringen bör ge ett uppdrag till Domstolsverket att
            lämna förslag på hur utbildning för de kategorier som ovan angivits
            kan organiseras, samt förslag på vem eller vilka som bör vara
            huvudmän för en sådan utbildning. Detta bör riksdagen som sin
            mening ge regeringen till känna.
          </p>
        </div>
        <div xml:id="i-LvXgREZMgX5R9RQgK3Nn6Q" type="signatureBlock">
          <list xml:id="i-N7McyuYBCdwYv81i5A6GaV">
            <item xml:id="i-GnzSN1PSjhZ2NwxfraGzH5" who="i-PPZKpwNr5kqkWArvESGC5X" type="signature">
              Jonas Sjöstedt (V)
            </item>
            <item xml:id="i-Mz81JhQADGuvdouMS8mLeU" who="i-HNw1w34Sd2tGfFnWtdrzZb" type="signature">
              Jens Holm (V)
            </item>
            <item xml:id="i-AoWqkkUga1Zqk5kkvedyQh" who="i-3SiHjpmKqDX1ahURx9ZWt3" type="signature">
              Maj Karlsson (V)
            </item>
            <item xml:id="i-4RYQKuAzjVbYXX6uoq32aj" who="i-K3yJ7rruozYUK99nj91ffc" type="signature">
              Hans Linde (V)
            </item>
            <item xml:id="i-Dmm64ukGj3i1eTaLxnUd6n" who="i-9XTMNkDLu5u66FsWiwysh1" type="signature">
              Karin Rågsjö (V)
            </item>
            <item xml:id="i-Dvk9wdRb79k8Ss9x6JmXnp" who="i-B4hV7rgBZqLtXzSvZhQHbo" type="signature">
              Mia Sydow Mölleby (V)
            </item>
            <item xml:id="i-VFbvT7sj5DW7GJikAnTuwQ" who="i-WjgeYy5RFWngMB9NwFvFEY" type="signature">
              Christina Höj Larsen (V)
            </item>
          </list>
        </div>
      </div>
    </body>
  </text>
</TEI>
