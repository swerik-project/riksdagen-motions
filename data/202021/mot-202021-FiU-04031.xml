<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FiU-04031">
  <teiHeader>
    <fileDesc>
      <titleStmt>
        <title>med anledning av prop. 2020/21:100 2021 års ekonomiska vårproposition</title>
        <author corresp="i-548HUVvKe8n48M3pQmFeUC">av Amineh Kakabaveh (-)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4031 av Amineh Kakabaveh (-)</title>
          <idno type="rdwebb">H8024031</idno>
          <rs type="number">4031</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H8024031/text</ref>
          <ref type="dokument_url_html">http://data.riksdagen.se/dokument/H8024031</ref>
          <ref type="dokumentstatus_url_xml">http://data.riksdagen.se/dokumentstatus/H8024031</ref>
          <ref type="docx">http://data.riksdagen.se/fil/E900AF4B-76E2-4DDB-9E4F-F0EE8E39AA02</ref>
          <ref type="pdf">http://data.riksdagen.se/fil/8F9551D1-475F-42DB-8C2A-F0BA4521C31D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>-</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-RRtTiLvXQeXHBiUCzAc51P" type="basedOn"/>
        <correspContext corresp="i-RRtTiLvXQeXHBiUCzAc51P">
          <ref>Proposition 2020/21:100</ref>
        </correspContext>
        <correspAction xml:id="i-7tFSpMHcUcsuVBbG2GnPjV" type="signed"/>
        <correspContext corresp="i-7tFSpMHcUcsuVBbG2GnPjV">
          <note type="signatory" corresp="i-548HUVvKe8n48M3pQmFeUC"/>
        </correspContext>
        <correspAction xml:id="i-8z1dqx8reBnfNoijm87Ctr" type="submitted">
          <date when="2021-04-29"/>
          <time when="16:07:47"/>
        </correspAction>
        <correspAction xml:id="i-SG6zHXgnBJoRUzU7KvF9W4" type="reviewed">
          <date when="2021-05-03"/>
          <time when="11:35:01"/>
        </correspAction>
        <correspAction xml:id="i-8duW5XH1N3FcRdGRp4w4WH" type="dismissed">
          <date when="2021-05-04"/>
        </correspAction>
        <correspAction xml:id="i-EFjzRvy753b5HMKPRiW3RS" type="referred">
          <date when="2021-05-05"/>
        </correspAction>
        <correspAction xml:id="i-RLyhpz8eE5aXRVnzrXDXah" type="assigned">
          <date when="2021-06-16"/>
          <time when="16:49:43"/>
        </correspAction>
        <correspContext corresp="i-RLyhpz8eE5aXRVnzrXDXah">
          <ref type="assignedTo">Finansutskottet</ref>
        </correspContext>
        <correspAction xml:id="i-PKg6SjFjBHZL9zzYCv8YMh" type="behandlas_i"/>
        <correspContext corresp="i-PKg6SjFjBHZL9zzYCv8YMh">
          <ref type="uppgift">2020/21:FiU20</ref>
          <ref type="ref_dok_id">H801FiU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-8pEeSKLoQhnkroLFZ71SHe" type="motHeader">
        <div xml:id="i-Mrw32RR2fP1kAQMWDEzLPG" type="motTitle">
          Motion till riksdagen 2020/21:4031 av Amineh Kakabaveh (-) med
          anledning av prop. 2020/21:100 2021 års ekonomiska vårproposition
        </div>
      </div>
      <div xml:id="i-Qpcm2rS4u8ouBQov6u8bry" type="motBody">
        <div xml:id="i-Taw5Maei8uBXmDCM56HbtH" type="motProposal" subtype="förslag">
          <head xml:id="i-PzWkuSF2cFCgx66g7XNCH8">
            Förslag till riksdagsbeslut
          </head>
          <list xml:id="i-U8cKinB2wvpwmzR9mauFuD">
            <item xml:id="i-2TTUa5yBFhgdJ3DgFDFMjr" sortKey="Yrkande 1">
              Riksdagen godkänner förslaget till riktlinjer för den ekonomiska
              politiken och budgetpolitiken som föreslås i motionen.
            </item>
          </list>
        </div>
        <div xml:id="i-XEBqNXwE4cRoXGqVHLqJuE" type="motContent">
          <head xml:id="i-TTDGvvTb9LvQKDfYyFdbit" type="h1">
            1 Mot flertalet, inte fåtalet – så har pandemin slagit i Sverige
          </head>
          <p xml:id="i-TtbiySte6koU7B2SwHaWdh">
            Ett år in i pandemin går det inte tyvärr inte att förneka det.
            Det är mot flertalet, inte mot fåtalet, som krisen har slagit
            i Sverige.
          </p>
          <p xml:id="i-WNntCJQqHm7Jj6FqKtrVJx">
            Äldreomsorgen har inte lyckats skydda våra äldre, som har dött
            i tusental av corona­viruset. Sjuk­vården går på knäna. Det råder
            brist på personal och den personal som finns slits ut. Vi tvingas
            förlita oss på vaccinleveranser från internationella storkapita­lister,
            i stället för på vår egen statliga vaccin­tillverkning, som vi
            hade kunnat göra om den inte hade lagts ned. De som arbetar inom
            kol­lektiv­trafiken, äldreomsorgen, sjukvården, transportsektorn,
            barnsomsorgen, livsmedelssektorn, ja folk­flertalet helt enkelt,
            har burit landet på sina axlar, men har alldeles för ofta fått
            göra det utan till­räckligt smittskydd.
          </p>
          <p xml:id="i-SjZoyswQFkE9dqScZMaYBW">
            Arbets­lösheten har rusat i höjden. Ytterligare hundratusentals
            får nu erfara hopp­lösheten, missmodet och fattigdomen som följer
            av att stå utan en trygg försörjning.
          </p>
          <p xml:id="i-LqU6CVGHt7YauDgU8gRoht">
            För flertalet har det gångna året visat hur breda maskorna har
            blivit i samhällets skyddsnät. Om du hade turen att fastna i maskorna
            denna gång, så vet du att oturen aldrig är långt borta.
          </p>
          <p xml:id="i-UR5FytsfGTXQsjzR812azv">
            För fåtalet i samhällets toppskikt har det gångna året däremot
            inte inneburit några större prövningar. Generösa statliga understöd
            har omvandlats till lika generösa utdel­ningar till aktieägarna
            i stor­företag som Volvo och H&amp;M. Börskurserna är tillbaka
            där de var före pandemin, och fortsätter uppåt.
          </p>
          <p xml:id="i-12JnkPExoCaKScw8TwVSGN">
            Vanligt folk får betala, samhällets elit får betalt. Det är som
            det har varit alltför ofta, i det Sverige som de senaste årtiondena
            blivit alltmer ojämlikt, där fåtalets intressen har fått gå före
            flertalets.
          </p>
          <p xml:id="i-CdsKmBh29XRHQXSXWBhXqq">
            När allt är som det varit, trots att inget är som vanligt, då
            måste frågorna ställas? Var är den politiska handlingskraften?
            Var planerar man att bygga de nya intensivvårdsavdelningarna som
            krävs för att ta hand om dem som behöver sådan vård? Var är upprustningen
            av äldreomsorgen och planen för att förse alla äldreboenden med
            modern utrustning och tillräcklig bemanning? Var är planen för
            att för­hindra att års­kullar av unga och kanske flertalet av
            de nyanlända förpassas till arbetslöshet? Var är de ut­byggda
            utbildningsprogrammen och beredskapsarbetena? Var är planen för
            att ens stoppa ned­skärningarna inom välfärden?
          </p>
          <p xml:id="i-YAVhLjk28K2VCpcoyKwzK4">
            En sak är tyvärr säker. I regeringens ekonomiska vårproposition
            finns det inte någon plan för att återuppta samhällsbygget. Årets
            upplaga av den ekonomiska vårpropositionen innehåller inte heller
            den någon ekonomisk politik för flertalet. Tvärtom kan vi räkna
            med att det är fåtalet i samhällets elit som kommer att fortsätta
            gynnas av den förda politiken.
          </p>
          <p xml:id="i-PFnCN49sFtfzwBA2GoQhdk">
            Det duger inte. Fåtalspolitiken i den ekonomiska vårpropositionen
            ska inte få stå oemotsagd. I denna motion formuleras en ekonomisk
            politik för flertalet.
          </p>
          <head xml:id="i-AmgnFxTUGsmynbTbXxSbij" type="h1">
            2 För fåtalet, inte flertalet – så fungerar ekonomin i dag
          </head>
          <p xml:id="i-Ctb5sh1ZaHbT732YvFLQSc">
            Nu under pandemin har det blivit ännu tydligare att ekonomin
            i Sverige tar till vara få­talets snarare än flertalets intressen.
            För flertalet i Sverige ser den ekonomiska framtiden dyster ut.
          </p>
          <p xml:id="i-6UbLKYcW5xfxvrHSDrgyhA">
            I Statistiska centralbyråns arbetsmarknadsundersökning för februari
            2021 kan vi läsa att arbets­lösheten uppgår till 9,7 procent eller
            531 000 personer. Det outnyttjade arbetskraftsutbudet (som huvudsakligen
            består av de arbetslösa och de undersysselsatta) motsvarar 648
            000 heltidsarbeten med 40 timmars arbetsvecka. Två tredjedels
            miljoner heltidsarbeten skulle alltså kunna skapas om det fanns
            en politik för att se till att så skedde.
          </p>
          <p xml:id="i-HKpRnjFmTJxKjYimxXkuD2">
            För de grupper som har en svag anknytning till arbetsmarknaden
            ser förstås situatio­nen än värre ut. Arbetslösheten bland de
            unga (15–24 år) uppgår till hela 26,3 procent. Regeringen konstaterar
            själv i den ekonomiska vårpropositionen att den ökade arbets­lösheten
            under pandemin främst har drabbat unga och utomeuropeiskt födda.
          </p>
          <p xml:id="i-CJmzJYtvSwrw5pGcv8jd67">
            Allvarligt är också att så många är långtidsarbetslösa. Det rör
            sig om 154 000 männi­skor enligt SCB:s senaste arbetskraftsundersökning.
            Risken för att bli långvarigt arbets­lös är särskilt stor i grupper
            som redan tidigare hade en svag förankring på arbetsmark­naden,
            t.ex. bland utomeuropeiskt födda och personer som saknar gymnasial
            utbildning, det erkänner regeringen i propositionen.
          </p>
          <p xml:id="i-5dxn8b2iUrhc8qyBeCS5Rz">
            Regeringen är också medveten om följderna av arbetslösheten.
            Det är återigen bara att läsa i den fördelningspolitiska redogörelsen
            i propositionen.
          </p>
          <p xml:id="i-3wTzXdtkbykBNvswWKfrSA">
            Drygt en miljon personer i befolkningen förväntas få lägre ekonomisk
            standard till följd av den ökade arbetslösheten. Den ekonomiska
            standarden för dessa beräknas minska med i genomsnitt 16 400 kronor,
            eller med ca 6 procent, jämfört med referensscenariot under 2020.
            Inkomstbortfallet förväntas i genomsnitt bli störst bland unga
            vuxna, bland personer med förgymnasial utbildning och bland utrikes
            födda.
          </p>
          <p xml:id="i-UbKDG3GZp7UTCmTLV1otcP">
            För personer som har blivit arbetslösa under konjunkturnedgången
            är också risken för mer långsiktiga effekter på anställningsbarhet
            och inkomster uppenbar. För vissa grupper kan det bli svårt att
            återvända till arbets­marknaden, och för många unga och för ny-anlända
            kan nedgången medföra att inträdet och etableringen på arbetsmarknaden
            för-dröjs och försvåras. Det riskerar att i vissa fall ge allvarliga
            konsekvenser för syssel­sättnings­möjligheter och inkomstutveckling
            under lång tid framöver för dessa grupper.
          </p>
          <p xml:id="i-8QHiaF5vDnnR3V4xCSKMiR">
            Det är skrämmande frågor som nu tränger sig på för många inom
            folkflertalet. Har jag något jobb så att jag kan försörja mig
            och min familj? Får jag någon ersättning om jag blir arbetslös,
            och i så fall hur länge? Har jag råd att bo kvar? Har min mamma
            och pappa tillräckligt med pengar?
          </p>
          <p xml:id="i-NyGUdZ6sUsiymYVRSUv3XJ">
            Tiotusentals unga, som nu står i begrepp att läm­na gymnasier,
            högskolor och uni­versitet, kommer inte att kunna slå sig in på
            en stenhård ar­bets­mark­nad, där arbetsgivare kan välja och vraka
            mellan ett överflöd av desperata arbetssökande. De som ratas i
            det urvalet kommer att stå inför en sämre in­komst­ut­veck­ling,
            inte bara nu, utan under hela sina yrkesliv, vilket ju regeringen
            själv skriver i sin proposition.
          </p>
          <p xml:id="i-tHrvyrMwzfCMm3gfgBrLg">
            Arbetslösheten drabbar alla, inte bara de arbetslösa. Även om
            jag själv har jobbet kvar just nu, vet jag att arbetslösheten
            aldrig är långt borta. Jag vet att chefen har många andra att
            välja på, om han skulle vara missnöjd med mig. Jag vet att det
            blir svårt att hitta ett nytt jobb, om jag blir av med det jag
            har. Och risken att sjunka nedåt mot fattig­dom, eller över gränsen
            in i fattigdom, är reell. I Sverige har man tydligt högre risk
            för fattigdom och social utestängning än i övriga nordiska länder,
            enligt den statistik som tagits fram inom EU och som regeringen
            redovisar i den ekonomiska vårpropo­sitionen. I Frankrike, Tyskland
            och Polen löper man numera lägre sådan risk än i Sverige.
          </p>
          <p xml:id="i-4yEJri8MhtAkM8m5nzADtq">
            Ingen ljusning är heller i sikte i ekonomin, om vi får tro på
            den bedömning som regeringen gör i den ekonomiska vårpropositionen.
            Arbetslösheten kommer inte att sjunka under 7 procent under perioden
            t.o.m. 2024, enligt prognosen i den ekonomiska vårpropositionen.
            Massarbets­löshet är det enda landet har att vänta.
          </p>
          <p xml:id="i-XCkxsbh4jpCAjnPwMbqh4g">
            Förutom ökad arbetslöshet finns även andra uppgifter i den ekonomiska
            vårproposi­tionen som pekar på att svensk ekonomi inte utvecklas
            på något sunt sätt. BNP per capita, dvs. produktionen per per­son,
            har utvecklats svagt i Sverige sedan 2009 jämfört med den genomsnittliga
            utvecklingen 2000–2009, skriver regeringen. Även hushållens skuldsättning
            stiger på ett förmodligen ohållbart sätt. Under 2020 ökade hushållens
            skulder åter något i förhållande till deras disponibla inkomster,
            anges i den ekonomiska vårpropositionen, och det framhålls att
            de disponibla inkom­sterna har ut­vecklats svagt. Produktivitetsutvecklingen,
            alltså hur mycket som produceras i för­hållande till arbetad tid,
            har också varit svag under flera år, och produktiviteten väntas
            nu öka mindre genom­snittligt. Ett flertal indikatorer pekar alltså
            på att svensk ekonomi inte sköts väl.
          </p>
          <p xml:id="i-NmTapXbW5qd8zpDSJPZQJn">
            För fåtalet, för dem i toppen av samhällspyramiden, ser det däremot
            betydligt ljusare ut. Återigen är det bara att läsa i den fördelningspolitiska
            redogörelsen i den ekonomis­ka vårpropositionen.
          </p>
          <p xml:id="i-XZeKrzZDwzM4LYh5Q73Z6z">
            År 2019 hade personer i den översta tiondelen (p91–p100) i genomsnitt
            ungefär tre gånger högre ekonomisk standard än medianinkomsttagaren
            och åtta gånger högre standard än den nedersta tiondelen (p1–p10).
            Personer i den nedersta tiondelen hade i genomsnitt ungefär 40
            procent av medianinkomsttagarens ekono­miska standard. Topprocenten
            (p100) hade 2019 nästan sex gånger högre ekonomisk standard än
            den nedre delen av den översta tiondelen (p91), mer än tio gånger
            högre stan­dard än medianinkomsttagaren och 27 gånger högre ekonomisk
            standard än personer i den nedersta tiondelen av fördelningen.
          </p>
          <p xml:id="i-Dj3YT59gpK8wJ1ydVe1ys6">
            Det är värt att stanna till och betrakta de siffrorna ett ögonblick.
            Den procent av befolk­ningen som har de högsta inkomsterna har
            27 gånger högre ekonomisk standard än de 10 procent av befolk­ningen
            som har lägst ekonomisk standard. Av den ekonomiska vårpropositionen
            framgår också att skillnaderna har stegrats radikalt de senaste
            25 åren. År 1995 hade topprocenten ungefär tio gånger högre ekonomisk
            standard än tiondelen i botten. Klyftan har nästan tredubblats.
          </p>
          <p xml:id="i-RpamthnkyHnCAUaidwJUjV">
            Sedan mitten av 1990-talet har den genomsnittliga ekonomiska
            standarden i befolk­ningen ökat med 95 procent, men det ökade
            välståndet har inte fördelats jämlikt. Den ekonomiska standarden
            har ökat mest i toppen av inkomstfördelningen, och mer i mitten
            än i den nedre delen av fördelningen.
          </p>
          <p xml:id="i-M4FHPoBfBm1PKGgTp84SFZ">
            Fåtalets ökade rikedomar och makt syns också i den så kallade
            Gini-koefficienten, som mäter inkomstspridningen i ett land. Om
            koefficienten är 1 så går all inkomst till en person. Om koeffi­cienten
            är 0 så får alla personer lika mycket. På 25 år har Sverige tagit
            ett rejält kliv närmare en situation där en får allt. Koefficienten
            har ökat från omkring 0,22 till omkring 0,32.
          </p>
          <p xml:id="i-SWD31Q5XQQ6NXZ3w3jWPFD">
            Det går bra för fåtalet i Sverige, och det fortsätter det att
            göra under pandemin. Den översta tiondelen drabbas minst av den
            ökade arbetslösheten. Ju lägre inkomst man har, desto hårdare
            drabbas man. Detta finns svart på vitt i den fördelningspolitiska
            redogö­relsen i den ekonomiska vårpropositionen.
          </p>
          <head xml:id="i-LFhMifo5AgfDhpj9Rnf6UZ" type="h1">
            3 För fåtalet, inte flertalet – så vill regeringen fortsätta
            driva den ekonomiska politiken
          </head>
          <p xml:id="i-TMgZ7Ufk4dPbeMqbRDvNms">
            Man skulle önska att regeringen tog intryck av hur verkligheten
            ser ut i Sverige. Att den lade om kursen mot en politik för flertalet
            i stället för att fortsätta med en politik som i trettio års tid
            har gett oss social nedmontering och förfall. Att den kunde dra
            de rätta slutsatserna av vad pandemin lärt oss om tillståndet
            i det svenska samhällsbygget.
          </p>
          <p xml:id="i-HvoSgJCKecSysABbrpYfVr">
            Av den ekonomiska vårpropositionen framgår dock med all önskvärd
            tydlighet att regeringen håller fast vid den nyliberala linjen.
            Den ekonomiska politiken ska bygga på åtstramningar och ned­skär­ningar.
            Regeringen viker inte en tum från det finanspolitiska ramverket.
            Statsbudgeten ska gå med överskott, staten och resten av den offentliga
            sek­torn ska dra in mer pengar än den gör av med (över­skottsmålet).
            Regeringen avser att återföra det strukturella sparandet till
            överskottsmålet när de ekonomiska förhållandena medger det, som
            man skriver i den ekonomiska vårpropo­sitionen. Det skrivs uttryck­ligen
            att pandemin var en tillfällig avvikelse då man tillät budgetunderskott
            för den akuta krishanteringen. När den nu är avklarad så ska åtstramningar
            på nytt ta vid. Stats­skulden ska pressas ned på nytt, i enlighet
            med kravet i det finanspolitiska ramverkets krav på det (skuldankaret).
          </p>
          <p xml:id="i-NXPQonLiGmXfHEzknFxRTR">
            Och om man ska strama åt ekonomin, då kan man förstås inte driva
            någon offensiv politik för att råda bot på arbetslösheten eller
            återuppta samhällsbygget. Det blir närmast parodiskt vilka småsmulor
            regeringen vill erbjuda flertalet i sin ekonomiska vårproposi­tion:
            utökning och förlängning av arbetsgivares möjligheter till skatte­fri
            gåva, sänkta arbetsgivaravgifter för unga juni–augusti 2021, åtgärder
            mot ned­skräpning och en sats­ning på naturnära jobb för unga,
            medel åt Visit Sweden för att främja besöksnäringen och åt Business
            Sweden för att förstärka den regionala exportrådgivningen, ytterligare
            medel för solcellsstöd.
          </p>
          <p xml:id="i-EAcdYTrnzAjGLto9zdU7DB">
            Regeringen talar också om för oss i den ekonomiska vårpropositionen
            att det går bättre för de länder som inte följer den väg mot fortsatta
            åtstramningar som Sverige ska vandra. I USA bedöms åter­hämtningen
            ta rejäl fart något tidigare än i euroområdet, skriver regeringen
            i sin ekonomiska vårproposition. Det beror, skriver man sedan,
            på de mycket expansiva stimulanspaketen. Varför, undrar man, ska
            då inte vi i Sverige ha något lika expansivt stimulanspaket? Regeringen
            talar ju om för oss vilka omfattande skade­verk­ningar som blir
            följden av ökad arbetslöshet. Varför är det då slopade arbets­givaravgifter
            under några sommarmånader och satsningar på regional export­råd­givning
            som föreslås i stället för en politik som kan komma till rätta
            med massarbetslös­heten?
          </p>
          <p xml:id="i-HaED75exbVw5nC1y83vqLD">
            När man ser på vad regeringen faktiskt har gjort snarare än på
            vad den inte gjort eller tänker göra, blir bilden än mörkare av
            dess politik. Över 400 miljarder kronor i olika stödåtgärder har
            regeringen beslutat om sedan pandemin tog sin början, och de största
            posterna bland stödåtgärderna har riktats till det privata näringslivet.
            Fåtalet i näringslivstoppen har i flera fall också tackat för
            sig genom att an­vända beviljade stöd till utdelningar åt aktieägarna.
            Volvo, SKF och H&amp;M är exempel på storföretag som agerat på
            detta sätt eller förklarat att de kommer att göra det. När EU-samarbetet
            måste hållas under armarna saknas det inte heller medel. Sverige
            kommer att betala omkring 150 miljarder kronor till EU:s coronafond.
            När fåtalet behöver pengar, då öppnar reger­ingen plånboken.
          </p>
          <p xml:id="i-B6dpPtgCLbaF4FKLBW35Y1">
            Det kan inte bli tydligare. Regeringen och dess samarbetspartier
            saknar helt vilja att föra en politik i flertalets intresse. Man
            småjusterar i en havererad politisk linje. Ibland kan man visa
            handlingskraft, men bara om det handlar om att värna fåtalets
            intressen.
          </p>
          <p xml:id="i-NuCeKiQvBLhxn8MRoXh24f">
            Till grund för regeringens politik ligger förstås den nyliberala
            tanken att statens och det offentligas roll i eko­nomin ska begränsas.
            Det privata kapitalet, fåtalet, ska ges ut­rymme att skapa tillväxt
            och välstånd. I grunden är ekonomin till för att privatkapitalet,
            näringslivet, ska kunna generera vinster, inte för flertalets
            väl och ve.
          </p>
          <p xml:id="i-V6q9ZJM6J9x5629GDbFaem">
            Regeringen avslutar den ekonomiska vårpropositionen med en bedömning
            att den förda finans­politiken är långsiktigt hållbar. Tydligen
            är massarbetslöshet och fortsatta nedskärningar det enda hållbara
            i regeringens ögon. Det är sorgligt att Socialdemokrater­na, som
            en gång i tiden vågade ut­mana fåtalet i eliten, nu så fullständigt
            har anammat en borgerlig syn på samhällsekonomin. Men det är så
            det är.
          </p>
          <head xml:id="i-LxJ3tpoCRqijyGKg38NvU" type="h1">
            4 För flertalet, inte fåtalet – en ny riktning för den ekonomiska
            politiken
          </head>
          <p xml:id="i-SgVSgrJCvWgNyzWc759FPE">
            Som socialist står jag i total opposition till det finanspolitiska
            ramverket och den nylibe­rala ideologi som är dess grundval. Ekonomin
            finns till för folket, inte tvärtom. Den ska tjäna flertalet,
            inte fåtalet. Folkets väl går före storfinansens, som Socialdemokraterna
            uttryckte saken en gång för länge sedan.
          </p>
          <p xml:id="i-S8PwHDkrxBiTPVdYeuVFZJ">
            Därför upprepar jag nu det som jag sade i min följdmotion till
            2020 års ekonomiska vårproposition: det är dags att övergå till
            en offensiv ekonomisk poli­tik för arbete, trygghet och bostäder
            åt alla. Åtstramningskontraktet, det finanspolitiska ramverket,
            ska rivas. För alltid. Åt­stram­nings­regimen ska inte återupprättas
            efter denna kris, som regeringen vill. Kravet på överskott i de
            offentliga finanserna ska slo­pas, liksom kravet på begränsning
            av statsskulden.
          </p>
          <p xml:id="i-KBgk5aM3JXpN5crEuuSifF">
            Den ekonomiska politiken ska orienteras mot full sysselsättning
            av alla produktiv­krafter. Stats­bud­geten ska tillåtas gå med
            så stora underskott att det målet nås. Nu, under krisen, kommer
            det att krä­vas mycket stora underskott för att vi ska kunna få
            bukt med massarbetslösheten. Sett över en lite längre tids­horisont,
            bortom den nuvarande krisen, kan underskotten för­modligen minska
            i storlek. Dock får vi förvänta oss att betydande budgetunderskott
            kommer att be­hövas under lång tid, med tanke på hur långt ifrån
            fullt resursutnyttjande Sverige i dag står, med sitt outnyttjade
            arbetskrafts­utbud motsvarande 648 000 heltidsarbeten.
          </p>
          <p xml:id="i-2oge3paRnvQEVydkAy8WPn">
            Ledordet är alltså full sysselsättning. När vi ser att alla de
            som kan arbeta också gör det, och att alla andra tillgängliga
            resurser nyttjas fullt ut, då bör den offentliga sektorns ut­gifter
            inte ytterligare driva på efterfrågan, eftersom det riskerar att
            leda till oönskad inflation. I dag befinner vi oss långt från
            den punkten. Enligt regeringens egen bedöm­ning i den ekonomiska
            vårpropositionen väntas inflationen understiga inflationsmålet
            under de närmaste åren. Inflationen har också – vilket framhålls
            i propo­sitionen – återkommande överskattats i regeringens och
            andras prognoser. Vi har därför goda skäl att utgå från att utrymmet
            är högst betydande för att driva expansiv finanspolitik utan att
            orsaka oönskat hög inflation.
          </p>
          <p xml:id="i-9jh3FoJLJQJUyGeBsMDsGB">
            Det är i verkligheten vi ska hämta vägledning för hur finanspolitiken
            ska skötas. God­tyck­liga mål för bud­getunderskott och statsskuld
            – som de som finns i det finans­politiska ramverket och i EU-för­draget
            – ska avvisas helt, som de uttryck för uttjänt nyliberal normpolitik
            de är.
          </p>
          <p xml:id="i-48okoogEQnPAzjYVfjzjQv">
            Arbete åt alla, full sysselsättning. Det ska vara målet för den
            ekonomiska politiken. Det är så en långsiktigt hållbar finanspolitik
            ser ut. Det är en ekonomisk politik för fler­talet, inte fåtalet.
          </p>
          <head xml:id="i-RmhZc1UTKHrNNegLkr6d2V" type="h1">
            5 Flertalets rätt till arbete – inte fåtalets rätt till arbetskraft
          </head>
          <p xml:id="i-DYsoBrj8optzmH6oso8QYE">
            Rätten till arbete ska nu garanteras. Arbetslösheten ska bort,
            så långt det över huvud taget är prak­tiskt möjligt. Det ska bli
            slut på 30 år av mass­ar­bets­löshet, ett slöseri med samhällets
            resurser och människors liv och förmågor som helt enkelt inte
            kan tolereras. Detta är en helt central del i en ekonomisk politik
            för flertalet.
          </p>
          <p xml:id="i-KphsoS1FWZTxWkhbekDCm6">
            Full sysselsättning ska, som an­ges i avsnitt 5, vara det över­ordnade
            målet för den ekonomiska politiken. Alla som vill och kan ska
            ha ett arbete, ett heltids­arbete med en lön som ger en trygg
            och anständig tillvaro.
          </p>
          <p xml:id="i-N79im7Lcu3Eh4aDyniEn4m">
            En ny offensiv finanspolitik enligt vad som anges i avsnitt 5
            är förmodligen i de flesta lägen tillräcklig för att nå målet
            om full sysselsättning, även om det inte kommer att ske över en
            natt utan vara en process som löper över ett antal år. Som komplement
            till den offensiva finanspolitiken bör dock ett program för offentliga
            beredskapsarbeten inrättas – ett sysselsättningsprogram inom den
            offentliga sektorn där alla de som inte kunnat hitta ett arbete
            på annat håll ska erbjudas anställning, fast sådan på hel­tid
            till en av­tals­enlig lön. På så sätt säkerställs att den fulla
            sysselsättningen blir bestående över tiden och över kon­junk­tur­svängningarna.
          </p>
          <p xml:id="i-AVwsBY2WZVNPqihHaw5sgk">
            Arbetslöshet i delar av landet kan då under perioder av struktur­omvandling
            mö­tas med en aktiv, riktad sysselsättningspolitik. Det ska inte
            ske någon utarmning eller formlig ned­lägg­ning av hela landsändar,
            som varit fallet under de senaste årtiondena av ny­liberal ekonomisk
            politik. Den utveckling som beskrivs i den ekonomiska vårpropo­sitionen,
            mot allt större skillnader i ekonomisk standard mellan stad och
            land, den ska brytas. Detta säger sig regeringen också vilja,
            men den saknar en politik för att åstad­komma det.
          </p>
          <p xml:id="i-MGz4x1jLYewQ1QwyTs6BtT">
            Kostnaderna för det allmänna sysselsättningsprogrammet kommer
            att variera över tiden. I ett sämre konjunkturläge kommer fler
            att få sitt uppehälle från det. I ett bättre konjunkturläge kommer
            det att vara färre. Inrättandet av ett offentligt sysselsättnings­program
            kommer att spara pengar ge­nom minskat be­hov av a-kassa och annat
            offentligt stöd. Ett allmänt sysselsättningsprogram kommer, även
            i ett läge där kostnaderna för det är stora, att vara ett mycket
            mer kostnadseffektivt sätt att bekämpa arbetslösheten än de subventioner
            av det privata näringslivet som regeringens kris­politik består
            i. Om reger­ingen under pandemin hade lagt 400 miljarder kronor
            på direkt syssel­sättnings­skapande åtgärder inom den offentliga
            sektorn, exempelvis i form av beredskapsarbeten inom ett allmänt
            sysselsättningsprogram, i stället för på olika understöd åt privata
            före­tag, då hade vi inte stått med nästan 10 procents arbetslöshet
            nu.
          </p>
          <p xml:id="i-BLhZ3ojj4BAdd1HXeWhov4">
            Med ett allmänt sysselsättningsprogram bortfaller också behovet
            av många gånger meningslös och för­ned­rande arbets­lös­hets­förvaltning
            (fas 3, arbetslivsutveckling, plusjobb, instegsjobb, nystartsjobb,
            jobb- och ut­veck­lings­garantin). En mängd sam­hällsnyttigt arbete
            kommer att bli utfört som annars inte skulle bli det. De som arbetar
            inom det allmänna syssel­sätt­nings­pro­grammet får kompetens
            och arbetslivserfarenhet, i stället för att i arbetslösheten tappa
            vanan att arbeta och se sin kompetens urholkas. Arbetslöshetens
            negativa sociala följdverkningar (psykisk och fysisk ohälsa, missbruk,
            ökad kriminalitet) faller därmed bort – både rent mänskligt och
            som upphov till kost­nader för det offentliga. Vi har råd att
            sätta folket i arbete. Vi har däremot inte längre råd att av­stå
            från det.
          </p>
          <p xml:id="i-CRPgUaZ37vENAPNKsh5cQS">
            Arbete åt alla är en jämställdhetsfråga. Den nu förda arbetslöshetspolitiken
            slår hårt mot kvinnor. Särskilt undersysselsättningen, ofrivillig
            deltid, är något som kvinnor är särskilt drabbade av. Bland ensamstående
            i förvärvsaktiv ålder har kvinnor i genomsnitt lägre ekonomisk
            standard än män. Denna skillnad förklaras, enligt vad regeringen
            anger i den ekonomiska vårpropositionen, bl.a. av att kvinnor
            i genomsnitt förvärvsarbetar i lägre utsträckning än män. Även
            nu, under pandemin, ser vi hur arbetslösheten drabbar kvinnor.
            Regeringen anger i den ekonomiska vårpropositionen att åter­hämtningen
            är tydligare bland män än bland kvinnor, bl.a. då de branscher
            som fortsätter att tyngas av restriktioner är branscher som sysselsätter
            en större andel kvinnor.
          </p>
          <p xml:id="i-BiKF44yFqpAW6yUBfEztk1">
            Dagens politik är också ett oförlåtligt slöseri med resurser.
            Om kvinnor arbetade hel­tid i samma utsträckning som män skulle
            Sveriges BNP öka med cirka 500 miljarder kronor per år. Om utrikes
            födda kvinnor ar­betade i samma utsträckning som inrikes födda
            kvinnor skulle de offentliga finan­serna stärkas med 37 miljarder
            kronor. Den fulla sysselsättningen och det allmänna sysselsättnings­programmet
            kommer att göra slut på detta slöseri. Det kommer också att göra
            konkret skillnad i kvinnors liv och göra Sverige till ett mer
            jämställt samhälle.
          </p>
          <p xml:id="i-Rx41wSnzqXujwpBdw4PuR2">
            Rätten till arbete är också en integrationsfråga. Arbetslösheten
            bland utrikes födda är mer än tre gång­er så hög som bland inrikes
            födda. Utrikes födda har i genomsnitt lägre ekonomisk standard
            än inrikes födda, som beskrivs i den fördelningspolitiska redogörel­sen
            i den ekonomiska vårpropo­sitionen. Det allmänna mönstret är att
            ju kortare vistelse­tiden är för en person som har invandrat till
            Sverige, desto längre ned i inkomstfördel­ningen återfinns personen.
            Den primära anledningen är, enligt vad regeringen själv anger
            i propositionen, att de som har bott en kort tid i Sverige har
            en lägre sysselsättningsgrad än de som bott i landet en längre
            tid. När vi går mot full sysselsättning är detta därför en sam­hälls­förändring
            som kommer att särskilt gynna de utrikes födda.
          </p>
          <p xml:id="i-5Q8VY61d5buYgEuomEsBaY">
            Att bekämpa och undanröja arbetslösheten är även en ungdomsfråga.
            Regeringens ar­bets­lös­hets­politik slår särskilt hårt mot de
            unga, och gör deras inträde på arbets­marknaden till en rå hugg­sexa
            om få, otrygga jobb som inte erbjuder någon fast eller tillräcklig
            försörjning. Detta bryter ned våra unga, som är vår framtid. Vad
            dagens poli­tik gör med våra unga framskymtar i den ekonomiska
            vår­propositionen. Färre unga säger sig vara nöjda med livet än
            de som är äldre. Inkomst­utveck­lingen bland unga har också varit
            svagare under de senaste årtiondena, just till följd av att arbetslösheten
            har varit högre bland de unga. Våra unga förtjänar något bättre,
            de förtjänar full sysselsätt­ning.
          </p>
          <p xml:id="i-TpT7q6qro3JpDw8qQA8QuS">
            Den fulla syssel­sättningen kommer också att innebära sot­döden
            för det moderna daglönarsystemet, den s.k. gigeko­no­min, dit
            ung­domen i dag många gånger hän­visas. Om man inte som arbetsgivare
            kan erbjuda en trygg och fast an­ställning till god, avtals­enlig
            lön, då har man ingen framtid på svensk arbetsmarknad.
          </p>
          <p xml:id="i-AuNSh69foNpCPr2P44Gq64">
            Full sysselsättning är också en central maktfråga på arbetsmarknaden.
            En politik för full syssel­sätt­ning flyttar makt från fåtalet
            till flertalet. I dag kan krav på högre löner och bättre arbetsvillkor
            motas med hotet om arbetslöshet. Om du inte går med på lägre lön
            och sämre villkor så blir du av med jobbet. Det hotet är verkningsfullt
            i dag, när vi har mass­arbets­löshet. Om vi däremot har full syssel­sättning,
            och det alltid finns ett nytt arbete att gå till om man blir av
            med det man har, då tappar hotet om arbetslöshet sin kraft. Och
            då har arbetarnas – flertalets – ställning stärkts, på fåtalets
            bekostnad.
          </p>
          <p xml:id="i-GExRaemskNwa6kb7N8w4Y3">
            När alla genom en politik för full sysselsättning får arbete,
            och får bidra till samhälls­bygget, då kan vi också fortsätta
            förkortningen av arbetstiden, en frigörelseprocess som alltför
            länge tillåtits stå stilla. Steg för steg, i en takt som säkerställer
            personalförsörj­ningen inom de samhällsbärande sektorerna, ska
            arbetstiden förkortas. Målet ska nu ställas upp att en arbetsvecka
            inte ska vara längre än 30 tim­mar. Timme för timme ska människor
            ges mer tid att leva sina liv. Denna process ska inte få avstanna
            igen. I takt med att produktiviteten i ekonomin stegras kan arbetstiden
            förkortas ytter­ligare.
          </p>
          <p xml:id="i-KAmqXu7GgYW7RRKWBSHM1e">
            Arbete åt alla, full sysselsättning, förkortad arbetstid. Detta
            är en politik för flertalet.
          </p>
          <p xml:id="i-GvhQkxeReXTY33GyUdRebU">
            Mot den politik som beskrivs i detta avsnitt står otrygghetens,
            ofrihetens och ofärdens politik. Den arbetsmarknadspolitik för
            fåtalet som återfinns i regeringens och dess sam­arbets­partiers
            januari­program: upp­luckrad arbetsrätt, sön­dertrasande av anställnings­trygg­heten.
            Den poli­tiken är en skam för Sverige. Den bygger på en lögn,
            att otrygghet skapar arbets­tillfällen. Den poli­tiken ska nu
            avvisas helt och för­passas till his­toriens avskrädeshög. Ingen
            del av arbetarrörelsen, ingen fackligt förtro­ende­vald, ska ta
            i den poli­tiken med tång. Den som gör det, får stå med skammen
            av att ha svikit när det verk­ligen gällde. Den regering som lägger
            fram förslag om försämrat anställningsskydd ska av­sättas. Om
            en misstroendeförklaring väcks mot regeringen med anledning av
            att den lägger fram sådana förslag så kommer jag att stödja den
            misstroendeförklaringen.
          </p>
          <head xml:id="i-VxhtrDpuV5fbPU5Vq6uU78" type="h1">
            6 Bostäder för flertalet, inte fåtalet
          </head>
          <p xml:id="i-HtPVjdso2FqvhstAQbSwxF">
            Rätten till en bostad ska garanteras. Bostaden är social rättighet
            för flertalet, inte en handelsvara eller källa till profiter för
            fåtalet. En god bo­stad till en rimlig hyra är något som ska komma
            alla till del. Bostadslösheten är en skamfläck som ska tvättas
            bort. Som jag skrev i min följdmotion till 2020 års ekonomiska
            vårproposition ska vi inte behöva läsa i nyheterna om barn­familjer
            som flyttar runt på vandrarhem eftersom de inte kan hit­ta någon
            bostad, eller om pension­ärer som lever på gatan efter ett långt
            yrkesliv. Bostadsförsörjningen kan inte överlåtas på privatkapitalet.
            Den är ett ansvar för sam­hället och för staten.
          </p>
          <p xml:id="i-7nLgtCMFEvyAeS3Xwrpn1T">
            Tänker regeringen axla detta ansvar? Svaret är nej. I den ekonomiska
            vårproposi­tionen erkänner regeringen visserligen behovet av ökat
            bostadsbyggande. Bostads­investe­ringarna ser ut att minska något
            framöver och nybygg­nationen bedöms plana ut, skriver regeringen,
            som av allt att döma passivt tänker se på när bostadsbristen fortsätter
            öka. Ingenstans i propositionen finns någon plan för att trygga
            bostadsförsörjningen. Det som finns är en satsning mot särskilt
            utsatta grupper för att ”mildra konsekvenser” av pandemin ”som
            bostadslöshet” och regeringen ger några småsmulor i bidrag åt
            ”organisationer inom civilsamhället” för det ändamålet.
          </p>
          <p xml:id="i-PVuCsMe1F3j2LK9KdTMoFr">
            Det duger inte, det är upprörande. Det är dags för en bostadspolitik
            för flertalet.
          </p>
          <p xml:id="i-SaLGY5L57KKbJa1JsLHbSE">
            När vi överger den åtstramande nyliberala finanspolitiken (se
            avsnitt 5) så har vi råd med omfattande offentliga investeringar
            i bostadssektorn. En del av det statsfinansiella utrymme som ska­pas
            när det finanspolitiska ramverket överges ska användas till sådana
            investeringar. Hyresgäst­för­ening­ens krav om minst 200 000 nya
            hyres­rätter fram till 2025 är ett minimum. På lite längre sikt
            be­höver Sverige ett nytt miljonprogram. Sveriges befolkning har
            ökat kraftigt under senare år, utan att bo­stads­byggandet har
            hängt med. Nu måste bostadsförsörjningen komma i fatt.
          </p>
          <p xml:id="i-77LUiVD8CZWao9Ji17YvMY">
            Allmännyttan ska rustas upp och en stor nyproduktion ska ske
            av allmän­nyttiga hyresrätter, goda bostäder åt flertalet. Ett
            stat­ligt bygg- och bostadsbolag ska inrättas. Även kommunerna
            ska ges incitament att skapa egna bygg­bolag. Vi kan inte förlita
            oss på att fåtalet, privatkapitalet, ens med offentlig finansiering
            kommer att förse flertalet med det antal bostäder som behövs,
            eller bostäder som ens går att bo i. Vi har under det gångna året
            fått se de avarter som en privatiserad bostads­försörjning för
            med sig. I flera kom­muner i Bergslagen och på andra håll härjar
            slumvärdar, som hyr ut helt otjänliga bostäder. Bostäder som i
            åtminstone ett fall – i Blötberget i Dalarna – har belagts med
            nyttjandeförbud.
          </p>
          <p xml:id="i-PFC3hg3KusLCo2k4HcLdph">
            Inom bostadsproduktionen kommer naturligtvis också många nya
            jobb att ska­pas. Därför blir en ny bostadspolitik också ett sätt
            att uppnå och bibehålla den fulla syssel­sättningen och rätten
            till arbete (se avsnitt 5).
          </p>
          <p xml:id="i-FxCyTWTzQpCVx9E6Yz4Kjt">
            Rätten till en bostad är en jämställdhetsfråga. Den rådande bostadsbristen
            gör det svårt för kvinnor som separerar att hitta en ny bostad.
            När vi säkerställer att det finns trygga och bra hyresbostäder
            så främ­jar vi därigenom kvinnors frihet och oberoende.
          </p>
          <p xml:id="i-9V4v5DhurA3jPeqTRH17Uj">
            Bostadsfrågan är en integrationsfråga. Utrikes födda och de med
            utländsk bakgrund är betydligt hård­are drabbade än befolkningen
            i allmänhet av trångboddhet och bostads­brist. En fungerande bostads­för­sörjning
            är därför något som kommer att ha särskild betydelse för utrikes
            födda och dem med utländsk bakgrund.
          </p>
          <p xml:id="i-M51sjtXXbvYQKcaTDHsvnf">
            Rätten till en bostad är också en helt central ungdomsfråga.
            I slutet av 2019 fanns, enligt Hyresgästföreningens beräkningar,
            ca 238 000 unga i åldern 20–27 år som bor hemma hos sina föräldrar
            trots att de hellre skulle vilja bo på annat sätt. Dessa unga
            är Sveriges framtid. De behöver komma igång med sitt vuxen­liv,
            bli oberoende av sina föräldrar, arbeta, studera, bilda familj.
            Den pas­siva, nyliberala bo­stads­politiken, som förs av regeringen
            liksom av alla andra regeringar de senaste 30 åren, den för­stärker
            tvärtom dessa ungas be­ro­ende av sina föräldrar och försenar
            deras inträde i vux­en­livet. När vi ger de unga rätten till en
            bostad så hjälper vi dem att öppna dörren till sin – och vår –
            framtid.
          </p>
          <p xml:id="i-YFUagmLU3nhxekyUfTSYeh">
            Hyrorna på den svenska bostadsmarknaden ska vara rimliga och
            hårt reglerade. Alla förslag om mark­nadshyror ska kategoriskt
            för­kastas. Jag välkomnar 18 april-kommitténs kampanj för att
            bekämpa den politiken. Regeringens planerade nyliberala reformer
            av hyres­sätt­ningen ska stoppas. Be­sitt­nings­skyddet – rätten
            att bo kvar, att känna sig trygg i sitt hem – det ska försvaras
            kom­promisslöst. Ock­ret och utsugningen ska bort från bo­stads­marknaden.
            Om man inte som hyres­värd kan erbjuda en god bostad till en rimlig
            hyra, då har man ingen framtid på svensk bostads­mark­nad.
          </p>
          <p xml:id="i-8W4LduZUQ1YgCMCzG4irvt">
            Det är skamligt att en socialdemokratisk regering nu står på
            fåtalets sida i bostads­politiken. Att rege­ringen har för avsikt
            att genom införande av marknadshyror i nypro­ducerade bostäder
            på fler­talets bekostnad gynna fåtalet. Sådana som fastighetsmiljar­dären
            Roger Akelius, god för 55 miljarder kronor, det är de som kommer
            att gynnas när marknadshyror införs, inte de unga som står utan
            bo­stad. En social­demokratisk regering som agerar på detta sätt
            måste avsättas. Jag kommer att rösta för en miss­troende­för­klaring
            mot regeringen som väcks med anledning av att den lagt fram förslag
            om in­förande av marknadshyror.
          </p>
          <head xml:id="i-WkEcQARrXGiTQScUuZf182" type="h1">
            7 Sjukvård, skola och omsorg som är till för flertalet, inte
            fåtalet
          </head>
          <p xml:id="i-FEaS81DboK1BuAs3qiytNB">
            Redan när jag skrev min följdmotion till 2020 års ekonomiska
            vårproposition hade coronakrisen visat oss vilka som är de verkliga
            samhällsbärarna. Det är de som arbetar inom vård, skola och om­sorg.
            De är de, inte Jacob och Marcus Wallenberg, som stöder och bär
            oss genom pandemin. Väl­färdens personal tjänar flertalet, fåtalet
            tjänar sig själva.
          </p>
          <p xml:id="i-FFsssarVgjWCaMiQGVKJ71">
            Detta borde synas i hur Sverige som samhälle väljer att agera,
            men gör inte det. I den ekonomiska vårpropositionen finns inte
            ett spår av avsikt från regeringens sida att permanent höja statsbidragen
            till kommuner och regioner. Statsbidragen väntas tvärtom avta,
            skriver regeringen, till följd av att de pandemirelaterade stöden
            minskar. Inte heller på välfärdsområdet tänker regeringen föra
            någon politik för flertalet.
          </p>
          <p xml:id="i-NA2FCYfYNgwHyhNvBDFXHs">
            Det duger inte. Från och med nu är nedskär­ning­arnas tid förbi.
            Nu ska välfärden byggas ut. Detta har vi råd med när vi överger
            åt­stram­nings­doktrinen i det finans­politiska ramverket. Välfärds­politiken
            ska vara sådan att vi kan säga att vi ger trygghet åt alla. Konkret
            innebär detta att statsbidragen till kom­munerna och regionerna
            nu stegvis ska öka så att dessa välfärdspolitiska mål nås.
          </p>
          <p xml:id="i-9AuBNzNJkcN1EdkhnZie6A">
            Den nyliberala politiken under de senaste årtiondena har tagit
            ifrån oss den trygghet det innebär att ha en väl fungerande sjukvårds­sektor.
            I den hårt nedskurna sjukvården saknas till och med ordentlig
            skyddsutrustning åt per­so­nalen. Sjukskrivningarna inom vårdyrkena
            har ökat. Sjuk­vården ska nu rustas upp, stå stark och redo att
            sörja för oss när vi behöver den. Standarden inom svensk sjukvård
            ska inte bara bibehållas, den ska höjas. En lärdom från coronakrisen
            är också att det måste finnas en viss överkapacitet i sjuk­vården,
            en be­redskap för att vårdbehov snabbt kan stiga. Som ett första
            steg ska vi tillbaka till de be­man­ningsnivåer som rådde inom
            sjukvården före 90-talskrisen, vilket också är ett led i att uppnå
            målet om full syssel­sättning (se avsnitt 5 och 6). Utbildning
            och forskning inom medicin ska ges ökade resurser. Ut­rust­ning,
            sjuk­vårds­bygg­nader och it-system ska hålla högsta internationella
            klass.
          </p>
          <p xml:id="i-2BmNRKBt3j2WFfacoaBAj3">
            När sjukvården rustas upp behöver särskild kraft läggas vid att
            skapa en god primär­vård. Alla ska ha en välfungerande vårdcentral
            på nära håll, där det är lätt att få en tid hos läkaren eller
            annan hjälp. Dagens sönderprivatiserade och nedskurna primärvård
            duger inte.
          </p>
          <p xml:id="i-PFNXbWFiA6fD2aacWcDtZ7">
            Alla vårdcentraler ska vara bra. När vi rustar upp primärvården
            så försvinner efter hand drivkraften som finns i dag att lista
            sig hos en annan vårdcentral som man tror ska vara bättre. När
            vi har rustat upp primärvården så kan vi slopa det fria vårdvalet,
            som tyvärr har bidragit starkt till att slussa vårdens resurser
            från dem som behöver dem bäst. Införandet av det fria vårdvalet
            i Stockholm har exempelvis lett till att vårdcentraler i utsatta
            förorter som Skärholmen och Rinkeby utarmas medan det öppnar nya
            vård­centraler hos fåtalet på Östermalm.
          </p>
          <p xml:id="i-MSBBjkGxk6nWHStjBSvcSA">
            Arbetsvillkoren och arbetsmiljön inom sjukvården ska förbättras
            radikalt, genom ökad bemanning men även genom andra åtgärder.
            En sådan åtgärd är att genom sär­skilda jämställdhetssatsningar
            få upp lönerna i de ofta kvinnodominerade välfärds­yrkena. I 6F-rapporten
            Vägar till jämställda löner inom arbetarklassen från 2019 finns
            konkreta förslag om hur sådana jämställdhetssatsningar kan utformas.
            Om vi inte gör något åt arbets­villkoren och arbetsmiljön inom
            de yrkena kommer vi inte att kunna rekrytera och behålla den arbets­kraft
            som krävs för sjukvårdens återupprustning. För­kortad arbetstid
            (se avsnitt 6) är en annan del av förbätt­ringen av sjukvårdspersonalens
            arbetsvillkor.
          </p>
          <p xml:id="i-SBRTeUsHfgonm3dZ9mSHLz">
            I krisen ser vi också tydligt att apoteksverksamhet inte lämpar
            sig som en vinst­drivande affärs­verk­sam­het. Lagren gapar tomma.
            Samhället försörjs inte med nödvändiga läkemedel. All apo­teks­verk­samhet
            ska därför övergå i offentlig regi.
          </p>
          <p xml:id="i-E3bSdrLYDLudduMLwpvchQ">
            Även inom barn- och äldreomsorg ska standarden höjas och stora
            satsningar göras, både genom ökad bemanning och på andra sätt.
            Svensk barnomsorg ska vara världs­ledande. Inom den ska barn från
            alla typer av bakgrunder mötas och tillsammans ges det bästa välkomnande
            ett samhälle kan ge sina minsta. Äldreomsorgen ska på motsvarande
            sätt ge våra gamla det goda omhändertagande de förtjänar.
          </p>
          <p xml:id="i-CoQa7r9j6RZmz8sBvAtS4N">
            Ökad bemanning inom barn- och äldreomsorgen är naturligtvis i
            första hand en fråga om kvaliteten i om­sorgen och om god arbetsmiljö
            och goda arbetsvillkor för dem som arbetar där. Men en upp­rustad
            barn- och äldreomsorg är också en del av den nya ekono­miska politik
            som nu ska föras. Sats­ning­ar på ökad bemanning i dessa sektorer
            bidrar till att uppnå målet om full syssel­sätt­ning (se av­snitt
            5 och 6).
          </p>
          <p xml:id="i-KQjLoG8zNHSAKEruRqqhH5">
            En väl­fungerande barn- och äldreomsorg underlättar också för
            många, framför allt kvinnor, att för­värvs­ar­beta. På så sätt
            är återuppbyggnaden av barn- och äldreomsorgen också en del av
            en jäm­ställd­hets­politisk agenda.
          </p>
          <p xml:id="i-EPQduJd9mWUXQU8j8PHXFb">
            Den svenska skolan ska bli en institution i världsklass. Ökade
            resurser till skolan och mer per­so­nal där gör det möjligt att
            göra klasserna mindre. Utökade sats­ningar på läro­medel och lokaler
            måste också göras. Dagens situation, där vi enligt de rapporter
            vi får kommer att få se nedskärningar i nästan alla skolor, den
            ska vändas i sin motsats.
          </p>
          <p xml:id="i-99cuo1udYjPGbBASQX8GjL">
            Skolans uppdrag är centralt, att ge barnen den kunskap de behöver
            för att bli fullvär­diga samhälls­medborgare, och att ge kunskaper
            och fär­digheter som vi behöver i samhällsbygget (se avsnitt 11).
            Att detta uppdrag fullgörs är så av­görande för oss att skolan
            bör drivas i statlig regi. Alla måste till­försäkras en likvärdig
            utbildning, och då är privat eller kom­munalt huvudmannaskap inte
            någon lämp­lig ordning. Även sfi (svenska för invandrare) är en
            så viktig verksamhet, och så central för in­te­grationen, att
            den bör drivas i statlig regi.
          </p>
          <p xml:id="i-KfZBabQaLCYUNYHmHiLAfG">
            Som en del av förstatligandet av skolan ska de religiösa skolorna
            tas bort. År 2021 är det inte dogmer och vid­skep­else som barnen
            behöver, utan vetenskapligt baserad under­visning. Privatiseringen
            av skol­orna och etablerandet av religiösa skolor har cementerat
            segre­gation­en. Vi kan inte fortsätta betala de re­ligiösa skolorna
            för att upprätta könsapartheid och heders­nor­mer. Skolan ska
            i stället mot­verka segre­gationen, inte som religiösa skolor
            sortera människor efter tro, kön och etnisk till­hörighet.
          </p>
          <p xml:id="i-5whLpLMwxRpCyuXMbr8WLo">
            Vinstintresset ska bort ur välfärden som helhet, inte bara från
            skolan. Välfärden finns till för flertalet, inte fåtalet. Med­bor­garnas
            trygghet och bild­ning är ingenting som vare sig kan eller bör
            överlåtas på privat­kapitalet, det har välfärds­kapi­talisterna
            gett oss otaliga bevis på under de senaste årtiondena. Detta är
            också en fråga om demo­krati. När offentliga verksamheter såsom
            vården och skolan privatiseras så genom­för man en av­de­mo­kratisering
            av samhället. När fler och fler samhällsbärande verksamheter drivs
            privat så finns det till slut ingenting kvar för folkvalda politiker
            att fatta beslut om, utom struntsaker som inte betyder nå­got
            för samhällsutvecklingen. Samhälls­utvecklingen sköts i stället
            av fåtalet inom det privata näringslivet, vars led­stjärna är
            att maximera sina vinster.
          </p>
          <p xml:id="i-THZrvvrxeJwj3wQ3Ugb9F9">
            Skolan, vården och omsorgen är till för folket, flertalet, inte
            för storfinansen, fåtalet. Välfärds­kapitalisterna har ingen fram­tid
            i Sverige.
          </p>
          <head xml:id="i-LZZorCaMGLDD44cSPWnZTd" type="h1">
            8 Sociala trygghetssystem för flertalet, inte fåtalet
          </head>
          <p xml:id="i-MJGCzYmJp4UYJjuHDLPjmF">
            De sociala trygghetssystemen ska reformeras i grunden. Sjuk-
            och arbets­lös­hets­för­säkringarna ska ge trygghet i sjukdomens
            och motgångens stund. Den trygg­heten ska också förhindra att
            den som är desperat går med på att sälja sin arbetskraft till
            under­pris, dvs. att fattigdom och förtvivlan sätter press nedåt
            på löner och arbetsvillkor. Starka sociala trygghetssystem gynnar
            flertalet, svaga sociala trygghetssystem gynnar fåtalet.
          </p>
          <p xml:id="i-3evPkcPuVRYmisyvfGuCqT">
            Med en ny ekonomisk politik kommer kostnaderna för de offentliga
            trygghets­systemen att bli mycket lägre än vad de är i dag. Med
            en ny expansiv finanspolitik enligt avsnitt 5 och när ett offentligt
            sys­sel­sätt­nings­program inrättas enligt avsnitt 6 så kommer
            be­tydligt färre att behöva utnyttja ar­bets­lös­hets­försäkringen.
            De som ändå gör det kommer också att behöva förlita sig på försäkringen
            under kortare tid än i dag. Med bättre arbetsmiljö och kortare
            arbetstid så kommer färre att bli sjukskrivna, vilket kom­mer
            att minska kostnaderna för sjukförsäkringen.
          </p>
          <p xml:id="i-9qB8j73Wnk1Ca58UAnRmN2">
            Det är så, genom ett sundare arbetsliv, som vi får människor
            att undvika sjukskriv­ningar och att komma tillbaka till arbete
            efter sjukskrivning. Regeringen vägrar dock, på detta liksom på
            så många andra områden, att ställa sig på flertalets sida, och
            fortsätter med de grymma utförsäkringarna. Tar ifrån sjuka människor
            deras försörjning, precis som den borgerliga regering man efterträdde.
          </p>
          <p xml:id="i-2VrUDKsCmHMyV6NoL8aQDq">
            Utöver att ge trygghet för samhällsmedborgarna fyller väl fungerande
            socialför­säk­ringar en viktig funktion som automatiska stabilisatorer
            i sam­hälls­ekonomin. Om sjuka och arbetslösa genom socialförsäkringarna
            får tillräckliga inkomster som de spen­derar, så bidrar socialförsäkringarna
            därigenom till att upp­rätt­hålla efterfrågan i ekono­min och
            uppnå målet om full sysselsättning (se avsnitt 5).
          </p>
          <p xml:id="i-6zmJBCAGfT34Vh28MZfSz8">
            En del av den sociala tryggheten är också en god, utbyggd socialtjänst
            som kan ge hjälp åt dem som behöver det. Samhällets skyddsnät
            ska bli mer finmaskigt och ta väsentligt bättre hand om dem som
            av olika skäl råkar illa ut. Socialtjänsten har en oer­hört viktig
            roll att spela i det samman­hanget. Bland grupper som är starkt
            beroende av att socialtjänsten fungerar väl kan nämnas de som
            är utsatta för hedersförtryck samt miss­brukare och barn till
            missbrukare. Dessa och andra utsatta grupper ska kun­na lita på
            att samhället håller sin skyddande hand över dem genom socialtjänstens
            försorg. Resurser för att göra det ska aldrig saknas.
          </p>
          <p xml:id="i-TWKhB85UFoHzfKbhLLow8">
            En politik för full sysselsättning och ett allmänt sysselsättningsprogram
            (se avsnitt 5 och 6) minskar radikalt behovet av försörjningsstöd
            som inkomstkälla. Därmed lättar trycket mot social­tjänsten, som
            i högre grad kan ägna sig åt omsorgerna om dem som har särskilda
            behov (missbrukare, familjer i kris, hedersförtryckta, kvinnor
            och barn som blivit utsatta för våld av män osv.).
          </p>
          <head xml:id="i-YDobeCLSn8UaCyMdraWSvW" type="h1">
            9 Ett pensionssystem för flertalet, inte fåtalet
          </head>
          <p xml:id="i-U6F4yjBcA3E5QxHVPT37iz">
            En god och trygg pension ska vara en självklarhet. Ingen ska
            behöva känna oro över att stå utan till­räcklig försörjning när
            man på ålderns höst har lämnat arbetslivet. Ord som fattig­pensionär
            och pensions­ångest, de ska aldrig behöva ut­talas. Den skamliga
            politik som förs nu, som till och med i vissa fall tar ifrån de
            äldre maten på bor­det och taket över huvudet, den ska nu be­gravas.
            Fattig­doms­kontraktet – den s.k. pensions­överens­kommelsen mellan
            S, M, C, L, KD och MP – ska rivas. Ett nytt pensionssystem ska
            ut­formas, i flertalets intresse, inte fåtalets.
          </p>
          <p xml:id="i-6axqjGTBUnqEezpZPyftAF">
            Man vill inte tro att det är sant, men i dag har mer än var tionde
            svensk över 65 års ålder en inkomst som ligger under EU:s fattigdomsgräns
            (60 procent av medelinkomst­en efter skatt). Fackförbundet Forena
            har också nyligen presenterat en rapport som visar hur skrämmande
            låg den allmänna pensionen är i Sverige i dag. Sedan den första
            års­kullen gick i pension inom ramen för det refor­me­rade allmänna
            pensionssystemet har kompensationsnivån rasat från 61 till 45
            procent av slut­lönen, läser man i Forenas rapport. Årskullarna
            som är födda 1938 och 1939 fick 61 procent i pension av slutlönen,
            medan den yngsta årskullen, de som är födda 1953, fick 45 procent.
            Det är den lägsta nivån någonsin. Och raset kommer att fortsätta.
            Enligt Forenas förutsägelser kommer morgondagens pensionärer att
            få det väsentligt sämre om inget görs. Pensionsnivån kryper under
            45 procent av slut­lönen för alla som är födda efter 1961 och
            faller under 40 procent för alla födda efter 1992.
          </p>
          <p xml:id="i-8EQZfX2ApXvYhwj1yzt3he">
            Om man inte räddas av sin tjänstepension eller av ett privat
            pensionssparande är det alltså kraftigt sänkt levnadsstandard
            eller fattigdom som väntar många efter pensioner­ingen.
          </p>
          <p xml:id="i-Wc8jLhjhk8xcKNwyUreCjQ">
            Regeringen vill också höja pensionsåldrarna, det framgår av den
            ekonomiska vår­propositionen. Även detta är förstås en politik
            för fåtalet. Höjd pensionsålder leder till ett ökat utbud av arbetskraft,
            vilket i sin tur innebär ökad press nedåt på löner och villkor,
            i den ekonomiska elitens intresse.
          </p>
          <p xml:id="i-Vt88R49Eoy7pEvSoHAfwow">
            Detta är den pensionspolitik för fåtalet som regeringen och dess
            borgerliga sam­arbets­partier har att erbjuda. Den är som sagt
            skamlig.
          </p>
          <p xml:id="i-QJLTM25puyGC5DyBgMFp6K">
            Det är dags för en pensionspolitik för flertalet. De allmänna
            pensionerna ska nu höjas kraftigt. Ingen ska vara fattig för att
            man är pensionär. Ut­gångs­punkten ska vara att den allmänna pensionen
            ska motsvara 80 pro­cent av slutlönen. Alla pensionärer ska ha
            16 000 kronor i månaden kvar efter skatt.
          </p>
          <p xml:id="i-5jV48cHsJ717bL1DCpe5E2">
            En sådan reform av pensionssystemet som beskrivs här kommer att
            initialt öka kost­naderna för sta­ten, det är sant. Men man ska
            inte se snävt på de medel som utbetalas som pensioner. När pension­ärerna
            i de breda folklagren får en rimlig pension så spen­derar de den.
            Detta bidrar till att öka efter­frågan i sam­hälls­ekonomin. På
            så sätt medverkar de höjda pensionerna till att uppnå målet om
            full sys­selsättning (se avsnitt 5). En stor del av de höjda pensionerna
            återvänder också till staten som öka­de skatte­in­täkter. Om vi
            utformar pensionssystemet rätt, och tar bort den s.k. brom­sen,
            blir pensio­nerna oberoende av konjunktursvängningarna, och fungerar
            då i en konjunktur­ned­gång som en automatisk stabilisator, en
            källa till efterfrågan som håller ekonomin uppe. Bromsen fun­ge­rar
            tvärtom, tar bort efterfrågan i samhällsekonomin när den som bäst
            behövs, och förstärker därmed den ekonomiska nedgången.
          </p>
          <p xml:id="i-DxQZGxcyt7TmoJM3MmK7Sz">
            Det dysfunktionella premiepensionssystemet ska avvecklas. Det
            har visat sig endast gynna fåtalet, finanskapitalet, inte pensionärerna.
            Allmänna pensioner ska inte alstra ytterligare spekulation på
            börsen.
          </p>
          <p xml:id="i-BADEe83XnT49uhtW1KyCkR">
            Goda pensioner är en av de viktigaste jämställdhetsfrågorna.
            De allra flesta fattig­pension­ärer är kvinnor, det kan man läsa
            om i den fördelningspolitiska redogörelsen i den ekonomiska vårpropo­sitionen.
            Kvinnor får många gånger betala väldigt dyrt som pensionärer för
            att de tagit ett större an­svar för barn och familj än män, tvingats
            till ofrivillig deltid och arbetat inom underbetalda yrken inom
            vård, skola och omsorg. Denna orättvisa ska vi nu råda bot på.
            Kvinnors pensioner ska suc­ces­sivt höjas och föras upp i nivå
            med mäns.
          </p>
          <head xml:id="i-88SHWcVSxKsHeUcFYpcAqr" type="h1">
            10 Investeringar i flertalets intresse, inte fåtalets
          </head>
          <p xml:id="i-Eex1CKrK6LENLrhQQRTuaM">
            Under de galna årtiondena från mitten av 80-talet och framåt
            har vi blivit inbillade att om vi bara ger näringslivet fritt
            spelrum så kommer marknadskrafterna att själva skapa välstånd
            och ordna sam­hället på bästa sätt, bara vi avreglerar, sänker
            skatter och privatiserar. Om fåtalet bara får fria tyglar att
            tillvarata sina intressen så kommer detta att gynna även flertalet.
            I denna tid av kris och smitt­sprid­ning kan vi alla se vilka
            falska löften detta var. Kris avlöser kris, samhällsbygget eroderar
            och förfaller. Själva demo­kratin har inskränkts genom att fler
            och fler sektorer förts över till privat­kapi­talet och undandragits
            demokratisk styrning och kontroll.
          </p>
          <p xml:id="i-YDvB7XL3bjrT155BYHzafS">
            Nu ska den utvecklingen vändas. Det är dags för flertalet att
            ta befälet över samhälls­bygget, som ska återupprättas och återupptas.
            Sto­ra offentliga investeringar ska göras på ett flertal områden.
            Sjukhus och andra vård­in­rätt­ningar, skolor, för­skolor och
            äldre­boenden ska byg­gas ut och rustas upp, vilket redan har
            berörts i avsnitt 8. Mycket stora investeringar ska göras i nybyggnad,
            modernisering och renovering av bo­städer, som berörs i avsnitt
            7. Investeringarna i bostadssektorn ska bl.a. inriktas på energieffek­tivi­sering
            av befintliga bo­städer, vilket bidrar till att vi kan uppfylla
            klimat­målen. Väg- och järnvägsnätet ska upp i yttersta in­ter­nationella
            toppklass, genom satsningar både på nybyggnad och på förbättrat
            och utökat under­håll. Elnätets kapacitet måste öka, för att elförsörj­ningen
            i hela landet ska kunna tryggas. I dag är kapacitetsbrist i elnäten
            ett växande problem.
          </p>
          <p xml:id="i-3g5WwQ45enktyK28ATR3sv">
            Energi- och transportsektorerna ska genom investeringar bli fossilfria
            så snart det över huvud taget är möjligt. Klimatomställningen
            ska ske dels genom offentliga sats­ningar, som förutom att min­ska
            kol­dioxid­ut­släppen också skapar jobb och ekonomisk utveckling,
            dels genom hårdare miljökrav på storföretag, som i alla år tjänat
            stora pengar på kilmatskadliga utsläpp. Rege­ringens linje, att
            genom re­gres­siva punkt­skatter på allt från plastpåsar till
            bensin lägga en alltför stor del bördan av omställningen till
            ett håll­bart sam­hälle på vanliga män­niskor, den linjen ska
            bytas ut.
          </p>
          <p xml:id="i-KfAydvVr9JJi9HChdUUWGu">
            En särskild lärdom som vi måste dra av coronakrisen är hur stort
            behovet av en god kris­bered­skap verk­ligen är. Beredskapen har
            många dimensioner. Vi behöver bered­skapslager av läkemedel och
            medi­cinsk ut­rust­ning och fältsjukhus. Vi behöver en offentlig
            vaccintillverkning. Likaså behöver den inhemska produktionen kunna
            stå för en mycket större del av våra livsmedel. Vi vet nu att
            vi inte kan förlita oss på internatio­nella dis­tri­butions­kedjor
            när krisen slår till.
          </p>
          <p xml:id="i-PSe62kAwwJKoCEMw2dVAd5">
            Ett stort offentligt investeringsprogram ska alltså sjösättas,
            som bl.a. ska ta sikte på de nyss nämn­da om­rå­dena. Allt kan
            inte göras på en gång, utan investeringsprogrammet behöver löpa
            över år och till och med årtionden. Hänsyn behöver hela tiden
            tas till vilka lediga resurser som finns i sam­hälls­eko­nomin
            i form av rätt utbildad arbetskraft och andra produktionsfaktorer.
            Prioriteringar be­höver göras löpande utifrån var behoven är som
            störst. På kort och medellång sikt är det inves­te­ring­ar i bo­städer,
            åter­ställd krisberedskap och i utfasning av fossila bränslen
            från energi- och transport­sektorn som fram­för­ allt behöver
            ges företräde.
          </p>
          <p xml:id="i-RqsGNNSKFzHVGnoaazAz8X">
            Med regeringens kortsiktiga nyliberala fokus på överskott i statsbudgeten
            kan det inte bli fråga om något stort offentligt investeringsprogram.
            Då får förfallet fortsätta. Som regeringen själv påpekar i sin
            ekonomiska vårproposition kommer de ekonomiska konsekvenserna
            av att inte göra tillräckligt för att hejda klimatförändringarna
            att bli omfattande, för jord och skogsbruk, för kustnära infra­struktur
            och bebyggelse, för vattenkvaliteten i sjöar och hav. Med regeringens
            politik har vi inte råd att trygga fram­tiden för våra livsmiljöer,
            ens i ekonomiskt hänseende. Godtyckliga sifferkrav på stats­budgeten
            går före. Det duger inte. Flertalet förtjänar något bättre.
          </p>
          <p xml:id="i-6zT6JeuKt7ZPx5BBkpsRQo">
            Det offentliga investeringsprogrammet är intimt förbundet med
            målet om arbete åt alla, full sys­sel­sättning (se avsnitt 5 och
            6). I bygg- och energisektorerna kommer många nya arbeten att
            skapas när investeringarna inom programmet genomförs. Dets­amma
            kommer att gälla även andra sektorer, som it, sjukvård och industri.
            Alla krafter kommer att behövas i bygget av framtidens Sverige.
          </p>
          <p xml:id="i-5PJkXmeXssfXLqmhQH7bYU">
            Ett viktigt led i förverkligandet av det offentliga investeringsprogrammet
            och i upp­fyllandet av målet om arbete åt alla är att utbildningsväsendet
            på alla nivåer fungerar väl. Detta har redan nämnts i av­snitt
            8 när det gäller grundskolan, men det är lika sant när det gäller
            gymnasieskolan, vuxen­ut­bild­ningen, hög­skolan och annan utbildning.
            Nu efter pandemin behövs särskilda satsningar på om­ställ­ning
            åt dem som förlorat sina arbeten i den ekonomiska nedgången och
            vars arbetstillfällen kanske inte återskapas när ekonomin vänder
            uppåt igen. De personerna kommer att ha ett särskilt behov av
            an­passade utbild­nings­insatser och validering av utbildning
            som de kanske redan har och som kan komma till använd­ning inom
            andra verksamheter än de där de arbetat förut.
          </p>
          <p xml:id="i-7A5cWkUZSMJWLoEaAcLhTd">
            Utbildningssektorn i vid bemärkelse är alltså ytterligare ett
            område som behöver tillföras mer resurser och där investeringar
            behöver göras för att vi kunna få den kun­skap och kompetens som
            krävs i samhällsbygget.
          </p>
          <head xml:id="i-QA2xDpVnExd2UqYtr9f5mX" type="h1">
            11 En skattepolitik för flertalet, inte fåtalet
          </head>
          <p xml:id="i-EJxGe5QLVsF343MjdZZPQQ">
            Den finanspolitik som ska föras enligt avsnitt 5 bryter helt
            med den nyliberala normen att offent­liga finanser inte ska gå
            med underskott. Det är inte budgetbalans som är målet med den
            ekonomiska poli­tiken utan samhällsekonomisk balans, fullt resursutnyttjande
            och full sysselsättning. Genom att tillåta så stora budgetunderskott
            att det målet nås, finansieras de satsningar och investeringar
            som ska ske enligt avsnitt 6–11.
          </p>
          <p xml:id="i-BJ5GWRNMvAUXHxL9BNWA8Z">
            Detta betyder att höjda skatter inte är det medel som ska användas
            för att nå målen för den ekonomiska politiken. Skattehöjningar
            i den storleksordning som skulle krävas är inte heller önskvärda,
            då de skulle behöva riktas mot breda folklager, mot flertalet,
            och inte bara mot samhällets toppskikt, fåtalet. Vi ska absolut
            skärpa be­skatt­ning­en av toppskikten i samhället, fåtalet, men
            vi ska inte inbilla oss att skatte­höj­ningar som riktas mot de
            mest förmögna skulle inbringa de mycket stora summor som krävs
            för att finansiera den nya bo­stads-, väl­färds- eller pensionspolitiken.
            Vidare skulle den finans­politiska stimulansen utebli om vi med
            ena han­den ökade efterfrågan i ekonomin genom en offensiv politik
            för offentliga investeringar, höjda pensioner och utbyggd välfärd,
            och med andra handen drog in lika stora medel – hundra­tals mil­jar­der
            kronor årligen – i ytterligare skatter. Då skulle efterfrågan
            i samhällsekonomin sammantaget inte öka, vilket skulle leda till
            att målet om full syssel­sättning inte kan nås.
          </p>
          <p xml:id="i-G6Zct4Xrg3djFvH6VaMtwS">
            Stor restriktivitet ska gälla i fråga om höjning av punktskatter
            och andra skatte­förändringar som inte tar hänsyn till skattebetalarens
            inkomst och därför har en negativ fördelningsprofil. De skatterna
            blir en proportionellt sett tyngre börda för flertalet, människor
            med vanliga inkomster. Mer­värdes­skat­ten (momsen) ska inte höjas,
            särskilt inte på mat och andra dagligvaror. Skatten på bensin,
            som slår stenhårt mot människor utanför storstäderna, bör i nuläget
            inte heller höjas ytterligare. Klimat­politiken ska omorienteras
            så att uppfyllelse av klimat­målen sker genom of­fent­liga investeringar
            och hårdare miljökrav på verksamhetsutövare (se avsnitt 11) snarare
            än genom punktskatter som slår mot vanliga män­niskors köpkraft
            och vardags­ekonomi.
          </p>
          <p xml:id="i-9jAcaf5o4xFkhEFJ71Gkff">
            Ränte­av­dragen för bolån ska som huvudregel inte tas bort. Väl­digt
            många vanliga familjer har fattat beslut om bostadsköp utifrån
            förutsättningen att rän­te­av­dragen finns. Den förutsättningen
            ska inte rubbas i efterhand. I de allra högsta inkomst­skik­ten
            ska dock ränteavdragen fasas ut. Den del av en årlig räntekostnad
            (underskott av kapital) som överstiger tio prisbasbelopp (för
            närvarande ca 480 000 kronor) ska inte få dras av.
          </p>
          <p xml:id="i-MCVyhup8UvzBZ6jKYNyr3c">
            Skattepolitiken ska alltså inte användas som medel att finansiera
            den förda politiken. Däremot har den andra viktiga funktioner
            att fylla.
          </p>
          <p xml:id="i-X2TPXW1zSdfUiRfJJiuXj6">
            Genom riktade åtgärder på skatteområdet ska vi radikalt öka jämlikheten
            i samhället. Den gro­teska utveckling mot ökad inkomstspridning
            som beskrivs i den ekonomiska vårpropositionen har tillåtits gå
            alldeles för långt och ska nu brytas. Det finns ingen samhällsnytta
            i att en verkställande direktör tjänar lika mycket som 60,2 industri­ar­betare,
            vilket är fallet numera. Ingen kan på allvar hävda att direktören
            gör ett drygt sex gånger bättre jobb nu än 1980, då en vd ”bara”
            tjänade lika mycket som nio industri­arbetare. Inte heller finns
            det någon sam­hällsnytta i det rådande förhållandet att topp­kapitalister
            som Antonia Ax:son Johnson och Finn Rausing betalar en mindre
            andel av sin in­komst i skatt än en vanlig löntagare. Att det
            har blivit så här har självklart sin grund i att fåtalet inom
            kapi­tal­ägarklassen har flyttat fram sina positioner i klasskampen
            och använder sin ökade makt för att till­skansa sig en större
            del av det mervärde som produceras.
          </p>
          <p xml:id="i-VuaiQSstp4Fna2oDQnmVPC">
            Genom riktade skattehöjningar mot de stora privata kapitalintressena
            ska vi också gradvis ta ifrån dem deras förmåga att köpa sig politiska
            fördelar. Skattehöjningar på privatkapitalet fyller därmed en
            grund­läggande demokratisk funktion. Ojämlikheten och privatkapitalets
            ökade makt har urholkat folk­styret. Politiker från alla läger,
            borgare såväl som socialdemokrater, har siktet inställt på väl­av­lönade
            lobbyistkarriärer efter det att de avslutat sina politiska gärningar.
            Se bara var vi har vår före detta statsminister Göran Persson:
            nu styrelse­ordförande i den skandaldrabbade storbanken Swedbank,
            med ett arvode om 2,8 miljoner kronor per år.
          </p>
          <p xml:id="i-2ViCHF6PRvYzrTEe8xobL8">
            Vi ser tydligt hur väl kapitalet lyckats i sin strävan att köpa
            våra makthavare. För­ändringar som flertalet vill se, som förbud
            mot vinster i välfärden, saknar helt stöd i riksdagen. För­änd­ringar
            som fåtalet vill se, som marknadshyror och uppluckrad arbets­rätt,
            har däremot brett stöd i riksdagen.
          </p>
          <p xml:id="i-8bDBJEkfUtMmWdYr2hbb9E">
            Ett flertal kraftfulla åtgärder ska nu vidtas för att bryta utvecklingen
            mot större ojämlikhet och för att dika ut det träsk av korruption
            som hotar den svenska demokratin.
          </p>
          <p xml:id="i-WdTvnuqqUns89RBfBfM96p">
            Att kraftigt höja skatterna i de högsta inkomstskikten har också
            en klimat- och miljöpolitisk di­mension. Fåtalet i toppen står
            för en oproportionerligt stor andel av de skadliga utsläppen på
            grund av sin överkonsumtion av allt från resor i privatflygplan
            till överdådiga bostäder, kläder och andra varor. Enligt en ny
            rapport från Oxfam och Stockholm Environment Institute står den
            rikaste pro­centen av världens befolkning för dubbelt så stora
            utsläpp som den fattigaste hälften av världens befolkning. Vi
            kan vara säkra på att den rikaste procenten av Sveriges befolkning
            bidrar till detta. Ökad beskatt­ning av fåtalet innebär därför
            en minskad belastning av vårt klimat och vår miljö.
          </p>
          <p xml:id="i-9Dr143BSnqbrF892T6KWTM">
            Progressiviteten i in­komst­beskattningen ska stegras i de högsta
            inkomstskikten, där vi hittar fåtalet i den ekonomiska eliten.
            Som representant för detta samhällsskikt kan vi nämna Volvos vd
            Martin Lundstedt, som under pandemiåret 2020 fick en fast lön
            om 14,5 miljoner kronor, samt därutöver en bonus om 21,4 miljoner
            kronor. Sammantaget en månadslön om knappt 3 miljoner kronor.
            Detta samtidigt som Volvo tagit emot en dryg miljard i stöd från
            staten under pandemin. Det är för sådana som Martin Lundstedt
            – för fåtalet – som regeringen har sänkt skatten rejält i och
            med slopan­det av värn­skatten vid ingången av 2020. Det är djupt
            stötande, och nu ska vi gå åt rakt motsatt håll. Skatterna ska
            höjas radikalt för fåtalet, däremot inte för flertalet.
          </p>
          <p xml:id="i-YFi7KiCLUGTp4qTFPCvmAa">
            En bra riktpunkt är att årsinkomster över fem­tio prisbasbelopp
            (för närvarande ca 2,4 miljoner kronor per år eller ca 200 000
            kronor per månad) ska vara förenade med 75 procents inkomstskatt,
            och årsinkomster över 100 pris­bas­be­lopp (för närvarande drygt
            4,7 miljoner per år eller knappt 400 000 kronor per månad) ska
            vara för­ena­de med 100 pro­cents inkomst­skatt. En högre inkomst
            än så är helt enkelt inte en rimlig ersätt­ning för nå­got arbete
            utan avspeglar endast möjlig­heten att utifrån en maktposition
            i klass­hierarkin tillgodo­göra sig mer­värde. Dessa förändringar
            är också jämställdhets­politiskt moti­verade. I de allra högsta
            inkomstskikten är männen kraftigt över­repre­senterade. Skärpt
            pro­gres­sivitet i inkomstbeskattningen bidrar därigenom även
            till ökad jämställdhet mellan kvinnor och män.
          </p>
          <p xml:id="i-QgDNXJtQsztemwa6UG5Wpf">
            Skatten på inkomst av kapital ska utformas på motsvarande sätt
            som skatten på in­komst av arbete. Det betyder att skatten ska
            vara kraftigt progressiv i de högsta inkomst­skikten. Däremot
            ska skatten inte höj­as för kapitalinkomster som kan uppkomma
            bland bredare folklager, t.ex. till följd av en bo­stads­försäljning.
            Syftet är som sagt inte att få in så mycket som möjligt i skatt
            utan att jäm­lik­heten i sam­hället ska öka och att minska storkapitalets
            förmåga att köpa våra makthavare.
          </p>
          <p xml:id="i-4stFvJicFfHjvWH3pVY8zn">
            Av den ekonomiska vårpropositionen framgår hur central beskattningen
            av kapital är ur ett jäm­lik­hets­perspektiv. I den fördelningspolitiska
            redogörelsen i propositionen anges att det i huvud­sak är topprocentens
            kapitalinkomster som har bidragit till att den gruppen har ökat
            sina in­komster så kraftigt i förhållande till dem med lägre inkomst.
            Ka­pi­tal­inkomst­erna är även de mycket ojämnt fördelade mellan
            könen. Kvinnor har i genomsnitt hälften så stora kapi­tal­inkomster
            som män. Även i kapital­beskattningen kommer därför en ökad progressivitet
            att bidra till ökad jämställdhet mellan kvinnor och män.
          </p>
          <p xml:id="i-4B7jsqm9X85msbsMNdogbo">
            En förmögenhetsskatt ska införas, som ett ytterligare instrument
            att vända utveck­lingen mot ständigt stegrad ekonomisk ojämlikhet.
            Även denna ska vara progressiv och endast tas ut på sådana för­mögen­het­er
            som förekommer i de allra översta skikten i förmögenhetsfördelningen.
            Var exakt de olika bryt­punkterna ska ligga är något som behöver
            utredas närmare. En riktpunkt är dock att den hög­sta nivån ska
            bestämmas så att den delen av en förmögenhet som överstiger tusen
            prisbasbelopp (för närvarande ca 47 miljoner kronor) ska be­skattas
            med 5 procent årligen.
          </p>
          <p xml:id="i-RPFjpH2btE1XWMM19Q2jNs">
            En ny fastighetsskatt är ytterligare verktyg som vi behöver för
            att bekämpa ojämlik­heten. Eftersom syftet med skatten är att
            minska ojämlikhet i förmögenhet och inkomst ska den endast tas
            ut av dem som äger fastigheter med de allra högsta taxeringsvärdena,
            inte av de bredare folklagren. Liksom med förmögenhetsskatten
            behöver den exakta utformningen av skatten utredas närmare. Jag
            ser emellertid inget behov av att ta ut fastighetsskatt för innehav
            av fastigheter med taxeringsvärden som understiger 300 prisbasbelopp
            (för närvarande drygt 14 miljoner kronor).
          </p>
          <p xml:id="i-7PtRBkvLEPw1otnrbmo6XQ">
            Arvs- och gåvoskatt ska införas. Den ska, liksom förmögenhetsskatten,
            endast riktas mot gåvor och arv som förekommer i de högsta inkomstskikten
            i samhället. Det får utredas närmare var exakt bryt­punk­terna
            för skatteuttag ska ligga och hur hög skatte­satsen ska vara.
          </p>
          <p xml:id="i-KD7G4h4PXAWJWxFSEiYERm">
            Skatterna har också en funktion att fylla i bekämpandet av destruktiv
            spekulation på finans­mark­nad­erna. En skatt på finansiella transaktioner
            ska därför införas (en s.k. Tobin-skatt) för att motverka kort­siktig
            spekulation som inte är till nytta för samhället.
          </p>
        </div>
        <div xml:id="i-WVzW96VzCT8uL292uYkBnk" type="signatureBlock">
          <list xml:id="i-L28fyVWPnjK2SnBGibZeFD">
            <item xml:id="i-UY64eeEoCBPoVLDcG6tdnF" who="i-548HUVvKe8n48M3pQmFeUC" type="signature">
              Amineh Kakabaveh (-)
            </item>
          </list>
        </div>
      </div>
    </body>
  </text>
</TEI>
