<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UbU-03813">
  <teiHeader>
    <fileDesc>
      <titleStmt>
        <title>med anledning av prop. 2020/21:60 Forskning, frihet, framtid - kunskap och innovation för Sverige</title>
        <author corresp="i-L3t2URPAv9iLWgdCvbz7Uv">av Ilona Szatmari Waldau m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3813 av Ilona Szatmari Waldau m.fl. (V)</title>
          <idno type="rdwebb">H8023813</idno>
          <rs type="number">3813</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H8023813/text</ref>
          <ref type="dokument_url_html">http://data.riksdagen.se/dokument/H8023813</ref>
          <ref type="dokumentstatus_url_xml">http://data.riksdagen.se/dokumentstatus/H8023813</ref>
          <ref type="docx">http://data.riksdagen.se/fil/171243C0-1019-40AD-94E9-45D0DB4A88BE</ref>
          <ref type="pdf">http://data.riksdagen.se/fil/8041CDD4-E828-46F7-A011-66693907EFAF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmari Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-DthTyR9U9R8S6NVcPNcNQA</idno>
            <name>Ida Gabrielsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xte2hVf6qgEgJA6sWB1cDH</idno>
            <name>Momodou Malcolm Jallow</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Xbq1HVkxhCYVmfPLN63HRo</idno>
            <name>Daniel Riazat</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-EgXqeVnPhVAxu5tLpK9F8M</idno>
            <name>Vasiliki Tsouplaki</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-XnL5cAhb6CGhcfwCYXUfLk" type="basedOn"/>
        <correspContext corresp="i-XnL5cAhb6CGhcfwCYXUfLk">
          <ref>Proposition 2020/21:60</ref>
        </correspContext>
        <correspAction xml:id="i-4ukudB16FqxLgvFZbCKcyh" type="signed"/>
        <correspContext corresp="i-4ukudB16FqxLgvFZbCKcyh">
          <note type="signatory" corresp="i-L3t2URPAv9iLWgdCvbz7Uv"/>
          <note type="signatory" corresp="i-DthTyR9U9R8S6NVcPNcNQA"/>
          <note type="signatory" corresp="i-Xte2hVf6qgEgJA6sWB1cDH"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-Xbq1HVkxhCYVmfPLN63HRo"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-EgXqeVnPhVAxu5tLpK9F8M"/>
        </correspContext>
        <correspAction xml:id="i-R7Ru4gBkn4zGH7tfjaeBaG" type="submitted">
          <date when="2021-01-15"/>
          <time when="09:44:09"/>
        </correspAction>
        <correspAction xml:id="i-MdVyqpBsjZsVPv64YdV1SW" type="dismissed">
          <date when="2021-01-21"/>
        </correspAction>
        <correspAction xml:id="i-JTKRL9LM3tpgRdVm26x77b" type="reviewed">
          <date when="2021-01-21"/>
          <time when="15:14:22"/>
        </correspAction>
        <correspAction xml:id="i-E7EY3Lg4KcD6zTusrZ17EP" type="referred">
          <date when="2021-01-22"/>
        </correspAction>
        <correspAction xml:id="i-75QuQ7n1YXc1VVn6RaTQPG" type="assigned">
          <date when="2021-04-21"/>
          <time when="16:36:02"/>
        </correspAction>
        <correspContext corresp="i-75QuQ7n1YXc1VVn6RaTQPG">
          <ref type="assignedTo">Utbildningsutskottet</ref>
        </correspContext>
        <correspAction xml:id="i-XjwBMsJ7Vvp4e93459q5Sc" type="behandlas_i"/>
        <correspContext corresp="i-XjwBMsJ7Vvp4e93459q5Sc">
          <ref type="uppgift">2020/21:UbU16</ref>
          <ref type="ref_dok_id">H801UbU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UbU16</ref>
          <ref type="ref_dok_titel">Forskning, frihet, framtid - kunskap och innovation för Sverige</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3813 av Ilona Szatmari Waldau m.fl.
          (V) med anledning av prop. 2020/21:60 Forskning, frihet, framtid
          – kunskap och innovation för Sverige
        </div>
      </div>
      <div type="motBody">
        <div xml:id="i-RpxkAuaVgRWNVnuyDSKcSm" type="TOC">
          <head xml:id="i-uPnWRfQU5hf1H7v7bZp1x">
            Innehållsförteckning
          </head>
          <list>
            <item style="indent-level: 1">
              1Förslag till riksdagsbeslut
            </item>
            <item style="indent-level: 1">
              2Forskningens villkor
            </item>
            <item style="indent-level: 1">
              3En tillgängliggjord forskning
            </item>
            <item style="indent-level: 2">
              3.1Lärarundantaget
            </item>
            <item style="indent-level: 2">
              3.2Tillgänglig forskning
            </item>
            <item style="indent-level: 1">
              4Forskningsanslag för hög kvalitet
            </item>
            <item style="indent-level: 1">
              5Forskares villkor inom högskolan
            </item>
            <item style="indent-level: 2">
              5.1Jämställdhet inom högskolan
            </item>
            <item style="indent-level: 2">
              5.2Jämställd forskning och innovation
            </item>
            <item style="indent-level: 2">
              5.3Trygga villkor för forskare och lärare inom högskolan
            </item>
            <item style="indent-level: 3">
              5.3.1Stipendiefinansiering
            </item>
            <item style="indent-level: 2">
              5.4Doktorander och postdoktorer
            </item>
            <item style="indent-level: 3">
              5.4.1Doktoranders situation under pandemin
            </item>
            <item style="indent-level: 2">
              5.5Grundutbildningens roll för en högkvalitativ forskning
            </item>
            <item style="indent-level: 2">
              5.6Nedsatt skatt och arbetsgivaravgift för forskare
            </item>
            <item style="indent-level: 2">
              5.7Stärkt innovationskraft
            </item>
            <item style="indent-level: 2">
              5.8Hållbart företagande
            </item>
            <item style="indent-level: 1">
              6Strategiska områden
            </item>
            <item style="indent-level: 2">
              6.1Ett nationellt forskningsprogram om virus och pandemier
            </item>
            <item style="indent-level: 2">
              6.2Hälsa och välfärd
            </item>
            <item style="indent-level: 2">
              6.3Forskningsprogram om segregation
            </item>
            <item style="indent-level: 2">
              6.4Forskning om missbruk
            </item>
            <item style="indent-level: 2">
              6.5Klimat och miljö
            </item>
            <item style="indent-level: 3">
              6.5.1Klimatnödläge
            </item>
            <item style="indent-level: 3">
              6.5.2Livsmedel och jordbruk
            </item>
            <item style="indent-level: 2">
              6.6Alternativa metoder till djurförsök
            </item>
            <item style="indent-level: 2">
              6.7Forskning om brottslighet
            </item>
          </list>
        </div>
        <div type="motProposal" subtype="förslag">
          <head xml:id="i-HuzAe434XQHsgDHc5QwdQP">
            1 Förslag till riksdagsbeslut
          </head>
          <list style="ol">
            <item xml:id="i-ATPgCNsC5C75efB31rAb3s">
              Riksdagen ställer sig bakom det som anförs i motionen om att
              lärarundantagets utformning och roll i ett modernt samhälle bör
              utredas och tillkännager detta för regeringen.
            </item>
            <item xml:id="i-XEWHVre2LZ8uT6WXu8HGc4">
              Riksdagen ställer sig bakom det som anförs i motionen om att
              regeringen bör utreda möjligheten att ställa krav på att lärosätena
              i högre utsträckning digitalt tillgängliggör för allmänheten även
              den forskning de tidigare har producerat samt när så är möjligt
              även tillgängliggör forskningen så att den blir reproducerbar,
              och detta tillkännager riksdagen för regeringen.
            </item>
            <item xml:id="i-BXuLHoeTAx9R5wYMWixLUz">
              Riksdagen ställer sig bakom det som anförs i motionen om att
              Vetenskapsrådet bör få i uppdrag att jämställdhetsgranska bibliometrin
              och ta fram kriterier utifrån granskningen och tillkännager detta
              för regeringen.
            </item>
            <item xml:id="i-M7DtPQrXtPvGyufpLnSD2p">
              Riksdagen ställer sig bakom det som anförs i motionen om att
              regeringen bör tillsätta en utredning som granskar förutsättningarna
              för forskare med funktionsnedsättning inom universitet och högskolor
              samt vilka åtgärder som krävs för att öka tillgängligheten och
              tillkännager detta för regeringen.
            </item>
            <item xml:id="i-HMtGscDtiXvu4xB5mfknWV">
              Riksdagen ställer sig bakom det som anförs i motionen om att
              regeringen bör införa en jämställdhetsbonus i lärosätenas basanslag
              för att främja en jämnare könsfördelning inom forskningen och
              akademin och tillkännager detta för regeringen.
            </item>
            <item xml:id="i-3h8PJpGCLVK783WBJUzGwP">
              Riksdagen ställer sig bakom det som anförs i motionen om att
              regeringen bör utreda införandet av ett mål om att högst hälften
              av samtliga statligt finansierade forsknings- och innovationsanslag
              ska gå till män som forskar, och detta tillkännager riksdagen
              för regeringen.
            </item>
            <item xml:id="i-K7JGnU736HfCmJSd4evFXT">
              Riksdagen ställer sig bakom det som anförs i motionen om att
              regeringen bör vidta åtgärder för en ändring i högskoleförordningen
              i syfte att öka anställningstryggheten för doktorander på så sätt
              att det sätts en övre tidsgräns om maximalt 24 månader under de
              senaste fem åren för hur länge någon kan vara tidsbegränsat anställd
              hos samma arbetsgivare innan anställningen övergår i en reguljär
              tillsvidareanställning motsvarande vad som regleras i lagen om
              anställningsskydd (LAS), och detta tillkännager riksdagen för
              regeringen.
            </item>
            <item xml:id="i-Jbez8bKiZdQSqpuG4ynGe9">
              Riksdagen ställer sig bakom det som anförs i motionen om att
              regeringen bör utreda hur stipendier som finansieringsform för
              doktorander och postdoktorer kan avskaffas och tillkännager detta
              för regeringen.
            </item>
            <item xml:id="i-Kfx4JUdfkWs73YFHpA88TA">
              Riksdagen ställer sig bakom det som anförs i motionen om att
              det bör utredas hur stödet och villkoren för postdoktorer kan
              stärkas och utvecklas och tillkännager detta för regeringen.
            </item>
            <item xml:id="i-CpCXY9RPNX2nGBEDNEiv4i">
              Riksdagen ställer sig bakom det som anförs i motionen om att
              regeringen bör ge lämplig myndighet i uppdrag att följa upp lärosätenas
              arbete med att stötta doktoranderna under pandemin och tillkännager
              detta för regeringen.
            </item>
            <item xml:id="i-5wKqu1u9Zq7pfsHQLs1Jfi">
              Riksdagen ställer sig bakom det som anförs i motionen om att
              regeringen bör lägga fram ett lagförslag baserat på Styr- och
              resursutredningens förslag om utbildning och forskning och tillkännager
              detta för regeringen.
            </item>
            <item xml:id="i-QazkcvuvqD6Xe18KP84Ctj">
              Riksdagen ställer sig bakom det som anförs i motionen om att
              det bör genomföras en utvärdering av den nedsatta arbetsgivaravgiften
              och tillkännager detta för regeringen.
            </item>
            <item xml:id="i-VwSao3Q9b2tYSpcsGTcdGg">
              Riksdagen ställer sig bakom det som anförs i motionen om att
              det bör utredas hur patenträttigheterna kan stärkas och hur obalansen
              mellan parterna vid rättegångar påverkar nyttiggörande av forskning
              och innovationsviljan och kan minimeras och tillkännager detta
              för regeringen.
            </item>
            <item xml:id="i-GGrYzAsQ8B91XiSttiwDEJ">
              Riksdagen ställer sig bakom det som anförs i motionen om att
              det bör tillsättas en utredning om hur man kan öka kunskapen och
              öka forskningen om kooperativ och andra alternativa företagsformer
              och tillkännager detta för regeringen.
            </item>
            <item xml:id="i-6rimZ24munvkqV1J781xCB">
              Riksdagen ställer sig bakom det som anförs i motionen om att
              det föreslagna forskningsprogrammet om segregation bör få inriktningen
              segregation, klass och jämlika villkor och tillkännager detta
              för regeringen.
            </item>
            <item xml:id="i-HenLLALupHPEBxTdFgUPiw">
              Riksdagen ställer sig bakom det som anförs i motionen om att
              det av regeringen föreslagna forskningsprogrammet om brottslighet
              även bör fokusera på brottsprevention och tillkännager detta för
              regeringen.
            </item>
          </list>
        </div>
        <div type="motContent">
          <head xml:id="i-3om7hhXRgwf7TbjBBdZiFy" type="h1">
            2 Forskningens villkor
          </head>
          <p xml:id="i-Nc5UP4r3uZ2FyFfwxTAXwn">
            Genom forskning skapas ny kunskap. Denna kunskap är viktig för
            att utveckla ekonomin, skapa arbetstillfällen, förbättra välfärden
            och skapa ett ekologiskt och socialt hållbart samhälle. Forskning
            behövs även för att utsätta vårt samhälle för kritisk granskning
            i syfte att utveckla demokratin, kulturlivet m.m.
          </p>
          <p xml:id="i-NnAowXB2hySNz1yjMz6sWL">
            Forskarsamhällets frihet att själv formulera och söka svaren
            på sina vetenskapliga frågeställningar är en viktig princip för
            forskningspolitiken. Både forskningens kvalitet och nytta är beroende
            av att politiker inte styr ämnesområde, inriktning, avgränsning,
            metod osv. Den politiska styrningen bör därför röra sig på en
            övergripande nivå. Det finns dock tillfällen när samhällsintressena
            motiverar mer styrda satsningar som på exempelvis klimatteknik,
            pandemikunskap eller genusvetenskap.
          </p>
          <p xml:id="i-W4chg2sPsN5WANTB3RvKsD">
            Lika viktigt är det att dra tydliga rågångar mellan forskning
            och kommersiella intressen. Den samverkan som högskolan är skyldig
            att ha med det omgivande sam­hället, däribland näringslivet, får
            inte leda till att högskolans forskare frånsäger sig rätten att
            formulera problem, ställa frågor, välja metoder och publicera
            forsknings­resultat. Donationer och uppdragsforskning får inte
            ersätta statliga anslag, som är den grundläggande förutsättningen
            för en oberoende forskning.
          </p>
          <p xml:id="i-44JZKcUcoReoGveiiX1xqr">
            Regeringen har lagt fram sin proposition Forskning, frihet, framtid
            – kunskap och innovation för Sverige (2020/21:60). Vänsterpartiet
            är positivt till en sammanhållen forskningspolitik och står bakom
            ambitionerna om en mer jämställd akademi, ökade medel till grundforskning
            och ökade medel till flera av de strategiska områdena. I den här
            motionen lyfter vi ett antal punkter vi menar saknas eller är
            otillräckliga i regeringens proposition.
          </p>
          <p xml:id="i-8RLqQ8jRC2cY8D17V712eN">
            Styr- och resursutredningen konstaterade att lärosätenas forskningsresurser
            behövde öka och föreslog att detta skulle ske genom att medel
            flyttades från forskningsinstituten till lärosätena. Detta eftersom
            utredningen inte kunde lägga kostnadsdrivande förslag. Styr- och
            resursutredningens resonemang om forskningsmedel tydliggjorde
            att lärosätenas anslag för forskning behövde öka. Samtidigt var
            det också tydligt att institutionernas resurser är viktiga ur
            många aspekter. Bland annat är inte resurserna lärosätesspecifika
            utan utgår från kvalitet på forskning och ansökningar, vilket
            kan gynna de mindre lärosätena. Det är också via styrning av forskningsinstituten
            som forskning inom samhällsutmaningarna kan styras. Vänsterpartiet
            stödjer därför inriktningen att både öka lärosätenas fria forskningsresurser
            och att öka forsknings­institutens resurser samt att även forskningsinstituten
            får utökade möjligheter att stödja den fria forskningen.
          </p>
          <head xml:id="i-KJRH8V6AjNsS5Sh6vqGfUn" type="h1">
            3 En tillgängliggjord forskning
          </head>
          <head xml:id="i-o2cDSTwSSzAnjG9uQs11z" type="h2">
            3.1 Lärarundantaget
          </head>
          <p xml:id="i-FvHESEK8rTFQxDa55qQQ4d">
            Vänsterpartiet välkomnar att regeringen lyfter fram och tydliggör
            lärosätenas ansvar för samverkan med det omgivande samhället,
            men vi saknar en del perspektiv. Vi ser det s.k. lärarundantaget
            som ett potentiellt hinder för nyttiggörandet av forskning. I
            dag läggs ansvaret för nyttiggörandet av innovationer till stor
            del på enskilda forskare. Sverige är näst intill unikt i omvärlden
            med att vi har kvar ett lärarundantag. Utred­ningen Innovation
            som drivkraft – från forskning till nytta (SOU 2020:59) behandlade
            inte lärarundantag men förde ett visst resonemang om det. Därför
            bör lärarundantagets utformning och roll i ett modernt samhälle
            utredas. Detta bör riksdagen ställa sig bakom och ge regeringen
            till känna.
          </p>
          <head xml:id="i-3jKyjmFdN5cqftuirNrqty" type="h2">
            3.2 Tillgänglig forskning
          </head>
          <p xml:id="i-NjVMoY3NicwRwwhrGnCDqx">
            En central del i all offentlig verksamhet är att allmänheten
            har förtroende för den, detta gäller givetvis även lärosätena
            och deras forskning. Regeringens inriktning att all forskning
            som producerar med offentliga medel ska vara tillgänglig från
            2021 och med öppna data senast 2026 är nödvändigt. Vänsterpartiet
            menar dock att även tidigare forskning, och den forskning som
            publiceras fram till 2026, måste tillgängliggöras och vara reproducerbar.
            Detta är inte bara viktigt för yrkesverksamma inom akademiska
            yrken utan även för allmänheten i stort.
          </p>
          <p xml:id="i-Gx1CixAsMquyuvvsxDcLhm">
            Ett problem i dag är hur forskningen publiceras i forskningstidskrifter.
            För att forskningen ska vara öppet tillgänglig måste forskaren
            eller lärosätet ofta betala för publiceringen, samtidigt som prenumerationsavgifterna
            är höga och en stor kostnad för bl.a. våra forskningsbibliotek.
            Detta är en fråga som behöver lösas men som är inter­nationell
            snarare än nationell varför vi inte lägger något förslag.
          </p>
          <p xml:id="i-5CChaSDPA73FaN3UuCVDBr">
            För att bibehålla förtroendet för en offentligt finansierad forskning
            är det viktigt att den också är tillgänglig. Äldre forskning kan
            även bidra till att förstå hur samhället har förändrats. Stockholms
            universitet har som första lärosäte i Sverige skrivit ett avtal
            med Bonus Copyright Access som gör det möjligt att digitalt publicera
            samtliga avhand­lingar från universitetet under åren 1906–2003.
            Detta är något fler lärosäten borde kunna göra. En öppnare inställning
            till att publicera forskningsresultat och processer skulle också
            kunna möjliggöra en högre grad av reproducerbarhet, vilket på
            sikt kan öka forskningens kvalitet och tillförlitlighet. Regeringen
            bör därför utreda möjligheten att ställa krav på lärosätena att
            i högre utsträckning digitalt tillgängliggöra för allmänheten
            även den forskning de tidigare har producerat samt när så är möjligt
            även tillgängliggöra forskningen så att den blir reproducerbar.
            Detta bör riksdagen ställa sig bakom och ge regeringen till känna.
          </p>
          <head xml:id="i-49A8t2CWM8y9RMDR9g7L7V" type="h1">
            4 Forskningsanslag för hög kvalitet
          </head>
          <p xml:id="i-NoNTRJYbe5ChJ4rKxwBNKA">
            Regeringen planerar att införa en ny fördelningsmodell som utgår
            från profilområden fr.o.m. 2023. Modellen är inte tillräckligt
            väl beskriven i propositionen för att Vänster­partiet ska kunna
            instämma i eller avvisa modellen. Vi kan se såväl fördelar som
            nackdelar med förslaget.
          </p>
          <p xml:id="i-2U1TRZ8bf52WKAEMFMHteK">
            Bibliometri är ett verktyg på kvalitet som i dag premierar redan
            etablerade forskare, forskningstraditioner och ämnesområden. Eftersom
            akademin är ojämställd missgynnas kvinnor även när bibliometri
            används som mått på kvalitet. Vänsterpartiet delar regeringens
            bedömning att det behövs nya kriterier för att bibliometri ska
            kunna användas vid fördelning av forskningsanslag. Vi anser dock
            att för lite gjorts för att granska bibliometrin som verktyg ur
            ett jämställdhetsperspektiv. Vetenskapsrådet bör få i uppdrag
            att jämställdhetsgranska bibliometrin och ta fram kriterier utifrån
            granskningen. Detta bör riksdagen ställa sig bakom och ge regeringen
            till känna.
          </p>
          <head xml:id="i-NqFc5zNaPNERksZViqTyeL" type="h1">
            5 Forskares villkor inom högskolan
          </head>
          <p xml:id="i-RZYAz5uK7uUkGBXYbxatvG">
            Sveriges högskolor och universitet måste vara en attraktiv arbetsplats
            för alla. För engagerade administratörer och it-tekniker, för
            doktoranden med stora drömmar, för den framgångsrika professorn.
            Detta är både en demokratifråga och en fråga om kvaliteten i den
            undervisning och forskning som bedrivs vid lärosätena. Då kan
            våra universitet och högskolor inte genomsyras av patriarkala
            strukturer och hierarkier. Inte heller kan arbetsvillkoren vid
            lärosätena präglas av otrygghet, utan de som arbetar där måste
            erbjudas trygga anställningsförhållanden. Tyvärr finns det vid
            universiteten och hög­skolorna problem i båda dessa delar.
          </p>
          <p xml:id="i-XEBHKr345Gs4xHHeU727Pc">
            En forskares arbete blir lidande om personen i fråga måste oroa
            sig för sin egen ekonomiska situation. På en arbetsplats med många
            professioner blir arbetsmiljön inte bra om vissa ständigt oroar
            sig över sin tjänst. Vänsterpartiet vill att Sveriges högskolor
            och universitet erbjuder doktorander och forskare trygga och fasta
            anställningar. Vi har därför länge drivit att utbildningsbidraget
            för doktorander ska slopas till förmån för tryggare anställningsformer,
            vilket också togs bort i den förra forskningspropositionen. Det
            är ett viktigt steg för bättre anställningstrygghet för doktorander
            vid landets universitet och högskolor.
          </p>
          <p xml:id="i-MVx61at6YGS5RseCShc524">
            Kunskap är en demokratisk rättighet för alla, oavsett bakgrund.
            Det innebär att rekryteringen till högskolan måste breddas. Den
            sociala, könsmässiga och etniska snedrekryteringen har tidigare
            minskat under några decennier tack vare studiemedel, utbyggnad
            av högskolan samt fler och nya utbildningar. Enligt Universitetskanslers­ämbetets
            (UKÄ) årsrapport 2020 var andelen högskolenybörjare 2018/19 med
            högutbildade föräldrar 40 procent, vilket är högre än samhället
            i stort och en trend som varit konstant under flera år. Bland
            doktorandnybörjare 2018/19 hade 56 procent högutbildade föräldrar.
            Det är tydligt att det blir allt längre sedan det fanns en positiv
            trend när det gäller rekryteringen till högskolan ur ett klassperspektiv.
          </p>
          <p xml:id="i-Xop1QnNRdCrLsv8mTEAq6j">
            Snedrekryteringen påverkar alla nivåer av akademin, och överrepresentationen
            av studenter med högutbildade föräldrar förstärks dessutom i övergången
            till forskar­utbildningen. Det kräver ett aktivt arbete från både
            stat och lärosätena själva. Ett sådant arbete måste naturligtvis
            omfatta alla nivåer av akademin.
          </p>
          <p xml:id="i-ErERpk8mLoFbsLfaY8UefK">
            Möjligheterna ser i dag mycket olika ut för olika människor när
            det kommer till att arbeta inom akademin. Bakgrund, ekonomiska
            faktorer, kön och inte minst eventuella funktionsnedsättningar
            spelar in. Eventuella yttre hinder för människor att arbeta med
            vad de önskar måste motverkas. Det gäller även inom universitets-
            och högskole­världen. I dag är kunskaperna om tillgängligheten
            för forskare för dåliga. Regeringen bör därför tillsätta en utredning
            som granskar förutsättningarna för forskare med funktionsnedsättning
            inom universitet och högskolor samt vilka åtgärder som krävs för
            att öka tillgängligheten. Detta bör riksdagen ställa sig bakom
            och ge regeringen till känna.
          </p>
          <head xml:id="i-JjxmPfrLd9D8ztJnj7sMUG" type="h2">
            5.1 Jämställdhet inom högskolan
          </head>
          <p xml:id="i-VDZyZiwRfCidhxNEAwXJPm">
            Drömmen om den akademiska friheten, den fria och kritiska forskningen
            och ett arbetsliv med högt i tak och långt till dörren smulas
            ofta sönder snabbt när nyanställda doktorander sätter sin fot
            innanför universitetens dörrar. Inom akademins ramar är strukturerna
            ofta hårda och hierarkierna starka. Speciellt när det kommer till
            jäm­ställdheten. Därför är det glädjande att det finns ett tydligt
            jämställdhetsfokus i regeringens proposition. Forskningen inom
            universitet och högskolor kan inte ses i ett vakuum. Att människor
            ges lika förutsättningar att forska oavsett kön är en förutsättning
            för en demokratiskt förankrad akademi och för en kvalitetsbaserad
            forskning där det är kompetens som avgör, inte kön eller vänskapsband.
          </p>
          <p xml:id="i-9A29jDBZfiZHPJQX3FPEyL">
            Vänsterpartiet ser två stora problem på lärosätena i dag som
            båda tas upp i propositionen. Det handlar dels om frågan om anställningsprocessen
            – vilka som anställs, hur anställningen går till, på vilka grunder
            anställs personen och transparensen genom hela processen – dels
            om frågan om fördelning av forskningsmedel.
          </p>
          <p xml:id="i-6dXV4xvkyGDrcb6Q5THoVx">
            Delegationen för jämställdhet i högskolan skriver i sin redovisning
            Jämställdhet i högskolan, ska den nu ordnas en gång för alla?
            (2014) att bilden av akademin är ned­slående. Det är en organisation
            präglad av normer och värderingar som bekräftar män som överordnade
            och där olika villkor råder för kvinnors och mäns meritering och
            karriärutveckling.
          </p>
          <p xml:id="i-BUNFvkEgWY5CYhKcT41RrD">
            Det finns mycket att göra för att åtgärda ojämställdheten vid
            Sveriges universitet och högskolor. Studenter väljer utbildningsplatser
            baserat på stereotypa könsrollsmönster. Professorer är till största
            delen män och har lättare att avancera på positioner. Olika universitets
            och högskolors jämställdhetsarbete skiljer sig dessutom åt. Vissa
            arbets­platser är framsynta och ambitiösa, andra ser jämställdhet
            som en icke-fråga. Regeringen bör införa en jämställdhetsbonus
            i lärosätenas basanslag för att främja en jämnare könsfördelning
            inom forskningen och akademin. Detta bör riksdagen ställa sig
            bakom och ge regeringen till känna.
          </p>
          <head xml:id="i-6C5TD1FtQbSixuw5YumPbn" type="h2">
            5.2 Jämställd forskning och innovation
          </head>
          <p xml:id="i-2gbQ9q8mD8e5PpafBAhqa5">
            Den ojämställda situationen på lärosätena märks också när det
            gäller innovationer. Kvinnors innovation är ett ofta eftersatt
            område, det behövs såväl en jämställd forskningspolitik som en
            jämställd innovationspolitik. Många av de statliga stöd som finns
            för innovation och försöksstudier visar på en viss snedfördelning
            och många berörda kvinnor upplever svårigheter. Enligt rapporten
            Med kall eller varm hand? (2015:18) ser man hur kvinnor nås i
            mindre utsträckning av bifallande beslut till lån och hur utdelningen
            per beslut är lägre än mäns utdelning.
          </p>
          <p xml:id="i-S8oAPqHxUcWKgtKbechCMw">
            Regeringen bör utreda införandet av ett mål om att av samtliga
            statligt finansierade forsknings- och innovationsanslag ska högst
            hälften gå till män som forskar. Detta bör riksdagen ställa sig
            bakom och ge regeringen till känna.
          </p>
          <head xml:id="i-Bmv3bmEkbRvfzBYyWc5pJh" type="h2">
            5.3 Trygga villkor för forskare och lärare inom högskolan
          </head>
          <p xml:id="i-16V2Spu8YUGiLyf1YPgK2R">
            Osäkra anställningsförhållanden utgör ett stort problem på den
            svenska arbets­marknaden och problemet är särskilt stort inom
            högskolesektorn. Av den senaste rapporten Många tidsbegränsat
            anställda i högskolan – men stora variationer mellan lärosäten
            från Universitetskanslersämbetet (UKÄ) framgår exempelvis att
            29 procent av forskande och undervisande personal inom högskolan
            har en tidsbegränsad anställning. Tidsbegränsade anställningar
            (visstidsanställningar) ger arbetstagaren en svagare ställning
            i arbetsförhållandet och kan därför över tid utgöra ett betydande
            problem för denne och för möjligheterna att upprätthålla goda
            arbetsvillkor. Visstidsanställningar kan därtill missbrukas av
            arbetsgivare genom att olika slags tidsbegränsade anställningsformer
            varvas och staplas på varandra.
          </p>
          <p xml:id="i-RfqMpK8xuFi3Dn6tyaSPGD">
            Under riksdagsåret 2015/16 beslutade riksdagen, efter förslag
            från regeringen, om skärpta regler för staplande av visstidsanställningar.
            Vänsterpartiet ansåg att förslagen var steg i rätt riktning, men
            att de ändå var otillräckliga, urvattnade och svårtolkade. Vänsterpartiet
            ser problem med att staten som arbetsgivare även fortsättningsvis
            kan runda lagen om anställningsskydd genom att låta en person
            vara tidsbegränsat anställd med stöd av någon annan reglering
            än LAS, såsom högskoleförordningen eller anställningsförordningen.
          </p>
          <p xml:id="i-PKj7q3jCinEaLYUUoefJJc">
            Vänsterpartiet anser att det finns behov av att genomlysa de
            särskilda tidsbegränsade anställningsformer som är tillåtna inom
            den statliga sektorn. Men vi har föreslagit att ett första steg
            är att ta steg framåt genom en förbättrad generell reglering.
            Regeringen bör vidta åtgärder för en ändring i högskoleförordningen
            i syfte att öka anställnings­tryggheten för doktorander på så
            sätt att det sätts en övre tidsgräns om maximalt 24 månader under
            de senaste fem åren för hur länge någon kan vara tidsbegränsat
            anställd hos samma arbetsgivare innan anställningen övergår i
            en reguljär tillsvidareanställning motsvarande vad som regleras
            i LAS. Detta bör riksdagen ställa sig bakom och ge regeringen
            till känna.
          </p>
          <p xml:id="i-XLVNn8eFn7puQXKrt3wGJU">
            För Vänsterpartiet är det självklart att den som utför arbete
            ska vara anställd och ha lön och övriga arbetsvillkor reglerade
            i kollektivavtal. En stor fördel med att anställa doktorander
            redan från första dagen på forskarutbildningen är att det kan
            leda till en större öppenhet i antagningen. Informationen om lediga
            platser kommer att spridas till fler, vilket leder till fler kvalificerade
            sökande. Det kommer förhoppningsvis även att leda till att fler
            med utomeuropeisk bakgrund och fler från arbetarklassen antas
            samt att könsfördelningen kan bli jämnare i fler ämnen. Med ett
            öppnare antagningssystem finns också bättre möjligheter att bryta
            beroendeförhållanden mellan doktorander och hand­ledare. För dem
            som efter examen söker sig utanför högskolevärlden för att arbeta
            är det också en bättre merit att ha varit anställd. Doktorandanställningar
            ökar forskarutbildades attraktionskraft på arbetsmarknaden. För
            en ökad trygghet är det viktigt att det finns finansiering för
            hela doktorandtiden.
          </p>
          <head xml:id="i-HHemRogVxoRftXqfvQuiis" type="h3">
            5.3.1 Stipendiefinansiering
          </head>
          <p xml:id="i-URyN1ckP7Huabni1yzoRMe">
            Stipendiefinansiering under forskarutbildningen eller under tiden
            som postdoktor innebär likaså en rad nackdelar. Därför är det
            positivt att andelen doktorander som finansieras av stipendier
            minskat under de senaste åren. Stipendier är en förlegad finansieringsform
            dels på grund av den osunda konkurrens som skapas och den ekonomiska
            otrygghet det leder till, dels på grund av bristen på regler som
            gör det lätt att missbruka stipendierna. Fackförbunden Sulf och
            Naturvetarna har lyft fram flera av de problem som finns med finansiering
            av postdoktorer med stipendier som att stipendiaterna exempelvis
            inte kan få a-kassa och att de inte tjänar in någon pension. Finansieringen
            med stipendier ger också jämställdhetsproblem när det ofta inte
            är möjligt att vara föräldraledig med stipendier som finansiering,
            detta trots att många postdoktorer är i familjebildande ålder.
            Att avskaffa stipendier som finansieringsform är ett viktigt steg
            för en jämställd högskola. Vänsterpartiet anser att stipendiefinansiering
            på sikt bör avskaffas som tillåten finansiering under forskarutbildningen
            samt under tiden som postdoktor. Regeringen bör utreda hur stipendier
            som finansieringsform för doktorander och postdoktorer kan avskaffas.
            Detta bör riksdagen ställa sig bakom och ge regeringen till känna.
          </p>
          <head xml:id="i-Cd2Fu5a6pQXFKmKgg7n6Zr" type="h2">
            5.4 Doktorander och postdoktorer
          </head>
          <p xml:id="i-X9yEDNV4sMptDg4ECfz43S">
            Sverige är dåligt på att ta till vara den kompetens de som kommer
            hit som doktorander och postdoktorer besitter. Det vittnar de
            organisationer som organiserar postdoktorer om. Informationen
            om det svenska högskolesystemet och möjligheterna till karriär­utveckling
            är svåra att förstå för den som kommer till Sverige som doktorand
            och postdoktor. Det innebär att Sverige tappar många av de doktorer
            som doktorerat eller forskat i Sverige. Det bör därför utredas
            hur stödet och villkoren för postdoktorer kan stärkas och utvecklas.
            Detta bör riksdagen ställa sig bakom och ge regeringen till känna.
          </p>
          <head xml:id="i-GkdapHgikD61d81aVwDS7z" type="h3">
            5.4.1 Doktoranders situation under pandemin
          </head>
          <p xml:id="i-7U2BVe8LhgyZzuR4YJWX2H">
            Pandemin har haft stor påverkan på många forskarstuderandes situation.
            Konferenser och nätverkstillfällen har ställts in och möjligheterna
            att resa utomlands för utbyten eller informationsinhämtning har
            kraftigt begränsats. För utländska doktorander har möjlig­heterna
            att resa hem till sina familjer begränsats. Möjligheterna att
            bedriva kvalitativ forskning hemifrån skiljer sig också åt beroende
            på person och boendesituation. Sveriges förenade studentkårers
            doktorandkommitté har genomfört en undersökning bland doktorander
            om deras situation under pandemin. Undersökningen vittnar framför
            allt om att situationen skiljer sig väldigt mycket mellan olika
            lärosäten, fakulteter, institutioner och handledare. Enligt högskolelagen
            kan prolongation bli aktuellt om det finns särskilda skäl. Dock
            upplever SFS Doktorandkommitté att det råder stora oklar­heter
            om huruvida coronapandemin kan klassas som särskilda skäl och
            att det finns risk för att olika lärosäten kommer att göra olika
            tolkningar. SFS Doktorandkommitté skriver också: ”Vi har blivit
            uppmärksammade på att vissa doktorander med små barn har föreslagits
            att gå ner i tid, för att kompensera för den störning som att
            ta hand om små barn hemma kan ge i ens arbete.” För Vänsterpartiet
            är det oacceptabelt att detta förekommer och något som går tvärtemot
            en jämställd högskola. Därför bör regeringen ge lämplig myndighet
            i uppdrag att följa upp lärosätenas arbete med att stötta doktoranderna
            under pandemin. Detta bör riksdagen ställa sig bakom och ge regeringen
            till känna.
          </p>
          <head xml:id="i-CwgBwu7s5oXnn4uzVNADx5" type="h2">
            5.5 Grundutbildningens roll för en högkvalitativ forskning
          </head>
          <p xml:id="i-3Egem5pdKDBNPvqbSLyeih">
            För att Sverige ska vara ledande i forskning krävs också att
            vi satsar på grund­utbildningen eftersom dagens studenter är framtidens
            forskare. Nuvarande resursfördelningssystem för högre utbildning
            har snart funnits i 30 år. Vänsterpartiet var redan vid införandet
            av ett prislappssystem kritiska till att en del av pengarna fördelades
            genom en prestationsdel baserad på poängproduktion. Styr- och
            resursutredningen kom 2019 med sitt förslag till en förändrad
            finansiering av högre utbildning. Utredningen konstaterade bl.a.
            att det prestationsbaserade resurstilldelningssystemet medför
            att utbildningar på grundnivå och avancerad nivå som på olika
            sätt är flexibla för studenten ofta är ekonomiskt ofördelaktiga
            för lärosätena att erbjuda. Som en del av detta före­slogs att
            prestationsdelen i utbildningsfinansieringen minskades. För att
            öka möjligheten för fler att studera och för att trygga lärosätenas
            finansiering och möjlighet till ut­veckling bör finansieringen
            av högre utbildning förändras. Proposition 2020/21:60 Forskning,
            frihet, framtid – kunskap och innovation för Sverige innehåller
            flera förslag som kommer från Styr- och resursutredningen men
            inget av de förslag som handlade om att stärka kopplingen mellan
            utbildning och forskning. Därför bör regeringen lägga fram ett
            lagförslag enligt ovan baserat på Styr- och resursutredningens
            förslag avseende utbildning och forskning. Detta bör riksdagen
            ställa sig bakom och ge regeringen till känna.
          </p>
          <head xml:id="i-5UtPWCXRYTAX3EhASdM22C" type="h2">
            5.6 Nedsatt skatt och arbetsgivaravgift för forskare
          </head>
          <p xml:id="i-SJ5qNqqzfKkp2XjH7wevyP">
            År 2014 infördes regler om nedsättning av sociala avgifter för
            personer som arbetar med forskning eller utveckling. Därefter
            har ytterligare en nedsättning av arbetsgivar­avgifterna för samma
            grupp införts utan att nedsättningen från 2014 har utvärderats.
            Detta är inte rimligt, särskilt som det finns risk för att reglerna
            har missbrukats och kommer att missbrukas. Vidare gynnar den nedsatta
            arbetsgivaravgiften stora företag som det saknas skäl att subventionera.
            Det bör genomföras en utvärdering av den nedsatta arbetsgivaravgiften.
            Detta bör riksdagen ställa sig bakom och ge regeringen till känna.
          </p>
          <p xml:id="i-S7bq5zdqGuKus1SSVkRFkF">
            Den s.k. expertskatten för ”utländska nyckelpersoner” är enligt
            beslut 2020 förlängd från tre år till fem år. Det innebär att
            specialister inom tekniskt avancerad och kunskaps­intensiv verksamhet,
            högt kvalificerade forskare och personer i företagsledande ställning
            eller andra nyckelpersoner kan få nedsatt skatt i fem år. Vänsterpartiet
            motsatte sig denna utökning och menar att expertskatten bör avskaffas
            för en likvärdig skatt.
          </p>
          <head xml:id="i-EL7A8rDWQGVeuUZugSttob" type="h2">
            5.7 Stärkt innovationskraft
          </head>
          <p xml:id="i-KXF9Snknrk257kExS3cs3">
            För att stärka innovationskraften behöver småföretags, startups
            och uppfinnares patent säkerhetsställas. Patenträttegångar är
            väldigt dyra, vilket gör att få vågar ta risken. Europeiska kommissionen,
            World Intellectual Property Organization (WIPO) bland många, har
            studerat dessa frågor. Sammanfattningsvis har de kommit fram till
            att reglerna för rättegångar är en grundpelare i ett patentsystem,
            kostnadsfördelning har en fundamental betydelse, tidsutdräkten
            till det rättsliga utslaget har stor betydelse samt att data för
            jämförelse mellan olika system saknas. I Sverige tar dessutom
            rättegångarna lång tid jämfört med liknande rättegångar i andra
            delar av världen.
          </p>
          <p xml:id="i-9MjfQy1KjkCLdssEKSiwPe">
            Därför bör det utredas hur patenträttigheterna kan stärkas och
            hur obalansen mellan parterna vid rättegångar påverkar nyttiggörande
            av forskning och innovationsviljan och kan minimeras. Detta bör
            riksdagen ställa sig bakom och ge regeringen till känna.
          </p>
          <head xml:id="i-EWu9PHnKRZCoS8qZJTP3Xa" type="h2">
            5.8 Hållbart företagande
          </head>
          <p xml:id="i-CFQZqPa4d34qkTopsDcjv6">
            Ett område som saknas är att möjliggöra och underlätta för hållbart
            företagande, ett hållbart företagande som klarar av kriser bättre.
            Inom detta område behöver forskningen öka, bl.a. kring kooperativa
            arbetarägda företag och hur företagsformerna kan rustas inför
            framtida kriser. I dag är forskningen aktiebolagsorienterad, vilket
            ger ett näringsliv som inte är lika resilient. Därför bör det
            tillsättas en utredning om hur man kan öka kunskapen och öka forskningen
            om kooperativ och andra alternativa företagsformer. Detta bör
            riksdagen ställa sig bakom och ge regeringen till känna.
          </p>
          <head xml:id="i-K5HoNV5kenSrYnDoKGkRtJ" type="h1">
            6 Strategiska områden
          </head>
          <p xml:id="i-784zmqhmCsMcBNYqutYiea">
            Vänsterpartiet värnar den fria forskningen, en oberoende akademi
            och en statlig politik som inte lägger sig i. Vi står dock inför
            ett antal samhällsutmaningar som måste lösas för att bibehålla
            en fungerande välfärd och en hög levnadsstandard. Det finns därför
            ett särskilt samhällsintresse i att peka ut strategiska områden.
            Regeringen lyfter fram ett antal sådana satsningar, och Vänsterpartiet
            står bakom en stor del av vad som skrivs. Vi vill dock även tydliggöra
            vår hållning på ett antal områden utifrån forskningspolitisk samhällsnytta.
          </p>
          <head xml:id="i-CAnhBJGBLoeA4gGrqYaBad" type="h2">
            6.1 Ett nationellt forskningsprogram om virus och pandemier
          </head>
          <p xml:id="i-CAs9dFazdC7E1ujZcawDgY">
            Vänsterpartiet välkomnar regeringens satsning på virusforskning.
            I vårpropositionen 2020 lyfte Vänsterpartiet just behovet av en
            långsiktig satsning på virusforskning och att en sådan satsning
            inte får begränsas till bara forskning om covid-19.
          </p>
          <p xml:id="i-ET8CNe4rzYvewUeLujoH1d">
            Virusinfektioner som huvudsakligen drabbar fattigare regioner,
            som zika, dengue, ebola m.fl., saknar vaccin och bot medan virus
            som även drabbar västvärlden ofta har vaccin eller botemedel.
            Det relativt snabba framtagandet av vaccin mot covid-19 visar
            att det finns en stark grundforskning, och stora satsningar på
            virusforskning ökar sannolikheten för att också åtgärda de virusinfektioner
            som i dag saknar bot och vaccin. Den svenska virusforskningen
            bör inriktas även på de virussjukdomar som i dag inte drabbar
            oss.
          </p>
          <p xml:id="i-BQn3uE25sGoDMsgzV5GUek">
            De allmänt förekommande virussjukdomarna förkylning och influensa
            kostar samhället miljarder varje år. Enligt en beräkning uppgår
            samhällskostnaderna till över 50 miljarder enbart för dessa två
            sjukdomar. Bot mot dessa och andra sjukdomar blir inte bara en
            vinst för individen utan också för samhället i stort.
          </p>
          <p xml:id="i-SJ6qQUPUXugbGEYUzoyoDU">
            Under covid-19-pandemin har vi sett hur demokratin påverkats
            i flera länder, hur människors grundläggande rättigheter minskat
            men också hur människor brutit mot restriktioner och uppvisat
            tecken på faktaresistens. Forskning om hur en pandemi påverkar
            samhällen och människor är därför välkommen.
          </p>
          <p xml:id="i-Zesmwhc8HSiqBJk4Sjwhs">
            Inom ramen för det nationella forskningsprogram om virus och
            pandemier som regeringen föreslår ska såväl uppbyggnad av forskningsprogrammet,
            stöd till virus­forskning och stöd till övrig forskning om pandemier
            rymmas. Satsningen på 100 miljoner kronor kan därför visa sig
            vara för liten, vilket Vänsterpartiet kommer att följa och bevaka.
          </p>
          <head xml:id="i-YF28ihKe7E3qmwb6VAAfX1" type="h2">
            6.2 Hälsa och välfärd
          </head>
          <p xml:id="i-QECWsCg63TqYfrh972HL1s">
            Ojämlikhet och vidgade ekonomiska klyftor är ett stort samhällsproblem.
            Det finns en stark koppling mellan ojämlikhet och en rad olika
            sociala och hälsorelaterade indikatorer. I ojämlika samhällen
            får klass och status ökad betydelse och påverkar hur vi människor
            i ett samhälle ser på varandra. På senare tid har också allt fler
            ekonomer och institutioner visat att ökad ojämlikhet påverkar
            den ekonomiska tillväxten negativt.
          </p>
          <p xml:id="i-N3fKgXahy2kSan2bwe3HMt">
            Sverige är det land i västvärlden, jämte Nya Zeeland, där ojämlikheten
            ökat mest under de senaste decennierna. Från att ha varit det
            mest jämlika landet i OECD var vi 2019 på nionde plats.
          </p>
          <p xml:id="i-UzftezS5CH5os4oDzrsux7">
            Samtidigt som medellivslängden ökar för höginkomsttagare och
            högutbildade minskar den bland t.ex. kvinnor i vissa typiska LO-yrken.
            Regeringen konstaterar i propositionen: ”En bättre förståelse
            för vad skillnaderna i hälsoutfall mellan olika grupper beror
            på är en förutsättning för att uppnå regeringens mål att sluta
            de påverk­bara hälsoklyftorna inom en generation. Att socioekonomiska
            faktorer kan påverka hälsostatus är känt sedan länge, men även
            faktorer såsom kön och funktionsnedsättning kan ha betydelse.”
          </p>
          <p xml:id="i-5CcqdZ54yUvcqSYXtAWAb3">
            Vänsterpartiet håller med om att det är viktigt att satsa på
            forskning om hälso­klyftorna men konstaterar också att det finns
            forskning som visar hur klyftorna i samhället påverkar hälsa.
            Vi kan också konstatera att trots denna kunskap fortsätter klyftorna
            att öka, och regeringens politik att gynna de rika med rutavdrag,
            skatte­sänkningar m.m. driver på samhällsutvecklingen. Ska samhällsforskning
            göra nytta måste också politiken ta till sig forskningsresultaten.
          </p>
          <p xml:id="i-BVwyVhYGh8bAahJB5H996Y">
            Ojämlikheten och klyftorna i samhället påverkar också så mycket
            mer än bara hälsoaspekterna. Sverige har mycket att vinna på att
            skapa ett jämlikare samhälle. Men för det krävs ett rättvisare
            skattesystem, stärkta socialförsäkringar, och inte minst en politik
            för full sysselsättning. Något som ger få eller inga avtryck i
            regeringens politik och få avtryck i forskningspropositionen.
            Klassamhällets utmaningar berörs inte med ett ord utan döljs bakom
            ord som socioekonomisk segregation och socioekonomiska utmaningar.
          </p>
          <head xml:id="i-2wr9aKzV2BYoJqnsjntkUG" type="h2">
            6.3 Forskningsprogram om segregation
          </head>
          <p xml:id="i-BaPpq7tmdstYmx4oF7vSX1">
            Regeringen föreslår att ett nytt forskningsprogram om segregation
            ska införas samt att Vetenskapsrådets forskningsanslag på 20 miljoner
            kronor för forskning om jämlika villkor ska föras över till det
            nya programmet från 2023. Vänsterpartiet anser att det nya forskningsprogrammet
            också ska inkludera klassperspektivet. Det föreslagna forskningsprogrammet
            om segregation bör få inriktningen segregation, klass och jämlika
            villkor. Detta bör riksdagen ställa sig bakom och ge regeringen
            till känna.
          </p>
          <p xml:id="i-Aa4i9Rs4AVs693FLxj2caQ">
            År 2016 inrättades ett nationellt forskningsprogram om rasism.
            Vetenskapsrådet, i samråd med Forskningsrådet för hälsa, arbetsliv
            och välfärd (Forte), har i dag 20 miljoner kronor att utlysa inom
            området. I 2020 års forskningsproposition nämns inte rasismen
            över huvud taget trots att den ökande rasismen och antisemitismen
            tillhör samhällets stora utmaningar. Det finns anledning att kommande
            budgetår överväga att utöka anslaget för forskning om rasism och
            diskriminering.
          </p>
          <head xml:id="i-Vx8wQmBbACq6DeJ1mG8ibL" type="h2">
            6.4 Forskning om missbruk
          </head>
          <p xml:id="i-ZiuJtnoAUPSvCfyJr34Sq">
            Vänsterpartiet saknar också forskning om missbruk. Det behövs
            ökade kunskaper om barn som växer upp i missbruksmiljöer och vilka
            insatser som är de bästa för dessa barn. Även forskning om långsiktigt
            fungerande insatser för missbrukare saknas. Inte minst ur ett
            jämställdhetsperspektiv där det finns forskning som visar att
            mäns och kvinnors missbruk kan se olika ut samtidigt som såväl
            prevention som insatser ofta utgår från mannens missbruk.
          </p>
          <p xml:id="i-6WuAiZAFd6rRAxjW3kGZto">
            En viktig del av forskning om missbruk är att förstå varför vissa
            unga fastnar i ett missbruk och hur det ska kunna förebyggas.
            Förståelse av barns villkor och vad som leder fram till missbruk
            och kriminalitet behöver öka.
          </p>
          <head xml:id="i-585d2VZ3WWQNA3bCeZ34UR" type="h2">
            6.5 Klimat och miljö
          </head>
          <p xml:id="i-Vqoeer4WPiL71iwABiyuXn">
            Sverige och världen står inför en klimatkris. Jorden förser oss
            människor med nöd­vändiga naturresurser. Men naturresurserna är
            inte oändliga. Jorden har en ekologisk bärkraft som vi inte kan
            överskrida. Det gör att miljöfrågan i grunden är en fråga om fördelning
            av begränsade resurser. Miljöpolitik är också en fråga om rättvisa
            och solidaritet. Därför behöver forskningen som görs om klimatet
            också kunna kopplas ihop med forskning om ekonomi, fördelning
            av resurser och samhällsstrukturer.
          </p>
          <p xml:id="i-5tCBKdNQoV6DyQxhv7nbKB">
            Klimatförändringarna slår olika hårt mot olika delar av världen
            och mot olika människor. Därför menar Vänsterpartiet att det är
            avgörande att titta på klimat­förändringarna utifrån ett rättviseperspektiv
            och vem som påverkar respektive drabbas av klimatförändringarna.
            Kapitalismen fördelar jordens resurser extremt ojämlikt mellan
            klasser, mellan rika och fattiga länder och – i samspel med patriarkala
            strukturer – mellan kvinnor och män.
          </p>
          <p xml:id="i-6Jr3X5fZzQF4jPmbTfb6yY">
            Vänsterpartiet välkomnar att det nationella forskningsprogrammet
            om klimat för­stärks och ser särskilt positivt på att programmet
            ska stärka kopplingen mellan klimat­förändringar och den biologiska
            mångfalden. FN:s expertpanel för biologisk mångfald (IPBES) visade
            i sin rapport just på det avgörande sambandet mellan förlusten
            av biologisk mångfald och klimatförändringar och konstaterar att
            för att klara klimatet behöver vi också klara den biologiska mångfalden.
          </p>
          <p xml:id="i-EAjAvDtzwJye9EeDPkmTVP">
            Vänsterpartiet välkomnar också satsningen på ett nytt forskningsprogram
            om hav och vatten.
          </p>
          <head xml:id="i-QsxwDs45Vt4RfhcH6tTh6m" type="h3">
            6.5.1 Klimatnödläge
          </head>
          <p xml:id="i-XAUoV6tXxfcaVfCRNoVC3D">
            Världen befinner sig i ett klimatnödläge och det vi sett i regeringens
            budget hittills har inte varit tillräckligt för att minska utsläppen
            i enlighet med våra nationella klimatmål. För att i tid genomföra
            en omställning till ett grönt samhällsbygge behöver de gröna investeringarna
            kraftigt öka och samtliga samhällsinvesteringar bidra till ökad
            ekologisk och social hållbarhet. Vänsterpartiet välkomnar att
            forskningsprogrammet om hållbart samhällsbyggande förstärks. I
            Vänsterpartiets budgetmotion, Vägen ut ur krisen – en plan för
            jämlikhet och grön omställning (2020/21:3170), redogör vi för
            en rad åtgärder för att skapa ett grönt samhällsbygge. I det förslaget
            ingår satsningar på hållbara, jämlika och transporteffektiva städer
            likväl som en klimatsmart stadsplanering.
          </p>
          <head xml:id="i-72oWkUMHpNxk1uyJwuVmMe" type="h3">
            6.5.2 Livsmedel och jordbruk
          </head>
          <p xml:id="i-U5AKAFKf4ZZHDLEM9r1nSd">
            Det nationella forskningsprogrammet för livsmedel stärks i regeringens
            proposition och pekar på behovet av att säkra livsmedelsförsörjningen.
            Vänsterpartiet välkomnar satsningen på hur vi kan skapa ett starkare
            och mer hållbart svenskt jordbruk. Det är viktigt att komma ihåg
            att problemen för svenskt jordbruk inte bara ligger i tekniker
            eller val av grödor utan är intimt sammanlänkade med den gemensamma
            jordbrukspolitiken som finns inom EU och de handelsavtal som Sverige
            ingår i. Den forskning som bedrivs bör ta i beaktande alla de
            aspekter som rör jordbruket. En grön omställning inom vår livsmedelsproduktion
            skapar nya gröna jobb och gör vårt jordbruk bättre klimatanpassat.
            Inte minst behövs forskning om hur produktionen av klimat­smarta
            växtbaserade livsmedel ska kunna öka.
          </p>
          <p xml:id="i-KGK7a3oECwgr6wXhimzZF7">
            Jordbruket har en stor potential att bidra till omställningen
            för att klara klimatkrisen likväl som förlusten av den biologiska
            mångfalden, då behövs en ökad kunskap kring hur ett förändrat
            klimat kan komma att påverka våra möjligheter att bedriva jordbruk
            i framtiden.
          </p>
          <head xml:id="i-KS2oEyXXdAJcBik1uQDJRT" type="h2">
            6.6 Alternativa metoder till djurförsök
          </head>
          <p xml:id="i-WpoVJinfGNFypoMz9Kpxr1">
            Vetenskapsrådet har i dag 15 miljoner kronor för forskning om
            och utveckling av alternativa metoder för djurförsök. Jordbruksverket
            driver 3R-centret för att bl.a. främja och samordna arbetet med
            alternativ till djurförsök. Regeringen har inga ytterligare satsningar,
            även om området sägs vara viktigt.
          </p>
          <p xml:id="i-5zFTBvT8jmEQMADL1qeWm6">
            För att kunna ersätta forskning med djurförsök med andra metoder
            behövs ytter­ligare forskning och utvecklingen av alternativa
            metoder till djurförsök. Därför föreslog Vänsterpartiet en fördubbling
            av Vetenskapsrådets anslag för forskning om alternativa metoder
            för djurförsök i budget 2021. Till skillnad från regeringen anser
            vi att det behövs ytterligare satsning på forskning på alternativ
            till djurförsök.
          </p>
          <head xml:id="i-LuDtnLGXY5D6czVBW4gXQY" type="h2">
            6.7 Forskning om brottslighet
          </head>
          <p xml:id="i-T1pt8LtYzQHLG75PJw7zjW">
            Regeringen föreslår att ett nationellt forskningsprogram om brottslighet
            ska inrättas. Mycket av det som ska ingå i forskningsprogrammet
            är områden som redan är beforskade. Däremot brister i dag forskningen
            om brottsprevention. Vänsterpartiet menar därför att inriktningen
            på den brottsrelaterade forskningen ska inriktas på brottsprevention
            för att stärka förmågan att förebygga och bekämpa brott.
          </p>
          <p xml:id="i-NmbJxVjXUT9sonE1bFqhBU">
            Vänsterpartiet vill även se ett institut för polisvetenskaplig
            forskning för att öka kunskapen om det polisiära och kriminologiska
            arbetet (mot. 2020/21:178).
          </p>
          <p xml:id="i-QxvurzZ5dgEYmzLPHGJuSQ">
            Det av regeringen föreslagna forskningsprogrammet om brottslighet
            bör även fokusera på brottsprevention. Detta bör riksdagen ställa
            sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-PtqKG3njfj9N7ezgif4wAd">
              Ilona Szatmari Waldau (V)
            </item>
            <item xml:id="i-TuQFBTWBUG94ABirRtcrwX">
              Ida Gabrielsson (V)
            </item>
            <item xml:id="i-4tDTgedh9cuQCZuGsZomsf">
              Momodou Malcolm Jallow (V)
            </item>
            <item xml:id="i-7nXB7d5Z33gNUdgpqhuwZB">
              Maj Karlsson (V)
            </item>
            <item xml:id="i-9AJww86JcPbwp29kigDTqK">
              Daniel Riazat (V)
            </item>
            <item xml:id="i-6awpWseYFPrs6K5fXVtrC6">
              Karin Rågsjö (V)
            </item>
            <item xml:id="i-CzohwKwxYWzhg3c3TwF2rP">
              Vasiliki Tsouplaki (V)
            </item>
          </list>
        </div>
      </div>
    </body>
  </text>
</TEI>
