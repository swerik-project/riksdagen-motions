<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-MJU-00445">
  <teiHeader>
    <fileDesc>
      <titleStmt>
        <title>Ekologisk livsmedelsproduktion</title>
        <author corresp="i-UFTZBKNRWWLXUXAtcCcVfH">av Tina Ehn m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Ekologisk livsmedelsproduktion</title>
          <idno type="rdwebb">H002MJ445</idno>
          <rs type="number">MJ445</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H002MJ445/text</ref>
          <ref type="dokument_url_html">http://data.riksdagen.se/dokument/H002MJ445</ref>
          <ref type="dokumentstatus_url_xml">http://data.riksdagen.se/dokumentstatus/H002MJ445</ref>
          <ref type="doc">http://data.riksdagen.se/fil/412E2FFE-13FC-445D-B10F-8BC5508A6898</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-XSuWURvcJRjSbVSYUBBuD2</idno>
            <name>Stina Bergström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-Q6T8pKy9pERdSQEuTcARyR</idno>
            <name>Lotta Hedström</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-R5vSbE82w2sShtY3wrbQfh" type="signed"/>
        <correspContext corresp="i-R5vSbE82w2sShtY3wrbQfh">
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-XSuWURvcJRjSbVSYUBBuD2"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-Q6T8pKy9pERdSQEuTcARyR"/>
          <note type="signatory" corresp="i-2GE534P2Foy3WpqKPVNeW8"/>
        </correspContext>
        <correspAction xml:id="i-6H2o3WjJRXdLyfJmRMz34H" type="numbering">
          <date when="2012-10-08"/>
        </correspAction>
        <correspAction xml:id="i-2HTA5VqaE68wiVLvzjsi6C" type="submission">
          <date when="2012-10-05"/>
        </correspAction>
        <correspAction xml:id="i-RKMvwQWyZUhvuYdjy111zW" type="transfer">
          <date when="2012-10-04"/>
        </correspAction>
        <correspAction xml:id="i-RwkZXr3V5Xrije4gyeMS7M" type="assigned"/>
        <correspContext corresp="i-RwkZXr3V5Xrije4gyeMS7M">
          <ref type="assignedTo">Miljö- och jordbruksutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div xml:id="i-5316m9N3MEjtzZxUXXuZ4t" type="TOC">
          <head xml:id="i-WwiF43ijF3unv1G5DmaFLL">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Motivering 3
            </item>
            <item>
              3.1 Inledning 3
            </item>
            <item>
              3.2 Bakgrund 4
            </item>
            <item>
              3.2.1 Jordbrukets historia i Sverige 4
            </item>
            <item>
              3.2.2 Ängen åkerns moder 4
            </item>
            <item>
              3.2.3 Jordbruksföretag och landsbygden i går och i dag och i
              morgon? 5
            </item>
            <item>
              3.2.4 Räcker maten? 5
            </item>
            <item>
              3.3 Varför ekologisk produktion? 7
            </item>
            <item>
              3.3.1 Den ekologiska produktionen och miljön 7
            </item>
            <item>
              3.3.2 Djurhållning i Sverige och inom den ekologiska produktionen
              8
            </item>
            <item>
              3.3.3 Hushållning med naturresurser 8
            </item>
            <item>
              3.3.4 Konsumenternas efterfrågan 9
            </item>
            <item>
              3.3.5 Jordbrukets konkurrenskraft 9
            </item>
            <item>
              3.3.6 Landsbygdsutveckling 10
            </item>
            <item>
              3.4 Politik för ekoproduktion 10
            </item>
            <item>
              3.4.1 Åtgärder för att främja utvecklingen i le mellan konsument
              och primärproducent 11
            </item>
            <item>
              3.4.2 Åtgärder riktade mot produktionen 11
            </item>
            <item>
              3.4.3 Återinrätta posten ekologisk produktion 12
            </item>
            <item>
              3.4.4 En strategi för en balanserad struktur på djurhållningen
              och jordbruket 12
            </item>
            <item>
              3.4.5 Ekonomiska styrmedel 13
            </item>
            <item>
              3.4.6 Regelverk 14
            </item>
            <item>
              3.4.7 Forskning, utveckling, information 15
            </item>
            <item>
              3.4.8 Övrigt 17
            </item>
          </list>
        </div>
        <div type="motProposal" subtype="förslag">
          <head xml:id="i-3UuSDeS13anrhm47XHvy6w">
            2 Förslag till riksdagsbeslut
          </head>
          <list style="ol">
            <item xml:id="i-UWk9vPR9uEEDFttGUuMQj8">
              Riksdagen tillkännager för regeringen som sin mening vad som
              anförs i motionen om en ny aktionsplan för ekologisk produktion.
            </item>
            <item xml:id="i-TLEZUqN38Y6oAYoHsUacws">
              Riksdagen tillkännager för regeringen som sin mening vad som
              anförs i motionen om att regeringen bör ta fram en strategi för
              en mer balanserad struktur i Sveriges djurhållning.
            </item>
            <item xml:id="i-925Xfih5xeq3CkKA3gwHdp">
              Riksdagen tillkännager för regeringen som sin mening vad som
              anförs i motionen om att regeringen bör utreda sätt att undanröja
              brister i prissättningssystemet.
            </item>
            <item xml:id="i-6h6vSfBrEQPyuKYCF2Y4qi">
              Riksdagen tillkännager för regeringen som sin mening vad som
              anförs i motionen om att ett certifieringsbidrag bör införas för
              att täcka en del av certifieringskostnaderna för småbrukare.
            </item>
            <item xml:id="i-GG86TyiLo4UxoCcmPiWWyt">
              Riksdagen tillkännager för regeringen som sin mening vad som
              anförs i motionen om att regeringen bör se över möjligheten att
              inrätta matlotsar på länsstyrelserna och anpassa livsmedelslagstiftningen
              till småskaliga producenters villkor.
            </item>
            <item xml:id="i-Vwe9SRyrCwwEccVJUNnVCW">
              Riksdagen tillkännager för regeringen som sin mening vad som
              anförs i motionen om att regeringen bör ge Jordbruksverket i uppdrag
              att se över sina föreskrifter i syfte att minska jordbrukets miljöpåverkan,
              och då särskilt beakta det ekologiska lantbrukets villkor.
            </item>
            <item xml:id="i-SeZ6bYYwtVgiGDK2YCBtfR">
              Riksdagen tillkännager för regeringen som sin mening vad som
              anförs i motionen om att regeringen bör utreda vad som kan göras
              för att underlätta sysselsättning i ekologiskt och småskaligt
              jordbruk.
            </item>
            <item xml:id="i-4zjoQRuBNhdWqwTHwwSwKB">
              Riksdagen tillkännager för regeringen som sin mening vad som
              anförs i motionen om att information och rådgivning till lantbrukare
              som vill ställa om till ekologisk produktion bör intensifieras.
            </item>
            <item xml:id="i-EvLwShX8u8D9MWNjGaU7Nr">
              Riksdagen tillkännager för regeringen som sin mening vad som
              anförs i motionen om en forskningssatsning på ekologiskt lantbruk
              med resurshushållning.
            </item>
            <item xml:id="i-XrgwLUyNgYwbEbW9QKbvn2">
              Riksdagen tillkännager för regeringen som sin mening vad som
              anförs i motionen om att EU:s jordbrukspolitik och jordbruksstöd
              i högre utsträckning bör användas för att stödja det ekologiska
              lantbruket.
            </item>
            <item xml:id="i-FDzH3Z6V3whqBs36PDkJBm">
              Riksdagen tillkännager för regeringen som sin mening vad som
              anförs i motionen om att utarbeta en ny sammanhållen strategi
              för att uppnå satta mål för ekologisk jordbruksproduktion.
            </item>
            <item xml:id="i-Gr4ecHzocTkhhCV6xvZBM8">
              Riksdagen tillkännager för regeringen som sin mening vad som
              anförs i motionen om en forskningssatsning på ekologiskt lantbruk,
              exempelvis via Beras.
            </item>
          </list>
        </div>
        <div type="motContent">
          <head xml:id="i-Hgfjy6sAok4gnsaf6muHk2" type="h1">
            3 Motivering
          </head>
          <head xml:id="i-CJeKxQwSHy4GFzEu9YbDrf" type="h2">
            3.1 Inledning
          </head>
          <p xml:id="i-Pef6DMFg9XKQjcgA23TK9T">
            Konsumenter vill ha ekologiskt producerad mat. De vill ha mat
            som är fri från kemiska bekämpningsmedel. De allra flesta vill
            ha mat som producerats på ett sätt som är bra för miljön. De flesta
            vill också ha mat som kanske är nyttigare och smakar bättre.
          </p>
          <p xml:id="i-BhuygQS1nD7qFayLBu8wXB">
            Jordbrukare vill producera ekologisk mat. De vill inte fördärva
            sin hälsa. De vill inte försämra natur och miljö. De vill producera
            mat som konsumenter vill ha. Det ökar konkurrenskraften på sikt.
            Det kan också bidra till en mer levande landsbygd.
          </p>
          <p xml:id="i-Ksmbat8T1SUzGLEcLgjzeV">
            Miljöpartiet de gröna vill att maten ska vara ekologiskt producerad.
            Vi vill att människor ska vara friska och må bra. Vi vill värna
            vår natur och miljö och de ekosystemtjänster naturen förser oss
            med så att människan har goda möjligheter att ha en bra hälsa
            och ha det bra nu men också i framtiden. Vår vision är att allt
            lantbruk i framtiden ska baseras på slutna kretslopp och optimalt
            utnyttjande av lokalt tillgängliga resurser, i stället för brutna
            kretslopp med stora mängder externa insatsmedel (som bekämpningsmedel,
            konstgödsel och importerat foder) och utsläpp.
          </p>
          <p xml:id="i-EKJQCLzMyKXLhnqBmW4zWn">
            Väldigt många vill ha mer ekologiskt producerad mat. Ändå växer
            marknaden långsamt och sporadiskt. Det finns flera hinder:
          </p>
          <list style="ul">
            <item xml:id="i-D1gQAF2qK6Dnabzkp1eoZq">
              Okunskap : Konsumenter kan ha svårt att hitta ekologiskt producerad
              mat. Många lantbrukare vet inte tillräckligt mycket om hur man
              producerar ekologisk mat. Forskning om ekologisk produktion är
              eftersatt.
            </item>
            <item xml:id="i-ULKyCaYDr9RCyYUCyieRXC">
              Osäkerhet och investeringsbehov : Det kostar pengar att ställa
              om till ekologisk produktion. Under omställningsperioden kan man
              inte sälja sina produkter som certifierat ekologiska, och man
              kan inte få mer betalt för dem. Det finns också en osäkerhet om
              marknadens utveckling, och om man kommer att kunna få avsättning
              för sina produkter och kunna räkna hem investeringar.
            </item>
            <item xml:id="i-GoX13KH57R9LumgNLJyCpt">
              Förädling och distribution : Förädlingsföretag tvekar att satsa
              på ekologisk mat. Det finns restriktioner i distributionskedjan
              som gör att producenter och konsumenter får onödigt svårt att
              hitta varandra. De flesta kedjor kräver stora, säkra leveranser,
              vilket kan slå hårt mot mindre producenter. Handlare tar ibland
              mer betalt för att sälja ekologiskt, bara för att det finns konsumenter
              som är beredda att betala mer. Eftersom pengarna inte kommer tillbaka
              till jordbrukare ökar inte produktionen. Restauranger och storkök
              lämnar vanligtvis dålig information till konsumenterna, och har
              ofta låga ambitionsnivåer.
            </item>
            <item xml:id="i-GAcjdnnpYGkj7NdehmW2GR">
              Priser : Många lantbrukare får inte tillräckligt betalt för ekologiskt
              producerad mat, och de flesta konsumenter vill inte betala (mycket)
              mer för ekologiskt producerad mat. Att det finns rätt många som
              är beredda att ta ett större ansvar även om det kostar utnyttjas
              av handeln för att ta ut merpriser på ekologiskt producerad mat.
              Restauranger och storkök ger mycket liten information om vad det
              är för mat de säljer. Den offentliga sektorn tar allt för sällan
              miljöhänsyn.
            </item>
          </list>
          <p xml:id="i-QUG9Zd7yEByyPUwk3yuUGU">
            Det behövs förbättringar i alla led. Men kedjan är inte starkare
            än den svagaste länken, och viktigast är kanske priset. Dagens
            prissystem missgynnar ekologisk produktion. Ekologiska producenter
            får inte ersättning för det bidrag de ger till uppfyllandet av
            våra miljömål eller de mervärden de producerar i form av ekosystemtjänster
            renare vatten, mer biologisk mångfald, mindre läckage av övergödande
            ämnen som kväve och fosfor, bättre markförhållanden. Konventionella
            producenter behöver inte betala för problem som de orsakar med
            övergödning, förlust av biologisk mångfald, förorening av vatten
            och andra effekter som kan minska produktionen av ekosystemtjänster.
          </p>
          <p xml:id="i-UB26Q1e8hipYUB8DMUzdAF">
            Det behövs statligt stöd som utjämnar missförhållanden i prisbildningen,
            som tar fram och sprider kunskap om varför ekologisk produktion
            är bra och hur man ställer om. Det behövs också stöd för att underlätta
            omställning till ekologisk produktion, både i form av omställningsbidrag
            och i form av rådgivning. Offentliga upphandlare måste ta sitt
            ansvar. Regeringen behöver utforma ett regelverk som inte missgynnar
            ekologiska producenter och inte gör att ekologiska producenter
            behöver riskera att drabbas av en grannes aktiviteter, t.ex. med
            att odla genmodifierade grödor.
          </p>
          <head xml:id="i-2NsBQSV6WzDbXDDdSRoNmm" type="h2">
            3.2 Bakgrund
          </head>
          <head xml:id="i-XEKU9zxDVFuxbVk9riVJgC" type="h3">
            3.2.1 Jordbrukets historia i Sverige
          </head>
          <p xml:id="i-Fer31RJgbPzrUxLk6SS825">
            En förståelse av jordbrukets historiska utveckling underlättar
            en förståelse för den utveckling som jordbruket behöver ha i framtiden.
            Jordbrukets historia i Sverige är ungefär 6 000 år gammalt, tidigare
            levde människorna som jägare-samlare där också fiske ingick.
          </p>
          <p xml:id="i-TjMZwdftn4D9J3Pd11SXEh">
            Med bosättningar i större grupper och kunskap om svedjebruk började
            odlandet ta fart, sorter som användes var emmervete, enkornsvete,
            speltvete. Man odlade även hirs, råg, ärter, bönor, vindruvor
            och lin. Husdjuren som hölls var kor, får och getter. Så småningom
            kom även hästen att få betydelse. Det svedjebruk som användes
            var inte hållbart i längden och tekniken utvecklades.
          </p>
          <head xml:id="i-G6FJ5yKjzK7k8TRbAYGpdH" type="h3">
            3.2.2 Ängen åkerns moder
          </head>
          <p xml:id="i-DGVstH4jTBSESkTtfVwLbj">
            För att komma till rätta med snapphanar som stödde Danmark under
            krigen på 1600-talet splittrade man byarna. På så sätt minskade
            man sammanhållningen på gårdarna och kunde lättare försvenska
            Skåne. Senare visade det sig att detta ledde till större skördar
            i och med att skiftena blev större och jordbruket rationellare.
            Då infördes enskiftet som följdes av laga skifte på 1800-talet.
            Växelbruk infördes på gårdarna, vilket också gav större skördar.
            I dag används växelbruk på bland annat ekologiska gårdar för att
            minska risken för växtsjukdomar, skadeinsekter och för att få
            en bättre växtnäringsbalans.
          </p>
          <p xml:id="i-3tizcuSx4rHpaWBYV834VC">
            Marken delades in i åker, äng och utmarker bete. På ängarna bedrevs
            slåtter, vilket gav vinterfoder till djuren. Gödseln spreds sedan
            på åkrarna. Av detta kommer uttrycket ängen är åkerns moder. Numera
            finns det bara rester kvar av ängsmarken, resten har blivit planterad
            med skog eller uppodlad till åker.
          </p>
          <head xml:id="i-GAVp1qfQMdhiQ9KSChbe8E" type="h3">
            3.2.3 Jordbruksföretag och landsbygden i går och i dag och i
            morgon?
          </head>
          <p xml:id="i-YBDKbErr6VWgjih6JbZRCh">
            Jordbruket i Sverige har genom åren förändrats stort. Utvecklingen
            har gått från familjeföretag med generationsboende och ett stort
            inslag av självhushållning med en kombination av växtodling, djur
            och foderodling till ett mer specialiserat jordbruk. Färre bönder
            är självförsörjande i någon del.
          </p>
          <p xml:id="i-KRz8cyf15pWbomjJqkBMCd">
            Ett resultat är att det har blivit en ökad djurkoncentration
            i vissa områden och en förändring bort från betesdjur i andra
            områden. De mindre kombinationsjordbruken eller familjejordbruken
            som var en del av landsbygdens kärna är i dag på många håll mer
            eller mindre öde gårdar och igenväxande marker. På många håll
            har nötkreatur bytts mot hästar, 360 000 stycken, vilket även
            återspeglar sig i ett annorlunda sätt att beta markerna. I andra
            delar av landet, som i de södra regionerna, går jordbruksfastigheterna
            mot allt större enheter.
          </p>
          <p xml:id="i-EAEGnNqFFRN4QC9qnAP5A2">
            Med färre människor på landsbygden och med fler människor i städerna
            behövs en mer avancerad teknik för att odla råvaror och framställa
            livsmedel.
          </p>
          <p xml:id="i-XK4SurFVkEvNCt4yeyTYSL">
            Under mitten av 1800-talet arbetade över 70 procent av Sveriges
            befolkning med jordbruk, fiske och skogsbruk och försörjde sig
            genom naturahushållning. På 1950-talet var 870 000 personer sysselsatta
            inom jordbruket. I dag sysselsätts 170 000 personer genom jordbruket.
            Jordbruksarealen har minskat från ca 5 miljoner hektar 1920 till
            ungefär 3,2 miljoner hektar i dag, och ca 2,7 miljoner hektar
            i produktion. De naturliga betesmarkerna har också minskat markant
            (siffror från 2009).
          </p>
          <p xml:id="i-3YmkFGs2TXPN2Ca6Jak8Mh">
            Specialiseringen, avfolkningen av landsbygden och kanske också
            bortrationalisering av arbetskraften har gått för långt. Även
            om det inte är vare sig möjligt eller kanske önskvärt för de flesta
            att återgå till något mer liknande naturahushåll är det sannolikt
            så att många fler människor skulle kunna arbeta inom jordbruks-
            och trädgårdsföretag. Med det stora intresse som finns i samhället
            för både matproduktion, miljö och natur finns det sannolikt en
            stor potential för att hitta nya vägar och möjligheter att skapa
            olika sorters arbetstillfällen inom jordbruks- och trädgårdsproduktion.
            Det är arbeten som kan gagna både den mänskliga hälsan och samhällets
            nytta.
          </p>
          <p xml:id="i-bo6jJzLRJ9hJ8BBQC8dw7">
            Miljöpartiet vill främja närproduktion av livsmedel, ekologisk
            produktion och den småskaliga livsmedelsförädlingen. Ett exempel
            på det senare är det nationella matcentret Eldrimner som tagit
            upp kunskapen om mathantverket och de viktiga råvarorna och deras
            behandling. Det är något som också spridit sig till flera delar
            av landet.
          </p>
          <head xml:id="i-GGfTMG7Te3Hsyus1Qutktt" type="h3">
            3.2.4 Räcker maten?
          </head>
          <p xml:id="i-4YbyCgNhCssNUt32EcRYik">
            Förändringarna av jordbruket har gett ökad livsmedelsproduktion.
            Det har skett till priset av en rad miljöproblem. På sikt utgör
            dessa problem brutna kretslopp, förlust av biologisk mångfald,
            hög användning av fossil energi hot mot framtida ekosystemtjänster
            som vi är beroende av. En övergång till modern ekologisk produktion
            bidrar å andra sidan till att lösa flera av miljöproblemen.
          </p>
          <p xml:id="i-PimSMdFYiwyPi8GaZdjvzZ">
            Frågan har emellertid väckts ifall ekologisk produktion räcker
            för livsmedelsförsörjningen för en växande befolkning. Klimatfrågan
            spelar också in. Klimatförändringen är ett hot mot jordbruk i
            vissa regioner. Den ger också ett tryck att öka produktionen av
            bioenergi, vilket kan konkurrera med livsmedelsproduktion.
          </p>
          <p xml:id="i-WC6od2fXzPDpGmUDrsDgXQ">
            Svält är redan i dag ett stort problem i världen. Cirka 900 miljoner
            människor svälter/hungrar och ungefär 7 miljoner barn under fem
            års ålder dör varje år i världen på grund av kronisk undernäring
            orsakad av brist på mat och i diarréer orsakade av brist på rent
            vatten. Det innebär ofattbara ett barn var femte sekund. Den akuta
            undernäringen, den som i vissa fall ger upphov till att katastrofbilder
            kablas ut i världens medier, står i dag för ungefär 10 procent
            av svälten. Av de svältande är 90 procent drabbade av den kroniska
            undernäring som sker under helt vardagliga förhållanden. Orsakerna
            är komplexa, vilket även lösningarna är. En slutsats är att hunger
            och svält inte är ett produktionsproblem, utan ett distributions-
            och fördelningsproblem. En viktig faktor är den rika världens
            överkonsumtion av ineffektivt framställda animaliska produkter.
            I Sverige används ca 80 procent av arealen till djurfoder. Enligt
            en rapport från SIK (SIK Rapport 794: Greenhouse gas emissions
            from Swedish consumption of meat, milk and eggs 1990 and 2005;
            SIK Institutet för Livsmedel och Bioteknik AB) ökade till exempel
            den svenska köttkonsumtionen med mer än 50 procent enbart mellan
            1990 och 2005. Senaste statistik från SCB visar att från 2000
            till 2011 har försäljningen av kött ökat med 92 procent. Animaliekonsumtionen
            ökar också i snabbt växande utvecklingsländer.
          </p>
          <p xml:id="i-UCCtRVLxtTHTG71g9gT5D7">
            Den oekologiska livsmedelsproduktionen ger också upphov till
            miljöproblem som hotar den framtida produktionen av livsmedel
            och andra ekosystemtjänster.
          </p>
          <p xml:id="i-BEmvzGHFQvqjxmZt6SrP6z">
            Det har diskuterats flitigt om avkastningen blir lägre eller
            högre i ekologisk produktion. Det går att hitta olika resultat
            i olika vetenskapliga rapporter. En vanlig uppfattning är att
            man kan räkna med en minskning med 10 procent globalt. I Sverige
            kan det bli en större minskning, i storleksordning 30 procent.
            Resultaten är osäkra och påverkas självklart av jordens näringsinnehåll,
            beskaffenhet och struktur.
          </p>
          <p xml:id="i-FCjSxixuGZk7xa5c654Ju7">
            De få långvariga försök som har gjorts för att jämföra ekologiskt
            respektive konventionellt lantbruk har visat på ytterst små skillnader
            i skörderesultat mellan de två inriktningarna, många gånger har
            det visat sig att det ekologiska lantbruket dessutom gett bättre
            avkastning med tiden. Långtidsstudierna tyder på att ökad kunskap
            och metodutveckling kan höja den ekologiska produktionens avkastning.
          </p>
          <head xml:id="i-63hTWzwhkb27pjhdD5B8PM" type="h2">
            3.3 Varför ekologisk produktion?
          </head>
          <p xml:id="i-GXeZZTWZp1qqoQ5V8Smgex">
            Vi behöver ekologisk produktion av flera skäl:
          </p>
          <list style="ul">
            <item xml:id="i-Xs1pyrQoEe9kYA7QNfMocd">
              Ekologisk produktion bidrar till att nå miljömålen.
            </item>
            <item xml:id="i-TFv8FhZzja19ZxS56ppnM6">
              Ekologisk produktion bidrar till en bättre hushållning med naturresurser.
            </item>
            <item xml:id="i-HeMjPhBHgMZC11dRkyRy63">
              Ekologisk produktion bidrar till en bättre djurhållning.
            </item>
            <item xml:id="i-3oPvqmPC6H57riiStZKK3p">
              Ekologisk produktion motsvarar bättre konsumenternas önskemål.
            </item>
            <item xml:id="i-G5Ni8M2x6wF53Nx79MaR9v">
              Ekologisk produktion bidrar till en mer levande landsbygd.
            </item>
            <item xml:id="i-9fqK9K6Bwy94fEWGLsdJqh">
              Ekologisk produktion stärker det svenska jordbrukets konkurrenskraft
              på sikt.
            </item>
            <item xml:id="i-GfJTq97HwzGh5PGkNyr4HR">
              Ekologisk produktion är mindre fossilberoende och mindre sårbar.
            </item>
          </list>
          <p xml:id="i-LaAM3YduW4mcVEguGfWapY">
            Ekologisk produktion syftar till att få en livsmedelsproduktion
            som både värnar om djur och miljö och som är konkurrenskraftig
            på lång sikt. Ekologiskt lantbruk innebär att lantbrukarna hushållar
            med tillgängliga naturresurser och även tar stor hänsyn till miljön
            när de producerar mat. Självförsörjningsgraden inom det ekologiska
            lantbruket är hög.
          </p>
          <head xml:id="i-Qr5y2Btda7F6pNqvX38T2Z" type="h3">
            3.3.1 Den ekologiska produktionen och miljön
          </head>
          <p xml:id="i-53XzXhe114nmBCHm1ExU8A">
            Den ekologiska produktionen bidrar till andra viktiga värden,
            något som lyfts fram alldeles för lite, t.ex.:
          </p>
          <list style="ul">
            <item xml:id="i-95tCd12mCACDPTewVQ6jHK">
              att komma tillrätta med de sönderslagna kretsloppen av näringsämnen
              i samhället,
            </item>
            <item xml:id="i-NLuAAGaKUnozHwjj4uYkC8">
              en ökad självförsörjning av klimateffektiva energiinsatser i
              produktionen.
            </item>
            <item xml:id="i-Y61tNbGRKmoM6goxwEU9MC">
              fördelen för lantbrukaren att slippa arbeta med kemiska bekämpningsmedel
              samt den risk för både människor och miljö som finns inbyggd i
              den hanteringen,
            </item>
            <item xml:id="i-AHxpXTMWwGCm2cW3X491Sm">
              ett landskap rikare på biologisk mångfald.
            </item>
          </list>
          <p xml:id="i-UNecMZddn8t4ASScqQ29QM">
            Den ekologiska produktionen ger ett stort bidrag till att upprätthålla
            de ekosystemtjänster, de gratistjänster, som hela mänskligheten
            är beroende av (se motion 2009/10:MJ371).
          </p>
          <p xml:id="i-JnUnHp9U9p5YE52MqyWiPc">
            Enligt en banbrytande studie som publicerats i tidningen Nature
            är det brutna kretsloppet för kväve ett av tre områden där mänsklig
            aktivitet klart överskridit de ekologiska ramarna på global skala.
            Kretsloppen är brutna mellan stad och land, och många gånger mellan
            växtodlingsgårdar och djurproduktionsgårdar. I Sverige märker
            vi problemen i form av försurade marker och sjöar, samt övergödda
            sjöar, vattendrag och hav. En bärande tanke i ekologisk produktion
            är att sluta kretsloppen. I en rapport från Centrum för uthålligt
            lantbruk vid SLU (Ekologisk produktion möjligheter att minska
            övergödning, 2009) dras slutsatsen att ekologiska gårdar har ett
            signifikant lägre överskott av kväve per hektar än konventionella
            gårdar. Ekologiska mjölk- och köttgårdar har ett lägre fosforöverskott,
            men ekologiska växtodlingsgårdar ett högre fosforöverskott jämfört
            med konventionella gårdar. Rapporten påpekar att utvecklingen
            på de ekologiska växtodlingsgårdarna gått mot större inköp av
            gödsel, och att tillgängliga gödselmedel på marknaden ofta har
            en obalans i förhållande till grödornas behov, med ett för högt
            innehåll av fosfor i relation till kväve. Det finns en stor potential
            till förbättring av gödslingsstrategier, inte minst vad gäller
            användningen av fosfor, på ekologiska växtodlingsgårdar.
          </p>
          <p xml:id="i-R2dS8jyZzjL3oViRXZ5Bqy">
            Enligt en rapport från SLU 2007 (Ekologisk produktion och miljökvalitetsmålen
            en litteraturgenomgång) tyder det mesta på att ekologisk produktionsinriktning
            över lag ökar möjligheterna för jordbruket att bidra till uppfyllelsen
            av fem av de sex centrala miljömålen med stark koppling till jordbruket.
            Genom att inte använda konstgödsel och bekämpningsmedel minskar
            växtnäringsläckage och utsläpp av gifter i miljön, vilket också
            gynnar den biologiska mångfalden.
          </p>
          <p xml:id="i-FWfZAK3fPWpQwsuys2HuuF">
            Ekologisk produktion bidrar till att nå miljökvalitetsmålen Giftfri
            miljö, Ingen övergödning, Grundvatten av god kvalitet, Ett rikt
            odlingslandskap samt Ett rikt växt- och djurliv. För ett sjätte
            mål, Begränsad klimatpåverkan , verkar den sammanvägda bilden
            vara att ekologisk produktion har svagt positiv eller neutral
            effekt, enligt rapporten. Studiens slutsats är att ekologisk produktion
            ger ett svagt positivt eller neutralt bidrag till uppfyllelsen
            av de miljömål som har viss eller svag koppling till jordbruk.
          </p>
          <head xml:id="i-LHXTyXdxCsx6Zos9VBCFLs" type="h3">
            3.3.2 Djurhållning i Sverige och inom den ekologiska produktionen
          </head>
          <p xml:id="i-HDAH9tivA5LeGbdNxheJiC">
            Sverige har en i grunden god djurskyddslag, länge har frågor
            runt djurskydd och djuretik debatterats. I den ekologiska produktionen
            ställs också höga krav på god djurhållning.
          </p>
          <p xml:id="i-8x9U5eK2uz7mDWuBTMGAd8">
            På kontrollorganisationen Kravs hemsida står att:
          </p>
          <p xml:id="i-YFURbaTHx6rFQhVd66VaLR">
            KRAVs regler för djurhållning sträcker sig längre än vad lagen
            kräver. KRAV-godkänd djurhållning ska utgå ifrån djurens naturliga
            beteende. Alla djur ska hållas i sådan miljö och skötas på ett
            sådant sätt att djurens hälsa och välfärd främjas. Djurhållningen
            ska kännetecknas av en mycket god djuromsorg och ett gott djurskydd.
            Utfodringen ska anpassas till djurens naturliga behov, kraftfodergivorna
            ska begränsas. Rutinmässig förebyggande medicinering får inte
            förekomma.
          </p>
          <head xml:id="i-9PbEu7o5PE2Rsw3JKVhwVV" type="h3">
            3.3.3 Hushållning med naturresurser
          </head>
          <p xml:id="i-VnezLcFbenrvadSGkeS9eh">
            Sveriges jordbruk är inte ett självhushållande jordbruk, vi både
            importerar och exporterar.
          </p>
          <p xml:id="i-94bvCSC2KLNxBdW1qNamda">
            Vi har genom EU:s jordbrukspolitik förlorat en hel del av våra
            möjligheter att själva bestämma över vår produktion, samtidigt
            som även många möjligheter har skapats för jordbruket med en öppen
            marknad. Vissa delar är dock svåra att förstå. En är att djur
            ska kunna transporteras på vägar långa sträckor och att det kan
            finnas någon riktig lönsamhet i det. En annan är att vi inte ser
            det som ett ansvar att odla egenproducerat foder, inte inom landet,
            inte i EU. När vi importerar proteinfoder i form av soja blir
            vi en del av utvecklingen i andra delar på jorden, en utveckling
            som vi inte råder över och där inte samma jämställdhet, demokrati
            eller miljöhänsyn råder som vi själva har och kanske tagit för
            givna. Import av soja ger oss mindre möjligheter att välja bort
            foder från genmodifierade grödor (GMO), eftersom allt mer soja
            är genmodifierad i dag.
          </p>
          <p xml:id="i-PMQsPNsLj9W1yATFZJsqo1">
            Det borde vara en självklarhet att öka den egna proteinfoderproduktionen
            inom EU. Det ekologiska jordbruket ställer krav på egenproducerat
            foder, och kravet på ekologiskt producerat foder gör att hänsynen
            är större även för det proteinfoder som ges till ekologiska djur.
            Detta anser vi är ett viktigt ansvar att ta, för Sverige som nation
            och i förlängningen för hela Europa. Egenproducerat proteinfoder
            tär mindre på andra länders resurser och skapar ett mindre tryck
            på sojaproduktionen, vilket kan ge positiva effekter på den pågående
            och förödande regnskogsavverkningen.
          </p>
          <p xml:id="i-JAZJj8xDho1GZtyrJFqRhJ">
            Den ekologiska produktionen ger också fördelar ur klimatsynpunkt.
            Det gör att man kan undvika användning av fossila råvaror för
            produktion av konstgödsel och kemiska bekämpningsmedel. Den ökade
            självförsörjningen med gödsel och foder minskar behovet av transporter.
          </p>
          <head xml:id="i-QDNxgcauLyMgUFcbaZT3W1" type="h3">
            3.3.4 Konsumenternas efterfrågan
          </head>
          <p xml:id="i-3JgRnWSkuQEgvmVBBv9q7h">
            Färre människor har i dag möjlighet till, eller är intresserade
            av, att delta i matproduktionen. Men man är desto mer intresserad
            av vilken mat som produceras.
          </p>
          <p xml:id="i-Xrw2KB3odyKMUJGjp8tszb">
            Efterfrågan på ekologiskt producerad mat ökar. Även om man inte
            till fullo förstår alla detaljer av vad som krävs för att driva
            ett ekologiskt lantbruk, väljer man som konsument gärna ekologiskt
            producerade råvaror. Man utgår från att det är fritt från bekämpningsmedel
            och konstgödselpreparat. En del vill bidra till en bättre miljö.
            Man kanske även känner till att det dessutom är högre krav på
            djuromsorgen.
          </p>
          <p xml:id="i-2nTbdZ81JfKwGm4ge3Ww7Z">
            Andra väljer ekologisk mat av hälsoskäl, man vill inte äta mat,
            eller erbjuda barn mat, som framställts med hjälp av preparat
            som man tror kan skada hälsan.
          </p>
          <p xml:id="i-3xQbN4V3vfCAX47gNikRpg">
            Vilka motiven än är så är konsumentintresset en viktig faktor
            för att fortsätta utveckla det ekologiska jordbrukets förutsättningar
            och utveckla ett helhetsperspektiv på jordbrukets miljö- och klimatpåverkan.
          </p>
          <p xml:id="i-CJ3SZpcQCpkn8D4rMNwUoY">
            Det är också av stor vikt att man som konsument tydligt, klart
            och på ett enkelt sätt ska kunna välja det man är ute efter. Tydlig
            märkning av livsmedlens ursprung, produktionssätt och innehåll
            är självklar information en konsument ska kunna få. Miljöpartiet
            har aktivt agerat för frågor om konsumenternas rätt att veta,
            genom bland annat ursprungsmärkning men också genom transportmärkning.
          </p>
          <head xml:id="i-FuAR4fuGvfov9BTyuQSvsU" type="h3">
            3.3.5 Jordbrukets konkurrenskraft
          </head>
          <p xml:id="i-SGV5mVzJcLpzsKpu6XAW1y">
            Jordbrukspriser är svårbedömda. Svenskt jordbruk kommer på kort
            sikt inte att ha en kostnadsmässig fördel jämfört med lågprisländer.
            På längre sikt är det tänkbart att kostnadsskillnader kapitaliseras
            i markpriser priserna på svensk jordbruksmark har stigit ungefär
            400 procent sedan EU-inträdet (siffror från 2009), vilket kan
            åtminstone i viss utsträckning avspegla förväntningar om framtida
            lönsamhet. På längre sikt kan konkurrens om jordbruksmark också
            förväntas öka, till följd av ökad efterfrågan på livsmedel, förnybar
            energi och råvaror till industrin. Ökande insikt om miljöproblemen
            kan också förväntas öka intresset för mer miljöanpassad produktion.
            Detta inte minst sedan kunskapen om klimatförändringarna ökat
            och intresset ökat för att beräkna kostnaderna för miljöförstöring,
            och värdet av miljöförbättringar (se motion 2009/10:MJ371). Ökad
            andel ekologisk produktion kan därför komma att gynna lönsamheten
            för svenskt lantbruk både på kort sikt och på längre sikt.
          </p>
          <head xml:id="i-3rv8XqPVdrwRpVtTPvuqor" type="h3">
            3.3.6 Landsbygdsutveckling
          </head>
          <p xml:id="i-P6JJDciXVCTxDU4WjbayU2">
            Många fler människor skulle kunna engageras i verksamheter med
            odlingar och djur på landsbygden. Förbättrad konkurrenskraft för
            svenskt lantbruk kan antas vara positiv för landsbygdsutveckling.
          </p>
          <p xml:id="i-8sdPrAeDuL8yVvWKWcmK6n">
            Konsumenter har en positiv bild av ekologisk produktion, men
            är negativ till miljöförstöring. En ökat inslag av ekologisk produktion
            ger en bättre lokalmiljö och kan höja landsbygdens anseende. Det
            kan i sin tur underlätta för besöksnäringen.
          </p>
          <p xml:id="i-LnusxonaDL6GaY3uwMBS4z">
            Ekologisk produktion tenderar att vara mer arbetskraftsintensiv
            än konventionell produktion. Det kan ge mer sysselsättning på
            landsbygden.
          </p>
          <p xml:id="i-MLY1ob9t87tfKDZWnvbVdj">
            Landsbygdssociologisk forskning är ett eftersatt ämne i Sverige,
            men enligt en förstudie på SLU (Lantbruket och människan, 2007)
            finns mycket som tyder på att ekologisk produktion går hand i
            hand med positiva faktorer för landsbygdsutveckling. Ekologiska
            producenter förefaller enligt studien ha en mer blandad bakgrund
            än de konventionella. Andelen aktiva kvinnor verkar också vara
            högre. Den ökade sociala mångfalden kan vara positiv för landsbygdsutvecklingen.
          </p>
          <p xml:id="i-12Gb5Vp7HXmY7AYp1ayDk4">
            Det etablerade förädlings- och distributionssystemet har varit
            långsamt med att anpassa sig till intresset för ekologisk produktion.
            Många ekologiska producenter ser som enda lösning att starta gårdsförsäljning,
            ytterligare andra torgar och en del hittar på nya distributionsvägar
            såsom ekolåda eller näthandel, och ibland en kombination av flera
            lösningar. Det krävs stor fantasi, uthållighet och tåliga kunder
            för att klara alla dessa delar, dessutom är det ytterst avhängigt
            att få ekonomin att gå ihop. Ekologiska producenter är ofta aktiva
            när det gäller att söka nya distributionskanaler som är närmare
            konsumenter och att förädla lokalt.
          </p>
          <p xml:id="i-LngEEM7qcocSZTF5EJD1cf">
            SLU-rapporten påpekar att det är svårt att bedöma i vilken grad
            det ekologiska lantbrukets bidrag till en positiv landsbygdsutveckling
            beror på att den ekologiska produktionen och dess villkor skapar
            sociala mervärden, eller på att de människor som väljer att bli
            ekologiska producenter är sådana som i stor utsträckning är duktiga
            entreprenörer.
          </p>
          <head xml:id="i-SeNGYuxLCPCVTZndPfE9pQ" type="h2">
            3.4 Politik för ekoproduktion
          </head>
          <p xml:id="i-ADe9cKYCZNnRzq88pVqrX6">
            Redan 1994 lade riksdagen fast målet att 10 procent av den svenska
            åkerarealen skall vara ekologiskt odlad 2000. År 1996 tog Jordbruksverket
            fram Aktionsplan 2000. 2001 tog verket fram en ny plan, Aktionsplan
            2005.
          </p>
          <p xml:id="i-FHzkHPJC3wucKa64X47py">
            På regeringens hemsida kunde man 2009 läsa följande:
          </p>
          <p xml:id="i-Shrno2niH3sQ45VgHZfLHY">
            I mars 2006 överlämnade den tidigare regeringen skrivelsen Ekologisk
            produktion och konsumtion Mål och inriktning till 2010, till riksdagen
            (skr. 2005/06:88). I skrivelsen redovisades målen för ekologisk
            produktion och inriktningen för arbetet med konsumtion av ekologiska
            livsmedel i offentlig sektor till 2010. Sittande regering har
            ingen avsikt att ändra innebörden i denna skrivelse.
          </p>
          <p xml:id="i-XLyMjXoeonfZyX2gN7bv3r">
            Som en följd av regeringens skrivelse 2005/06:88 tog Ekologiskt
            forum fram Aktionsplan 2010. I dag (2012) ser vi att målen inte
            nåddes, och regeringen har ännu inte presenterat några nya mål,
            utan de gamla ligger fast.
          </p>
          <head xml:id="i-DizWf5K22iM6XVWUCFo1vv" type="h3">
            3.4.1 Åtgärder för att främja utvecklingen i le mellan konsument
            och primärproducent
          </head>
          <p xml:id="i-KBduCvPGSnAseeS8kT4XW2">
            En fråga är i vilken utsträckning som den nuvarande planen bygger
            på orealistiska förhoppningar om hur mycket som branschen egentligen
            kan göra utan ytterligare statliga styrmedel, och om hur snabbt
            handels-, industri- och restaurangleden svarar på signaler om
            konsumenternas efterfrågan.
          </p>
          <p xml:id="i-K1t6TSyupXqpPdw2q1CYYb">
            Situationen har förändrats sedan skrivelsen 2006. Det ökade miljöintresse
            som följt av klimatdebatten sedan dess ökar också intresset för
            ekologisk produktion. Efterfrågan kan ökas ytterligare genom att
            koppla ihop ekologisk produktion med konsumenternas intresse för
            närproduktion och för rättvisemärkt produktion av importerade
            produkter.
          </p>
          <p xml:id="i-BV4KH34QAqyNFWL6DXs29">
            Trots att efterfrågan ökar finns det flaskhalsar längre bak i
            livsmedelskedjan.
          </p>
          <p xml:id="i-5qdfNhNKjMsmFd8zeWkQzs">
            Ett skäl är att information om konsumenternas intresse inte når
            alla led i produktions- och distributionskedjan. Det kan behövas
            mer riktade informationsinsatser, t.ex. uppsökande verksamhet
            riktad mot förädlingsledet. Aktörer som driver på för att öka
            ekologisk produktion behöver stärkas. Under tidigare mandatperiod,
            20062010, försämrades villkoren för dem som driver på utvecklingen.
            Anslag har minskat, projektperioder har kortats och så vidare.
          </p>
          <p xml:id="i-Q4s6R5yMxKmAbetTGLVwMz">
            Fortsatt finansiering kan behöva säkras för den forskning som
            hittills finansierats av den kväveskatt som regeringen har avskaffat.
          </p>
          <head xml:id="i-JDhwCZW9cbBUAnv4zs4r6a" type="h3">
            3.4.2 Åtgärder riktade mot produktionen
          </head>
          <p xml:id="i-VJyJBPt5Bnvs9kbrk6tWok">
            Även om handeln förmedlar signaler om ett ökat konsumentintresse
            till livsmedelsindustrin och till lantbrukare kan osäkerhet leda
            till en ovilja att ta risker. Det kanske behövs ett bättre sätt
            att fördela riskerna i olika led av kedjan. Så skulle kunna ske
            genom till exempel lånegarantier eller långtidskontrakt från handelns
            sida.
          </p>
          <p xml:id="i-KMCYdnExPSvQdafYKEAPWm">
            Enligt Jordbruksverket tenderar avkastningsnivåerna att variera
            mer i ekologisk odling. En fråga är om miljöersättningar inom
            landsbygdsprogrammet utgör tillräcklig kompensation för dessa
            risker, eller om det behövs särskilda stödformer, till exempel
            försäkring eller garantinivåer. Ersättning för ekologisk produktion
            borde förstärkas, inom kommande landsbygdsprogram. Ett förslag
            är att använda 100 procent av miljöersättningen till ekologiskt
            lantbruk till certifierad produktion.
          </p>
          <p xml:id="i-JoZmo7CkTVPQEtytzNsJgd">
            Många ekoproducenter är småskaliga, och ensamma i sitt företag,
            men behöver klara av att producera, förädla, marknadsföra och
            distribuera, på egen hand. Åtgärder som underlättar för småföretag
            generellt är också bra för många ekologiska producenter. Miljöpartiet
            har i andra sammanhang lagt fram förslag för småföretag och upprepar
            dem inte i denna motion.
          </p>
          <p xml:id="i-9iAVYP9aMxx4PJJrHr1jpP">
            Det kan vara bra att koppla ekologisk produktion närmare till
            miljömålsarbetet. Åtgärder för att främja ekologisk produktion
            bidrar till att nå miljömålen.
          </p>
          <p xml:id="i-jzwzF2DsasW5htH4WMdhW">
            Statens ekonomiska stöd har en särskild betydelse, strukturen
            på djurhållningen likaså. Vi utvecklar detta i följande avsnitt.
          </p>
          <head xml:id="i-VcxkQijz13dJQ6jVpTtoTE" type="h3">
            3.4.3 Återinrätta posten ekologisk produktion
          </head>
          <p xml:id="i-8S5VszSkLUbLpoUjZUT8qs">
            Även om regeringen talar om ekologisk produktion och säger sig
            stå kvar vid målsättningarna för ekoproduktion har den i praktiken
            kraftigt nedrustat stödet.
          </p>
          <p xml:id="i-fhZkCg1jVHNmQKQwpMUKh">
            Regeringen har också slopat det särskilda anslaget för stöd till
            det ekologiska lantbruket utöver landsbygdsprogrammet. Stödet
            till det ekologiska lantbruket har i praktiken minskat. En rad
            anslag för bl.a. kompetensutveckling, forskning och marknadsfrämjande
            åtgärder har tidigare avskaffats eller skurits ned. Den samlade
            minskningen under mandatperioden 20062010 uppgick till 165 miljoner
            kronor. Vi tror att denna typ av stöd är viktig för att smörja
            utvecklingen av den ekologiska sektorn. Omläggningen till ekologisk
            produktion går långsamt och marknaden tas i ökande utsträckning
            över av importerade produkter.
          </p>
          <p xml:id="i-GMLfmksY8TKJTFJTX6wEBj">
            Det statliga stödet till certifierat ekologiskt lantbruk behöver
            ökas .
          </p>
          <head xml:id="i-6hoPa3ZULq9CrTBECMCYTU" type="h3">
            3.4.4 En strategi för en balanserad struktur på djurhållningen
            och jordbruket
          </head>
          <p xml:id="i-MMnNumr2kpj54nbqVq3HNc">
            Sverige har internationellt sett goda förutsättningar för animalieproduktion.
            Uttrycket animaliebältet är inte tagit ur luften. Men utvecklingen
            av Sveriges köttproduktion har gett oss en ökad koncentration
            av djur, mindre spridning av betesdjur och mer import. Utvecklingen
            är förvisso inte lika genomgripande som på många andra håll i
            världen, men den sker. Vid utformningen av jordbruksstödet till
            olika produktionsinriktningar borde man egentligen ta större hänsyn
            till vilka jordar som är lämpliga att odla på olika sätt, vilka
            som klarar ett stort eller litet tryck av djur och stallgödsel.
          </p>
          <p xml:id="i-LCw7VRhadUgXFDEkeNYgTR">
            Vi har fått en obalanserad struktur på djurhållningen i landet.
            I vissa regioner finns en för hög koncentration av djurproduktion,
            i andra är djurhållningen för liten. Detta är en starkt bidragande
            orsak till några av våra svåraste miljöproblem och hotar framtida
            ekosystemtjänster. När det inte finns djur som betar på många
            håll i landskapet längre, och den miljö som skapats genom betande
            mular växer igen, leder det till förändringar som påverkar den
            biologiska mångfalden avsevärt. Vi vill lyfta fram vikten av idisslarens
            roll för landskapet, och stöd för idisslare inom jordbruksstödsystemen.
          </p>
          <p xml:id="i-TJX6HQudgVErTh1kBYPPTX">
            Ett annat av våra svårlösta miljöproblem är övergödning. Ett
            centralt problem är specialiseringen mellan växtodling och djurhållning.
            Vid växtodling utan djurhållning blir det ett ständigt flöde av
            kväve och fosfor från gården, i form av grödorna. Detta utflöde
            kompenseras normalt via inköp av kväve och fosfor i konstgödsel.
            Vid djurhållning utan motsvarande växtodling blir det ett ständigt
            flöde av kväve och fosfor till gården i form av kraftfoder och
            ett överskott på stallgödsel. Resultatet blir en obalans som skapar
            ett ständigt flöde av kväve och fosfor från systemet. En integrerad
            växt- och djurproduktion ger bättre möjlighet till ett kretsloppsanpassat
            jordbruk. I det ekologiska lantbruket finns betydligt mindre specialisering
            i växt- eller djurhållning.
          </p>
          <p xml:id="i-DinvEU549RzKpgbm1ff1F3">
            Miljöpartiet anser att regeringen bör ta fram en strategi för
            en mer balanserad struktur för djurhållning, i syfte att sluta
            kretsloppen av näringsämnen och hejda förlusten av den biologiska
            mångfalden. Strategin bör särskilt ta upp den ekologiska produktionens
            möjligheter.
          </p>
          <head xml:id="i-3KGKijV49Mh6LwkXGDiZti" type="h3">
            3.4.5 Ekonomiska styrmedel
          </head>
          <head xml:id="i-QdTybpFfqt8oiQrB1rpXPC" type="h4">
            3.4.5.1 Brister i prissättningssystemet
          </head>
          <p xml:id="i-6t8cSuzeGzFJfff8SB6qXH">
            Ekologiska producenter kan med dagens prisnivåer få högre produktionskostnader
            genom att produkterna framställs på ett mer miljövänligt och arbetskrävande
            vis. De kan därför behöva ta ut ett högre pris för att ha samma
            lönsamhet som konventionellt lantbruk. Men råvaror som är framställda
            utan att förbruka onödiga fossila resurser och som inte bidrar
            till kostnader för samhället genom extra miljöbelastning ger också
            ett mervärde för fler än de som konsumerar varan direkt. Samtidigt
            är det inte lyckat om den ekologiskt producerade maten endast
            kommer de som är rika till del. Det bör vara en möjlighet för
            var och en som vill ha ekologiskt producerade matvaror att kunna
            köpa och äta dessa.
          </p>
          <p xml:id="i-4jCa9jtospT3dCtT7a1Yqg">
            Det finns därför starka skäl för samhället att använda ekonomiska
            styrmedel för att priserna på jordbruksområdet bättre ska spegla
            faktiska kostnader, inklusive miljökostnader.
          </p>
          <p xml:id="i-WY3t1UsxoAQoFdFQxbd1GR">
            Det är t.ex. viktigt att återföra organiskt material till jordbruket
            och sluta kretsloppet för näringsämnen som kväve och fosfor. Regeringens
            beslut om slopad handelsgödselskatt är ett steg i fel riktning.
            I ett uttalande i radion den 1 oktober 2009 sade landsbygdsminister
            Eskil Erlandsson (C) att han i stort sett inte ser någon risk
            för att en slopad skatt leder till ökad gödselanvändning, eftersom
            handelsgödsel är så dyr i sig. Landsbygdsministerns förmodanden
            motsades av flera tunga remissinstanser, t.ex. Naturvårdsverket,
            Jordbruksverket, SLU och flera vattenmyndigheter. Enligt Jordbruksstatistisk
            årsbok kan vi utläsa att remissinstanserna fick rätt.
          </p>
          <p xml:id="i-7VaZx2XFDSyJmmvSPegE56">
            Miljöpartiet vill göra tvärtemot regeringen: det som är dåligt
            för miljön och klimatet, det ska kosta mer än det som är bra för
            miljön och klimatet. Skatten på kväve och kadmium i konstgödsel
            har minskat överanvändningen av gödsel och utsläpp av kväve i
            våra sjöar, vattendrag och havsområden. Skatten bör återinföras
            och successivt höjas. Pengarna bör, i likhet med tidigare, återföras
            till näringen, men helst med en noggrann miljöstyrningseffekt.
            Därmed blir inte skatten en belastning av näringens lönsamhet,
            utan en omfördelning från lantbrukare som orsakar problem till
            lantbrukare som bidrar till en bättre miljö.
          </p>
          <p xml:id="i-MrKy6knHeZBGHgzNhSyQJ2">
            Regeringen bör utreda sätt att ytterligare undanröja brister
            i prissättningssystemet. Vi ger några exempel nedan.
          </p>
          <p xml:id="i-4MUdfYVTBYiGoE8x5foRdi">
            Ett förslag är en skatt på kväve- och fosforinnehåll i kraftfoder.
            Det skulle vara ett sätt att få förorenaren att betala eller att
            internalisera externa effekter.
          </p>
          <p xml:id="i-16bG7ZKk6Xi57nwojoT4oC">
            Ett annat förslag är en avgift för växtodlare som inte tar ett
            ansvar för återcirkuleringen av näringsämnen, som inte använder
            t.ex. stallgödsel, rötningsrester från biogasproduktion, material
            från källsorterade avloppssystem eller gröngödsling. Det blir
            då också ofta en negativ balans inom olika delar av jordbruket,
            ett överskott av kväve och fosfor som för eller senare kommer
            ut i naturen. De bidrar inte till en återcirkulering av kväve
            och fosfor; det kan diskuteras om beteendet är förenligt med miljöbalkens
            allmänna hushållningsregel.
          </p>
          <p xml:id="i-6U93tdkJ1PMchvexyQJtix">
            I båda dessa fall bör intäkterna återföras till näringen. Regeringen
            bör också utreda vilka former för återföring som kan ge bäst miljöeffekt,
            förutsatt att jordbrukaren får en acceptabel inkomst. Ett alternativ
            kan vara ersättning för andra miljöåtgärder eller ekosystemtjänster.
          </p>
          <head xml:id="i-7Wcpc4gh7PwWsDumZ9zgps" type="h4">
            3.4.5.2 Omställningsstöd till ekologisk produktion
          </head>
          <p xml:id="i-KSxNYaVXWGQgUvGBZpRith">
            Miljöpartiet vill införa ett omställningsstöd till certifierad
            ekologisk produktion. Det behövs för att delvis täcka extrakostnader
            som nya maskiner, skördebortfall eller förbättringar för djurhållningen,
            under omläggningsperioden, kostnader för den initiala certifieringen
            m.m. Det statliga stödet till certifierat ekologiskt lantbruk
            och omställning till ekologisk produktion behöver ökas. Ett skäl
            är att den osäkerhet som nämndes tidigare kan hämma övergången
            till ekologisk produktion.
          </p>
          <head xml:id="i-QVG8nSzW9fEAv77gs28mpv" type="h4">
            3.4.5.3 Certifieringsbidrag till småbrukare
          </head>
          <p xml:id="i-LfXRTgozo4ZPaSH18pZwSR">
            Många småbrukare använder ekologiska produktionsmetoder men har
            inte råd med certifieringskostnaden. De får då utveckla andra
            säljformer, eller gå miste om den merbetalning som certifiering
            kan innebära. Miljöpartiet anser att ett certifieringsbidrag bör
            införas för att täcka en del av certifieringskostnader för småproducenter.
            Ett sådant bidrag skulle också ge flera småbrukare ett incitament
            att ställa om sin produktion.
          </p>
          <head xml:id="i-9Zd6Vmru3a59RDHi5ud1oh" type="h3">
            3.4.6 Regelverk
          </head>
          <p xml:id="i-RWdnYe91WxYJwSseEZdkPw">
            Vid sidan av ekonomiska styrmedel kan regelverk också användas
            för att stödja ekologisk produktion. Det handlar både om regler
            som är direkt inriktade på ekologisk produktion, och regler som
            mer indirekt påverkar förutsättningarna för ekologisk produktion.
          </p>
          <head xml:id="i-KQR9GrZnwTRCm5Z4t52HHT" type="h4">
            3.4.6.1 Matlotsar och regelförenkling
          </head>
          <p xml:id="i-BEr3M7TGy2aekdKvz7a5vq">
            Många ekoproducenter är småskaliga, kanske har man flera verksamheter
            i företaget. Regelsystem kan försvåra för småbrukaren helt oavsiktligt
            och i onödan.
          </p>
          <p xml:id="i-WdAoZLYezV2ACcABioV7mC">
            Trots att efterfrågan på ekologiskt producerad mat ökar finns
            det som tidigare nämnts flaskhalsar i olika led. Det har gått
            trögt för distributions- och förädlingsleden att ta vara på det
            ökade konsumentintresset för ekologiska livsmedel. Lantbrukaren
            får ofta ta saken i egna händer. En del vill starta gårdsförsäljning.
            Om man vill satsa på att förädla mjölk eller bär eller för den
            delen ett småskaligt slakteri, uppstår många frågor och hinder
            på vägen.
          </p>
          <p xml:id="i-M8ToUVQyLPPp9wejk7hxiV">
            Det finns exempel på många områden där småskaliga företagare
            kan behöva rådgivning, hjälp och stöd med konkreta problem, runt
            frågor som bygglov, livsmedelslagstiftning och myndighetskontakter.
            Någon som kan hjälpa till att ta vid där orken tryter och motståndet
            blir för stort, man kan kalla det för livsmedelslotsar. Att exempelvis
            lotsa fram företaget genom livsmedelslagstiftningen, en roll som
            bidrar till att genomföra idéer och projekt.
          </p>
          <p xml:id="i-B9DA8zsWPPT2GfhvnL1JL8">
            En annan fråga är att se över var och vilka möjligheter det finns
            att differentiera kontroller och kostnader som sker enligt livsmedelslagar.
            Regelverk är ibland dåligt anpassade till den småskaliga producenten.
            Samma regler ska inte behövas för ett litet gårdsmejeri och gårdsslakteri
            som för stora företag.
          </p>
          <p xml:id="i-WwKgtNw1TfGw5dDuMUKDaB">
            Miljöpartiet anser att regeringen ska se över möjligheten att
            inrätta matlotsar på länsstyrelserna och anpassa livsmedelslagstiftningen
            till småskaliga producenters villkor.
          </p>
          <head xml:id="i-4D9LpV4v9RondCVYPuGG5C" type="h4">
            3.4.6.2 Sysselsättning
          </head>
          <p xml:id="i-5b6wnzgEAHv77KNtHFmhZd">
            Ekologisk grönsaksodling är, liksom annan trädgårdsproduktion,
            arbetsintensiv. Trots arbetslöshet har jordbruksföretag ibland
            svårt att hitta arbetskraft, särskilt för säsongsarbete. Jordbruksverket
            identifierar brist på säsongsarbetskraft som en faktor som begränsar
            den ekologiska produktionen, rentav en nyckelfråga. Regeringen
            bör utreda vad som kan göras åt problemet. Ett exempel kan vara
            justeringar av trygghetssystemen för att de inte ska försvåra
            för människor att ta säsongsarbeten på landsbygden. Ett annat
            exempel kan vara att slopa arbetsgivaravgifter upp till en viss
            summa. Ett tredje exempel kan vara att främja arbetspooler, som
            möjligen dessutom kan användas för lantbruksavbytare.
          </p>
          <head xml:id="i-BtsFUEjaUDdwbA2Do71mNo" type="h3">
            3.4.7 Forskning, utveckling, information
          </head>
          <p xml:id="i-Rgx1UHc9CeXmzbaTuXP85h">
            Forskning, utveckling, utbildning, rådgivning och information
            kan främja omställning till mer ekologisk produktion.
          </p>
          <head xml:id="i-VSFSsL1oWRiFcRXktTHTSF" type="h4">
            3.4.7.1 Utbildningar inom ekologisk produktion
          </head>
          <p xml:id="i-Nkkeg2AFGxWUrjGRptSUi4">
            Miljöpartiet vill satsa på utbildning för människor. I dag finns
            många naturbruksutbildningar och kurser som är inriktade på ekologisk
            produktion. Vi tror att även nya former av utbildning för ekologisk
            produktion skulle tilltala många vuxna människor och ge möjligheten
            att lära sig något nytt och nyttigt.
          </p>
          <head xml:id="i-8Sr1qrZzkkskomuiV3kg1U" type="h4">
            3.4.7.2 Rådgivning för ekologisk produktion
          </head>
          <p xml:id="i-349zEHFriPRpEfB31ZWk3N">
            Många som skulle kunna tänka sig att ställa om till ekologisk
            produktion hittar inte information om hur man gör. Information
            och rådgivning till lantbrukare som vill ställa om bör förbättras.
          </p>
          <head xml:id="i-HFQaHt9b8E3yarNxPfBZJG" type="h4">
            3.4.7.3 Forskningssatsning på ekologiskt jordbruk med resurshushållning
          </head>
          <p xml:id="i-SW8wqu15c4L96zB2Gsskzi">
            Ekologisk produktion och ekologiskt jordbruk är inte som många
            ibland tycks tro att enbart avstå från några preparat. Det är
            ett förhållningssätt för att möta flera viktiga framtidsutmaningar
            utan att förstöra i någon annan del. En hållbar utveckling.
          </p>
          <p xml:id="i-TGoQsANk2MVvone4jGEAJV">
            Det behövs ökade forskningssatsningar för det ekologiska jordbrukets
            utveckling där hela jordbrukssystemets funktioner är i fokus,
            såsom olika grödors effekter på varandra i samexistens, biologiska
            metoder för att hantera växtsjukdomar och skadedjursangrepp, resurshushållning
            och kretsloppssystem.
          </p>
          <p xml:id="i-TcUeHU8eaXVueXFcAVpkom">
            Länken biologi teknik är något som ofta saknas. Det finns mycket
            att vinna genom att använda historiska och biologiska kunskaper,
            tillsammans med ny teknik och nya kunskaper.
          </p>
          <p xml:id="i-14dzqVhnHwTV5L3zia7h2J">
            De få långvariga försök som gjorts för att jämföra ekologiskt
            respektive konventionellt lantbruk har visat på ytterst små skillnader
            i skörderesultat mellan de två inriktningarna, många gånger har
            det visat sig att det ekologiska lantbruket avkastat bättre med
            tiden.
          </p>
          <p xml:id="i-SXsGJBnK9oRFthNwbp5WHu">
            För att utveckla nya metoder och bedöma nya teknikers och jordbruksmetoders
            långsiktiga hållbarhet krävs långvariga försök. De flesta projekt
            får i dag finansiering under 3 år, vilket är alldeles för kort.
            Miljöpartiet anser att det behövs ökade möjligheter att få pengar
            till projekt som varar 10 till 20 år. Resultat ska givetvis fortlöpande
            komma att redovisas under hela den perioden, men den slutgiltiga
            slutsatsen kommer att ge betydligt mer än vad som är fallet vid
            kortare försöksperioder.
          </p>
          <p xml:id="i-WDWV5s8Y4QDwvoyDuLY655">
            SLU, Sveriges lantbruksuniversitet, har under senare år minskat
            sitt stöd till ekologisk produktion, bland annat genom att dra
            ned på forskning. Det behövs forskning och utbildning och utveckling
            av metoder för ekologisk produktion. Del av SLU:s anslag borde
            kunna komma andra aktörer till godo, exempelvis Beras (Baltic
            Ecological Recycling Agriculture and Society) som just nu behöver
            säkerställa sin finansiering för att kunna slutföra ett mångårigt
            projekt rörande växtnäring och Östersjön. Man kan också tänka
            sig att Linnéuniversitetet i Växjö eller Kalmar skulle kunna få
            forskningsmedel för projekt och utbildning rörande ekologisk produktion.
          </p>
          <head xml:id="i-TXj8NNjJX9E4HsANHFAWqX" type="h4">
            3.4.7.4 Skolkökslyft
          </head>
          <p xml:id="i-WJpnysFrQAhgURMwoGbtFq">
            Miljöpartiet har lyft frågan om maten i våra offentliga institutioner
            bland annat i rapporten Tio krav på politik för god mat som presenterats
            i Almedalen -09 och i en riksdagsmotion 2009. Där vi vill bland
            annat höja matkvaliteten och kompetensen hos måltidspersonalen.
            Vi föreslår att staten och kommunerna tillsammans finansierar
            ett program som ger personalen möjligheter att lära sig mer om
            barn, mat och hälsa samt ekologisk och rättvisemärkt mat. De ska
            också få mer kunskaper om lagstiftning och rutiner så att man
            minskar rädslan för att göra fel. Detta är ett sätt att öka användningen
            av ekologiskt producerad mat i storkök.
          </p>
          <head xml:id="i-Lg5eS7PfvwVbgV6GJy9Vp" type="h3">
            3.4.8 Övrigt
          </head>
          <head xml:id="i-61Junnc8xvbdBnKGR9LtZN" type="h4">
            3.4.8.1 Offentlig upphandling
          </head>
          <p xml:id="i-Jr8xjei9FhaCKg4kA7RVjZ">
            Prisfixering vid offentlig upphandling kan leda till att vi köper
            animaliska produkter från djur som hållits under villkor som vi
            aldrig skulle acceptera i Sverige. Man kan gynna en bättre djurhållning
            vid köp av animaliska produkter om man väljer ekologiskt uppfödda.
            djur, speciellt om de är anslutna till en certifiering och kontroll.
            Produkter från certifierad ekologisk produktion kommer från djur
            som levat under mer högt ställda krav än de ordinarie svenska
            djurskyddsreglerna. Dessa är i sin tur mer högt ställda än reglerna
            i andra länder.
          </p>
          <p xml:id="i-WfCqVCjcq9eR2AQBPVF3dG">
            Kravet på att vi också ska köpa kött från djur uppfödda enligt
            de regler som vi själva kräver av våra egna djuruppfödare har
            blivit en väckarklocka för många. Genom att vid offentlig upphandling
            dessutom ha krav om att animaliska produkter kommer från certifierad
            ekologisk produktion med högt ställda djurskyddskrav kan vi se
            till att vi genom konsumtion gynnar en djurhållning som vi vill
            ha.
          </p>
          <p xml:id="i-72CDxUCKkxLfJekXcBLdRX">
            Miljöpartiet tycker det är självklart att vi ska använda oss
            av de verktyg inom den offentliga upphandlingen som, bland annat
            genom några uppmärksammade domar, är möjliga för att ställa höga
            djurskyddskrav. Staten bör ställa sådana krav i sin upphandling.
          </p>
          <head xml:id="i-JRvt35R3p13pPbk2BqhvnP" type="h4">
            3.4.8.2 EU:s jordbrukspolitik
          </head>
          <p xml:id="i-GbUjZ5ypLYZmbrs3EGd4vx">
            Sverige ingår i EU:s jordbrukspolitik CAP (Common Agricultural
            Policy), vilket innebär att vårt utrymme för att råda över vår
            egen jordbrukspolitik är begränsat. Det är därför viktigt att
            ta vara på alla möjligheter att påverka den framtida jordbrukspolitiken
            i den översyn som pågår nu. Jordbrukssubventioner bidrar till
            allvarliga miljöproblem. Det är viktigt att stödet omformas till
            en ersättning för ekosystemtjänster. Ekologisk produktion är en
            viktig del av en sådan omställning.
          </p>
          <p xml:id="i-Jd3kGMavg2qkKbC3w1vUJB">
            Det är också viktigt att använda det nationella handlingsutrymme
            som vi ändå har för att styra över det svenska jordbruket till
            ett hållbart och ekologiskt jordbruk. Ett sätt är att fortsätta
            den politiska linje som Miljöpartiet drev tillsammans med Vänsterpartiet
            och den tidigare regeringen, att föra över mer av pengar från
            direktstöd (gårdsstöd) till landsbygdsutveckling och miljöersättningar.
            Det är viktigt att vi i nästa steg inom landsbygdsutveckling prioriterar
            det som verkligen leder till bärkraftiga, uthålliga och långsiktigt
            produktiva jordbrukssystem. Det ekologiska lantbruket, där stor
            hänsyn och ansvar för ekosystem, biologisk mångfald och kretslopp
            ingår är en självklar del. Jordbruksstödet bör i högre utsträckning
            användas för att stödja det ekologiska lantbruket.
          </p>
        </div>
        <div type="motSignatures">
          <list>
            <item xml:id="i-CNLSv3pCuYHkJArsmcXHdL">
              Tina Ehn (MP)
            </item>
            <item xml:id="i-7KVKoVQEETy2nYZtHrYpyX">
              Kew Nordqvist (MP)
            </item>
            <item xml:id="i-HdsDa8GXvajuUMXr8oR7SG">
              Gunvor G Ericson (MP)
            </item>
            <item xml:id="i-HqBj4UCPwL2GvQbdVHF4wE">
              Stina Bergström (MP)
            </item>
            <item xml:id="i-GoQ6S96FScAPzBg7aPtkYQ">
              Jan Lindholm (MP)
            </item>
            <item xml:id="i-YNHaVR7Cox6Axp2dVG94TA">
              Lotta Hedström (MP)
            </item>
            <item xml:id="i-QoFodm58BoebAeZydgjLg7">
              Mats Pertoft (MP)
            </item>
          </list>
        </div>
      </div>
    </body>
  </text>
</TEI>
