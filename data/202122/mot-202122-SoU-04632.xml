<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-04632">
  <teiHeader>
    <fileDesc>
      <titleStmt>
        <title>med anledning av skr. 2021/22:213 En samlad strategi för alkohol-, narkotika-, dopnings- och tobakspolitiken samt spel om pengar 2022–2025</title>
        <author corresp="i-Ws7TTEJpudwigKX5RjyhR4">av Camilla Waltersson Grönvall m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4632 av Camilla Waltersson Grönvall m.fl. (M)</title>
          <idno type="rdwebb">H9024632</idno>
          <rs type="number">4632</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9024632/text</ref>
          <ref type="dokument_url_html">http://data.riksdagen.se/dokument/H9024632</ref>
          <ref type="dokumentstatus_url_xml">http://data.riksdagen.se/dokumentstatus/H9024632</ref>
          <ref type="docx">http://data.riksdagen.se/fil/27E4F85C-F23F-4BA5-9853-98B35DD30407</ref>
          <ref type="pdf">http://data.riksdagen.se/fil/443B8776-47E6-4729-A44E-92D2109476B7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-5tbgYo4dBB9rh3uBeCweBm</idno>
            <name>Johan Hultberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-HVNurMXeCe8w9FG2WJ148E</idno>
            <name>Ulrika Jörgensen</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-UwP5i3Nf2rsj5W3x9BMAEh</idno>
            <name>John E Weinerhall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-J3vB7EYXWFGfYPGahysXrd</idno>
            <name>Noria Manouchi</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Apyf3DsrtN2zmshEtt35Qo</idno>
            <name>Marie-Louise Hänel Sandström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-G9cpXThuSAP5KSY32ApDCj</idno>
            <name>Ann-Britt Åsebol</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-JwCAPrnin3ydHLFqNxeimg</idno>
            <name>Mats Sander</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Ja7zEMuhDVG1Ff7pRJMFvd" type="basedOn"/>
        <correspContext corresp="i-Ja7zEMuhDVG1Ff7pRJMFvd">
          <ref>Skrivelse 2021/22:213</ref>
        </correspContext>
        <correspAction xml:id="i-B8jjf76R9UQwcbEHznpvc5" type="signed"/>
        <correspContext corresp="i-B8jjf76R9UQwcbEHznpvc5">
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-5tbgYo4dBB9rh3uBeCweBm"/>
          <note type="signatory" corresp="i-HVNurMXeCe8w9FG2WJ148E"/>
          <note type="signatory" corresp="i-UwP5i3Nf2rsj5W3x9BMAEh"/>
          <note type="signatory" corresp="i-J3vB7EYXWFGfYPGahysXrd"/>
          <note type="signatory" corresp="i-Apyf3DsrtN2zmshEtt35Qo"/>
          <note type="signatory" corresp="i-G9cpXThuSAP5KSY32ApDCj"/>
          <note type="signatory" corresp="i-JwCAPrnin3ydHLFqNxeimg"/>
        </correspContext>
        <correspAction xml:id="i-67SeVhQqUTyy2NXxJEWwEs" type="submitted">
          <date when="2022-04-08"/>
          <time when="15:37:21"/>
        </correspAction>
        <correspAction xml:id="i-KA9CC1k7p9AcwLTxCRVjzW" type="dismissed">
          <date when="2022-04-20"/>
        </correspAction>
        <correspAction xml:id="i-UwugPA58XhR5bTkGpccQpa" type="reviewed">
          <date when="2022-04-20"/>
          <time when="15:39:53"/>
        </correspAction>
        <correspAction xml:id="i-5CRNmrU6u2Pv1xx5uKsApS" type="referred">
          <date when="2022-04-21"/>
        </correspAction>
        <correspAction xml:id="i-EyDZat93tJJfBzYvq5cdc1" type="assigned">
          <date when="2022-10-12"/>
          <time when="11:37:28"/>
        </correspAction>
        <correspContext corresp="i-EyDZat93tJJfBzYvq5cdc1">
          <ref type="assignedTo">Socialutskottet</ref>
        </correspContext>
        <correspAction xml:id="i-9KqtEgBdKHk5GG7jSz8xuB" type="behandlas_i"/>
        <correspContext corresp="i-9KqtEgBdKHk5GG7jSz8xuB">
          <ref type="uppgift">2021/22:SoU25</ref>
          <ref type="ref_dok_id">H901SoU25</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU25</ref>
          <ref type="ref_dok_titel">En samlad strategi för alkohol-, narkotika-, dopnings- och tobakspolitiken samt spel om pengar 2022-2025</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:4632 av Camilla Waltersson Grönvall
          m.fl. (M) med anledning av skr. 2021/22:213 En samlad strategi
          för alkohol-, narkotika-, dopnings- och tobakspolitiken samt spel
          om pengar 2022–2025
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-XJJtiAENs6QyxKmXfR8Rhv">
            Förslag till riksdagsbeslut
          </head>
          <list style="ol">
            <item xml:id="i-NTrWunogp9EV6esBQfph1E">
              Riksdagen ställer sig bakom det som anförs i motionen om att
              skyndsamt genomföra riksdagens fattade beslut från den 15 juni
              2021 gällande ANDTS-strategin och tillkännager detta för regeringen.
            </item>
            <item xml:id="i-4xPsAdKCGsAafu6SWgzWVR">
              Riksdagen ställer sig bakom det som anförs i motionen om att
              ge relevanta myndigheter i uppdrag att utveckla en risktrappa
              avseende olika tobaks- och nikotinprodukter och tillkännager detta
              för regeringen.
            </item>
            <item xml:id="i-RgG5Umn1WBPMmqUsaRdYGY">
              Riksdagen ställer sig bakom det som anförs i motionen om ett
              nytt långsiktigt mål 5 som fokuserar på insatser och åtgärder,
              och detta tillkännager riksdagen för regeringen.
            </item>
            <item xml:id="i-5SnudjELY92Zh95KAqb8pM">
              Riksdagen ställer sig bakom det som anförs i motionen om slopande
              av det långsiktiga målet 7 och tillkännager detta för regeringen.
            </item>
            <item xml:id="i-VQHfxTb6gn2dE3cs1joYfz">
              Riksdagen ställer sig bakom det som anförs i motionen om de långsiktiga
              målen 1, 3, 4 och 6 och tillkännager detta för regeringen.
            </item>
            <item xml:id="i-XMdFBtr1pV1JUcQ15F1qNE">
              Riksdagen ställer sig bakom det som anförs i motionen om att
              principen med insatsområden bör ersättas med strategiska fokusområden
              som tydliggör vem som ska agera och vad som ska uppnås i ANDTS-strategin
              och tillkännager detta för regeringen.
            </item>
            <item xml:id="i-JMGX5fHbH1J2xT4y6WKbRN">
              Riksdagen ställer sig bakom det som anförs i motionen om att
              ta fram och genomföra en nationell hälsofrämjande strategi och
              tillkännager detta för regeringen.
            </item>
            <item xml:id="i-8M7u67CMfnScRiQugUugh5">
              Riksdagen ställer sig bakom det som anförs i motionen om att
              pröva möjligheten att etablera ett nationellt forskningsorgan
              inom området missbruk och beroende och tillkännager detta för
              regeringen.
            </item>
            <item xml:id="i-YBcPdHM53tvFLU33KPgJ9Y">
              Riksdagen ställer sig bakom det som anförs i motionen om att
              ta fram och genomföra en nationell överdosstrategi och tillkännager
              detta för regeringen.
            </item>
            <item xml:id="i-VAYasjDXGHGxzcXrzFJX5s">
              Riksdagen ställer sig bakom det som anförs i motionen om en första
              del av en nationell strategi för systematisk suicidprevention
              och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-FJCJ43rT98keUK7FBjtBQ9" type="h1">
            Motivering
          </head>
          <p xml:id="i-3RpmAoLNKgNU8gTJe3Eboe">
            Användningen av alkohol, narkotika, dopning, tobak liksom spel
            om pengar är förknip­pad med olika men likväl potentiellt betydande
            sociala och hälsomässiga risker. Därför är politiska beslut, inriktning
            och strategi avseende ANDTS-frågor helt centralt utifrån ett folkhälsoperspektiv.
          </p>
          <p xml:id="i-M9B1zjpA6XQkVsSEbf5tcQ">
            Som Folkhälsomyndigheten konstaterar återfinns bruk av både tobak
            och alkohol bland de största riskfaktorerna för den samlade sjukdomsbördan
            i Sverige.
            <ref target="i-AgjJDjM67HTm75NSbsYeK4">
              [1]
            </ref>
            I Sverige är också den narkotikarelaterade dödligheten mycket
            hög. Mycket bekymmersamt är att denna dödlighet ökat kraftigt
            de senaste årtiondena. Trots en positiv trend med minskad dödlighet
            under de senaste åren ökade den läkemedels- och narkotikarelaterade
            dödlig­heten i Sverige med hela 71 procent mellan åren 2006 och
            2020.
            <ref target="i-2PxULeBtMYXm34ZMZe4Yaf">
              [2]
            </ref>
            Givet de mycket stora sociala och hälsomässiga problem som alkohol,
            narkotika, dopning, tobak samt spel om pengar sammantaget orsakar
            vill Moderaterna förstärka och utveckla den svenska politiken
            på området. Vi är övertygade om att aktiv, faktabaserad och resultatinriktad
            ANDTS-politik som fokuserar på att förebygga och minska skador
            kan göra en mycket stor positiv skillnad. Ytterst handlar det
            om att rädda liv.
          </p>
          <p xml:id="i-CoAtoptmDQaiYPSLbpU8EB">
            Dessvärre har regeringen behandlat ANDTS-området mycket styvmoderligt.
            Reger­ingen har saknat såväl vilja som förmåga att utveckla och
            ompröva den förda politiken. Moderaterna har därför, tillsammans
            med flera andra partier i riksdagen, varit mycket aktiva i ANDTS-frågorna.
            Moderaterna och riksdagen har drivit regeringen framför sig, bl.a.
            genom tillkännagivanden om att
          </p>
          <list style="ul">
            <item xml:id="i-A8js1ziScsHt4znKwHRCoQ">
              det behövs ett samlat huvudmannaskap för personer med samsjuklighet.
              Regeringen behöver se över hur vårdansvaret för personer med psykisk
              ohälsa och beroende­sjukdom kan samlas hos en huvudman
            </item>
            <item xml:id="i-XaMjqs4Try3L7M5VDfieTG">
              regeringen behöver se över hur det ska finnas tillgång till farmakologisk
              behandling i hela landet för personer med beroendesjukdom
            </item>
            <item xml:id="i-QP9St1B5GNPvWwebQXNeEA">
              den nuvarande narkotikapolitiken behöver utvärderas. En fortsatt
              restriktiv narkotikapolitik måste kombineras med en god missbruks-
              och beroendevård som innehåller insatser för att minimera de skador
              narkotikan orsakar
            </item>
            <item xml:id="i-Gm1RPUMqy81TZQKqLoQwwq">
              Sverige behöver en nollvision när det gäller narkotikarelaterade
              dödsfall
            </item>
            <item xml:id="i-HvEE6t1J2W6FFW2Y1BNKS2">
              fler insatser krävs för att öka tillgängligheten till överdosantagonisten
              naloxon i hela landet. Vidare bör användandet av läkemedlet naloxon
              följas upp på statlig nivå. Det bör utredas om fler grupper utanför
              hälso- och sjukvården ska kunna ge naloxon mot opioidöverdoser.
              Regeringen bör ge i uppdrag åt en lämplig myndighet att vidta
              åtgärder i enlighet med detta
            </item>
            <item xml:id="i-GcD4u1KKU2NN6UaoqoN3p7">
              regeringen bör utreda en förstärkt vårdgaranti som ger personer
              med beroendeproblem snabbare rätt till vård och behandling.
            </item>
          </list>
          <p xml:id="i-YSXWebChLaTe74uTA935y2">
            Tack vare riksdagens engagemang och beslut har regeringen tvingats
            att ta några väl­komna initiativ på ANDTS-området. Bland annat
            har riksdagens tillkännagivande om ett samlat huvudmannaskap för
            personer med samsjuklighet fått regeringen att tillsätta den s.k.
            Samsjuklighetsutredningen. Det är en mycket viktig utredning som
            fått i upp­drag att föreslå hur samordnade insatser avseende vård,
            behandling och stöd kan säker­ställas för personer med samsjuklighet
            i form av missbruk och beroende och annan psykiatrisk diagnos
            eller närliggande tillstånd.
          </p>
          <p xml:id="i-PMRCe2B4TXNEjK5tNkXYmW">
            Överlag har regeringen dock vidtagit få åtgärder med anledning
            av riksdagens både många och tydliga tillkännagivanden och beslut
            på ANDTS-området. Det är anmärk­ningsvärt. Mest anmärkningsvärt
            är regeringens agerande avseende en samlad strategi för alkohol‑,
            narkotika‑, dopnings- och tobakspolitiken samt spel om pengar
            för perio­den fram till 2025.
          </p>
          <p xml:id="i-KuBwMkpHfNhhQLYR9UCYzH">
            Den tidigare ANDT-strategin löpte ut 2020, men det var först
            i mars 2021 som regeringen förmådde att ens presentera ett förslag
            till en förnyad strategi – en strategi som då dessvärre inte höll
            måttet. Därför avslog riksdagen regeringens proposition om en
            ny ANDTS-strategi.
            <ref target="i-Uxv29sc4AKhEdUe6J3crMv">
              [3]
            </ref>
            Regeringen fick bakläxa och skulle skyndsamt arbeta fram ett
            nytt förslag till strategi med bl.a. ett nytt övergripande mål.
          </p>
          <p xml:id="i-37bAcYTu741wRrEXgo2w4w">
            Trots att riksdagen var tydlig i sitt demokratiskt fattade majoritetsbeslut
            med att regeringen omgående bör återkomma till riksdagen med ett
            förslag till en reviderad och förbättrad ANDTS-strategi som tydliggör
            de olika insatser som måste vidareutvecklas och genomföras samt
            var ansvaret för insatserna ska ligga återkommer regeringen med
            blott en skrivelse till riksdagen. Skrivelsen innehåller inget
            förslag till nytt övergripande mål. En skrivelse innehåller över
            huvud taget inga förslag till riksdagsbeslut utan är for­mellt
            blott en redogörelse från regeringen till riksdagen och kan därför
            inte ersätta den avslagna propositionen 2020/21:132 En förnyad
            strategi för politiken avseende alkohol, narkotika, dopning, tobak
            och nikotin samt spel om pengar 2021–2025. En proposition innehåller
            förslag till nya lagar eller riktlinjer. När regeringen vill lämna
            information till riksdagen i ett ärende kan regeringen göra det
            i en skrivelse.
            <ref target="i-JYcF6j2CFs6D8MfffWWVdq">
              [4]
            </ref>
            Denna formalia vet natur­ligtvis regeringen om. Regeringen obstruerar
            medvetet. Det var ingen redogörelse som regeringen skulle återkomma
            med utan ett förslag till ny strategi inklusive ett nytt över­gripande
            mål.
            <ref target="i-JCHMmDMop9R17oQmFeRGPn">
              [5]
            </ref>
            Att regeringen agerar i strid mot riksdagens vilja och beslut
            är såväl anmärkningsvärt som uppseendeväckande utifrån såväl ett
            sakpolitiskt som ett demokra­tiskt perspektiv. Sverige behöver
            få på plats en bra ANDTS-strategi och Sverige behöver en regering
            som på allvar respekterar att den faktiskt är underställd Sveriges
            högsta beslutande organ – riksdagen. Och regeringen kan inte styra
            ANDTS-frågorna med den gamla strategin som löpt ut sedan snart
            ett och ett halvt år tillbaka. Så för närvarande står ANDTS-politiken
            utan legitim riktning och styrning. Det är djupt olyckligt.
          </p>
          <head xml:id="i-ByKNNhTBQHPXHXHNzVsUov" type="h2">
            Genomför riksdagens beslut
          </head>
          <p xml:id="i-HpyUfwDXa6oaAiMvTbE2Bj">
            Regeringen menar felaktigt att flera av de tillkännagivanden
            som riksdagen gjorde i samband med att regeringens proposition
            om en ny ANDTS-strategi avslogs den 15 juni 2021 är tillgodosedda.
            Det är inte bra för demokratins utveckling i Sverige att reger­ingen,
            som det verkar, medvetet och systematiskt struntar i riksdagens
            beslut. Och det handlar vidare om att regeringen drar frågor i
            långbänk och är oförberedd och sakt­färdig.
          </p>
          <p xml:id="i-Hef7tBysDXRSNMQAbtjU2f">
            I sin skrivelse om en samlad strategi för alkohol‑, narkotika‑,
            dopnings- och tobaks­politiken samt spel om pengar 2022–2025 redogör
            regeringen korrekt för att riksdagen i samband med att den avslog
            propositionen framförde som sin mening att det behövs en större
            tydlighet när det gäller regeringens prioriteringar och därför
            uppmanade reger­ingen, i ett tillkännagivande, att återkomma med
            ett förslag till reviderad och förbättrad ANDTS-strategi. Regeringen
            skriver vidare att detta tillkännagivande skulle vara till­godosett
            och slutbehandlat i och med regeringens skrivelse. Hur regeringen
            kan komma till denna slutsats är synnerligen svårbegripligt.
          </p>
          <p xml:id="i-CUMRCrCeTVLRZU2TcM4hR9">
            Regeringen återkommer inte med något förslag till riksdagen utan
            som tidigare nämnt blott med en redogörelse. Det är naturligtvis
            fullständigt otillräckligt även om det är positivt att regeringen
            i sin skrivelse på ett mer tydligt sätt än i den tidigare proposi­tionen
            i vissa delar har beskrivit regeringens prioriteringar. Det är
            begripligt att reger­ingen är besvärad av det faktum att regeringens
            proposition avslogs av en mycket bred majoritet; endast de dåvarande
            två regeringspartiernas ledamöter röstade för proposi­tionen.
            <ref target="i-EbDNrnmF1y82GNZ8wC9v7p">
              [6]
            </ref>
            Likväl behöver regeringen följa riksdagens vilja och återkomma
            med ett förslag – en proposition om en ny ANDTS-strategi för åren
            fram till 2025.
          </p>
          <p xml:id="i-76nuMe4hueoqLF9r6bUKrg">
            När det gäller riksdagens tillkännagivande om ett nytt övergripande
            mål för ANDTS-politiken är det uppenbart att regeringen obstruerar.
            En riksdagsmajoritet har krävt ett nytt mål, men trots det håller
            regeringen fast vid det mål som riksdagen i fjol avslog. Regeringen
            menar att ytterligare beredningsunderlag krävs för att kunna ta
            ställning till ett förändrat mål. Det är inget annat än en undanflykt
            för att inte uppfylla riksdagens vilja. Moderaternas bestämda
            uppfattning är att det inte krävs några ytterligare underlag för
            att förändra det övergripande målet i enlighet med riksdagens
            tillkännagivande. Vad som snarare skulle behövas är underlag som
            ger stöd till varför det tidigare målet bör behållas. Regeringen
            behöver svara på varför det utifrån ett folkhälsoperspektiv är
            rätt att ha ett mål avseende tobaks- och nikotinpolitiken som
            inte fokuserar på att minska skadorna. Regeringen behöver svara
            på varför det är rätt med ett mål som innebär att det inte är
            mer prioriterat att få människor att sluta röka är vad det är
            att få människor att sluta snusa. Värt att notera är också att
            regeringen haft god tid på sig att ta fram de beredningsunderlag
            som den menar behövs, men regeringen har varit passiv, vilket
            förstärker bilden av en regering som förhalar och obstruerar.
          </p>
          <p xml:id="i-EZQCpv67TTawiVejzc6PWD">
            Tillkännagivandet avseende ett nytt övergripande mål säger att
            regeringen bör åter­komma med ett förslag till mål som tar hänsyn
            till de varierande skadeverkningar som olika tobaks- och nikotinprodukter
            kan orsaka.
            <ref target="i-5K3YdryRhaHiDynp2G7as9">
              [7]
            </ref>
            Det kan låta komplicerat men är det inte. Förändringen kan enkelt
            göras genom att målet för tobakspolitiken formuleras på precis
            samma sätt som målet för alkohol och spel om pengar, dvs. att
            målet handlar om att minska skadorna i stället för allt bruk per
            se. Ett minskat bruk är ett mycket viktigt verktyg för att nå
            målet om minskade skador men bör främst ses som just ett verktyg
            och inte som ett självändamål. Inte minst är det viktigt att prioritera
            insatser mot det bruk som är särskilt skadligt. Riksdagen var
            i sitt beslut om ett nytt övergripande mål också tydlig med att
            samma övergripande målformulering ska gälla för såväl alkohol
            och spel om pengar som tobak och nikotin. Moderaterna menar därför
            att ett nytt över­gripande mål för ANDTS-politiken förslagsvis
            skulle lyda: ”Ett Sverige fritt från narko­tika och dopning med
            minskade medicinska och sociala skador orsakade av alkohol, spel
            om pengar samt av tobaks- och nikotinprodukter.”
          </p>
          <p xml:id="i-GkeYoKCg23a2qM8UEyL7Hc">
            Med ett sådant mål som grund skulle en faktabaserad och resultatinriktad
            politik kunna föras. Konkret innebär detta enligt Moderaterna
            för det första ett kraftfullt förebyggande arbete. Särskilt angeläget
            är arbetet för att förhindra att barn och unga börjar bruka tobaks-
            och nikotinprodukter. För det andra innebär det en politik som
            inte drar alla tobaks- och nikotinprodukter över en kam utan en
            politik som utgår från det faktum att exempelvis snus inte alls
            är lika skadligt och farligt som röktobak. För att rädda liv och
            förebygga ohälsa behöver tobaks- och nikotinpolitiken särskilt
            fokusera på att minska tobaksrökningen.
          </p>
          <p xml:id="i-68fMdRfEgyU4nANwfx9zSc">
            Regeringen skriver i skrivelsen till riksdagen att man gett Folkhälsomyndigheten,
            Statens beredning för medicinsk och social utvärdering och Socialstyrelsen
            i uppdrag att sammanställa och tillgängliggöra kunskap om olika
            tobaks- och nikotinprodukters skadeverkningar. Regeringen menar
            att man i och med detta uppdrag har tillgodosett och slutbehandlat
            riksdagens tillkännagivande om att regeringen bör ge Socialstyrelsen
            i uppdrag att klargöra de gradskillnader av ANDT-produkters skadeverkningar
            som är vetenskapligt påvisade.
          </p>
          <p xml:id="i-8Tz8YGSWSyiBamYMoq2WVY">
            Regeringen överlämnade sin skrivelse om en samlad ANDTS-strategi
            för perioden 2022–2025 till riksdagen den 24 mars, men det var
            först den 4 april som ovannämnt uppdrag offentliggjordes. Det
            är mycket anmärkningsvärt. Riksdagen kan omöjligt på ett adekvat
            sätt granska regeringens skrivelse och bemöta regeringens svar
            på riksdag­ens tillkännagivanden utan att ha tillgång till relaterade
            regeringsuppdrag. När Modera­terna slutligen, efter att ha kontaktat
            ansvarig statssekreterare, nu kunnat ta del av det regeringsuppdrag
            (S2022/01825) som regeringen gett till Folkhälsomyndigheten, Statens
            beredning för medicinsk och social utvärdering och Socialstyrelsen
            menar vi att riksdagens tillkännagivande – om att klargöra de
            gradskillnader av ANDTS-produkters skadeverkningar som är vetenskapligt
            påvisade – inte kan anses tillgodosett och slut­behandlat. Riksdagens
            tillkännagivande handlade alltså om att klargöra gradskillnaderna
            mellan olika produkter.
            <ref target="i-AKsHEXQxT6oyiA114PoS4B">
              [8]
            </ref>
            Riksdagen vill helt enkelt ha ett underlag där olika produkters
            skadeverkningar beskrivs i relation till varandra. Detta perspektiv
            saknas dock i regering­ens uppdrag. Således har regeringen inte
            tillgodosett riksdagens beslut. Därför behöver regeringen skyndsamt
            komplettera sitt regeringsuppdrag i enlighet med riksdagens beslut.
          </p>
          <p xml:id="i-N9joxckUz3x5RUWHqD1Bhb">
            I detta sammanhang kan den tyska statens institut Bundesinstitut
            für Risikobewertung (BfR) lyftas fram som ett gott exempel på
            hur relativa effekter kan beskrivas och tydlig­göras. BfR har
            presenterat resultaten från sin utvärdering av tobaks- och nikotinproduk­ters
            förväntade toxikologiska effekter i en risktrappa.
            <ref target="i-XW7ArqTHUs3TLfpcDMuUag">
              [9]
            </ref>
            Det vore ett intressant verktyg att använda också i Sverige.
            Moderaterna anser att regeringen bör ge berörda myndigheter i
            uppdrag att utveckla en motsvarande risktrappa för att på ett
            enkelt och överskådligt sätt illustrera olika tobaks- och nikotinprodukters
            hälsorisker. Ett sådant uppdrag skulle med fördel kunna komplettera
            det regeringsuppdrag som Folkhälsomyndigheten, Statens beredning
            för medicinsk och social utvärdering och Socialstyrelsen redan
            har fått om att sammanställa och tillgängliggöra kunskap om olika
            tobaks- och nikotinprodukters skadeverkningar.
          </p>
          <p xml:id="i-E4Z5bjiaW8XFPVahqByTZd">
            Sammanfattningsvis måste regeringen nu skyndsamt genomföra riksdagens
            fattade beslut den 15 juni 2021 gällande ANDTS-strategin, vilket
            i korthet innebär:
            <ref target="i-CFPw8mitzhvhA8rPnrYqY">
              [10]
            </ref>
          </p>
          <list style="ul">
            <item xml:id="i-C6GkH2VZbLmWYzgSGHuxsM">
              att återkomma med ett förslag till en reviderad och förbättrad
              ANDTS-strategi. I den ska det vara tydligt vilka olika insatser
              som måste vidareutvecklas och genomföras samt var ansvaret för
              insatserna ska ligga
            </item>
            <item xml:id="i-EqcUThQwqJRwScmjGtCc87">
              att i strategins övergripande mål ta hänsyn till de varierande
              skadeverkningar som olika nikotin- och tobaksprodukter kan orsaka
            </item>
            <item xml:id="i-Pn89hEUu2YqLxGDY7bgakD">
              att ge i uppdrag åt Socialstyrelsen att genomföra kartläggningar,
              bl.a. om det tunga narkotikamissbruket liksom om behovet av läkemedelsassisterad
              behandling, i syfte att förbättra beroendevården
            </item>
            <item xml:id="i-SwFpJ62nSrMywnbyvYr6qa">
              att ge Socialstyrelsen i uppdrag att klargöra de gradskillnader
              av ANDT-produkters skadeverkningar som är vetenskapligt påvisade
              – bl.a. för att ha som underlag vid lagstiftning inom området
            </item>
            <item xml:id="i-SvvgKmShbvq1f5W5ubD3UX">
              att inrätta ett nationellt kompetenscentrum för prevention för
              att bl.a. förvalta, kvalitetssäkra och vidareutveckla framgångsrika
              ANDTS-förebyggande metoder.
            </item>
          </list>
          <head xml:id="i-BHoAttb24p2KPaEWTARuFV" type="h1">
            Det krävs en mer verklighetsbaserad, systematisk och uppföljningsbar
            ANDTS-strategi
          </head>
          <p xml:id="i-MVbbaZJCG2XCQm2mXCVjwM">
            Moderaternas utgångspunkt är att alltid sätta människan före
            systemen. Våra konkreta förslag tar utgångspunkt i att de allra
            flesta människor vill ta ansvar för och forma sina egna liv. Vi
            anser, förutom det offentliga åtagandet, att människor har ett
            stort eget ansvar och frihet vad gäller sin egen hälsa. Om alla
            anstränger sig och försöker göra vad man kan för att ta hand om
            sin hälsa innebär det samtidigt att den som verkligen är i behov
            av vård kan få den snabbare och effektivare. Det egna ansvaret
            betyder att det offentliga bättre kan leva upp till sina åtaganden.
            Samtidigt kan det offentliga skapa bättre förutsättningar för
            människor att ta ett stort eget ansvar för goda levnadsvanor utan
            moraliserande pekpinnar.
          </p>
          <p xml:id="i-QBqYaEjWst2SKbyW4RZQLA">
            Folkhälsomyndigheten har haft i uppdrag av regeringen att stödja
            genomförandet av den samlade strategin för alkohol‑, narkotika‑,
            dopnings- och tobakspolitiken. I upp­draget har ingått att lämna
            en samlad uppföljning av ANDT-strategin. Rapporten Samlad uppföljning
            av ANDT-strategin 2016–2020 är Folkhälsomyndighetens återredo­visning
            av uppdraget från regeringen. Denna rapport beskriver den verksamhet
            som genomförts inom strategins insatsområden och utvecklingen
            av ANDT-frågorna i för­hållande till strategins mål samt en bedömning
            av om strategins mål uppnåtts och om prioriteringarna uttryckta
            genom insatsområdena omhändertagits.
            <ref target="i-7SsbKJShKGgjNVCcoYnhy1">
              [11]
            </ref>
          </p>
          <p xml:id="i-4E5tTSAZjMWB98qRZfttKG">
            Folkhälsomyndighetens bedömning är att arbetet i stort sett har
            bedrivits i linje med prioriteringarna som regeringen lyft fram
            inom ANDT-strategin. Så här formulerar sig myndigheten:
          </p>
          <p xml:id="i-L4taP6hvL9uoWxYtw7S5cu">
            Folkhälsomyndigheten bedömer att de aktörer som omfattas av den
            samlade uppfölj­ningen i stort har bedrivit ANDT-arbete i linje
            med de prioriteringar som regeringen har uttryckt i och med ANDT-strategins
            insatsområden. I vilken omfattning eller med vilket resultat har
            inte gått att bedöma. Det har heller inte varit möjligt att avgöra
            i vilken utsträckning som verksamheterna har bidragit till utvecklingen
            inom strategins mål. Många faktorer utanför strategin kan ha påverkat
            utvecklingen och majoriteteten av verksamheterna har inte följts
            upp avseende resultat och effekter.
            <ref target="i-LoE43mBeVAqJ7yo3sHxZPK">
              [12]
            </ref>
          </p>
          <head xml:id="i-VdJhTASmRAgTj4ZrKzsCg4" type="h1">
            Folkhälsomyndigheten sammanfattar vidare måluppfyllelsen av ANDT-arbetet
            2016–2020 enligt följande:
          </head>
          <p xml:id="i-MQLg5A466a6ecvCSVqgUBt">
            Utvecklingen i förhållande till ANDT-strategins mål varierar
            mellan olika mål och olika substanser och är svår att summera
            för en strategiperiod. Över en längre period bedömer vi dock att
            tillgången till tobak minskat medan tillgången till alkohol sammantaget
            bedöms oförändrad. Utvecklingen av bruk och debutålder hos barn
            och unga samt skadligt bruk går sammantaget i linje med ANDT-strategins
            mål inom alkohol- och tobaksområdet men i motsatt riktning inom
            narkotikaområdet. När det gäller skador och dödlighet på grund
            av alkohol, narkotika och tobak går utveck­lingen delvis i linje
            med målet. Området dopning är genomgående svårt att följa.
            <ref target="i-TkZDsv6WZBM58X1nCCKdFk">
              [13]
            </ref>
          </p>
          <p xml:id="i-QFLhm8yopKbbXdfNVBPHp9">
            Det är djupt problematiskt att ett antal uppsatta mål såväl i
            tidigare ANDT-strategier som i den som förra året avslogs av riksdagen
            är svåra att följa upp och utvärdera. Det minskar bl.a. den samlade
            överblicken och möjligheten att korrigera tidigare använda åtgärder
            eftersom resultaten är delvis eller helt okända, vilket riskerar
            att leda till ett minskat engagemang för strategin. Detta är olyckligt
            då det i sak handlar om ett viktigt långsiktigt arbete.
          </p>
          <p xml:id="i-Lw8bqKaiTbMDi7M5inL3Z5">
            Vi redogör nedan för Moderaternas förslag om ANDTS-strategin
            och hur arbetet med dessa frågor kan förbättras med mer metodik
            och bättre struktur och följas upp mer systematiskt och regelbundet.
          </p>
          <head xml:id="i-9q2d7BznFESX3pnpmqCRcp" type="h2">
            Ett övergripande mål som beaktar varierande skadeverkningar
          </head>
          <p xml:id="i-NPak1vQymMFVSx6v9YnVHX">
            Moderaterna är starkt kritiska till att regeringen fortfarande
            inte lagt fram en förnyad ANDTS-strategi som gör tydlig och skarp
            åtskillnad när det gäller tobaksrökningens skadeverkningar kontra
            bruk av snus och andra rökfria nikotinprodukter. Tobaksrökning
            är definitivt ett av världens allvarligaste folkhälsoproblem.
            Den beskrivs av Världs­hälsoorganisationen som en global epidemi.
            Tobaksrökning är ledande påverkningsbar dödsorsak i s.k. höginkomstländer
            och flera studier har visat betydande kopplingar mellan rökning
            och sjukdom.
            <ref target="i-JgBWVp5EnPWvyKY9KpZjeC">
              [14]
            </ref>
            Ungefär nio av tio lungcancerfall är relaterade till tobaksrökning.
            <ref target="i-XewByKkwRTfASWtrp7pKzw">
              [15]
            </ref>
            Samtidigt är det så att även icke-rökare kan drabbas av lungcancer­sjukdom.
          </p>
          <p xml:id="i-GMp4CnCAJGzyRMDT1PvsHD">
            Regeringen påpekar mycket riktigt att ”rökning är en av de främsta
            förebyggbara riskfaktorerna för sjukdom och för tidig död”.
            <ref target="i-PUVSme9FcuSbDJmAyy8YqR">
              [16]
            </ref>
            Därefter blir det emellertid problema­tiskt eftersom regeringen
            fortsatt sätter likhetstecken mellan alla olika sorters bruk av
            tobaks- och nikotinprodukter. Låt oss genast slå fast att snus,
            liksom andra rökfria nikotinprodukter, inte är några hälsoprodukter.
            Tvärtom. Långvarigt bruk av exempelvis snus kan leda till betydande
            negativa effekter på individers hälsa. Hög konsumtion av snus
            ökar t.ex. risken att utveckla typ 2‑diabetes. Rökning är samtidigt
            generellt mycket farligare än bruk av snus.
            <ref target="i-A9PURJAg2zYuMjyeBLfk3x">
              [17]
            </ref>
            Detta är fakta som ska vägas in när mål sätts upp och åtgärder
            vidtas för att mest effektivt kunna minska de medicinska och sociala
            skadorna orsakade av bruk av tobaks- och nikotinprodukter.
          </p>
          <p xml:id="i-RvHQrrKMoLHqU1a9C1NBMf">
            Det är intressant att Sverige är i närheten av att uppnå målet
            i Tobacco Endgame om maximalt 5 procent dagligrökare i befolkningen,
            eller att vi rent av redan har uppnått det. Enligt den senaste
            Eurobarometerrapporten har Sverige lägst andel rökare, 7 procent,
            vilket kan jämföras med EU-snittet på 25 procent. Sverige är också
            det medlemsland där lägst andel, 57 procent av rökarna, röker
            varje dag. Med 7 procent rökare totalt, varav 57 procent röker
            varje dag, har Sverige nu färre än 5 procent dagligrökare. Rökare
            i EU röker i genomsnitt 14,2 cigaretter per dag. Grekland har
            sämst utveckling med i genomsnitt 18,7 cigaretter per dag, och
            bäst utveckling har Sverige med 9,1 cigaretter i genomsnitt per
            dag. Hälften av Sveriges rökare röker fem eller färre cigaretter
            per dag. Sverige har därtill en av EU:s högsta andelar exrökare.
            I Sverige förefaller därutöver nyrekryteringen av rökare ha avstannat.
            <ref target="i-FPxAbo36qpmDYEbyA8rJ7P">
              [18]
            </ref>
          </p>
          <p xml:id="i-NF8B43kd1sCSu8zmvjX4iR">
            En av Moderaternas slutsatser kring utvecklingen av tobaksrökningen
            är att det är mycket glädjande att Sverige är bäst i EU-klassen.
            Vi anser inte att detta handlar om tillfälligheter. Tvärtom. Sverige
            har lägst andel tobaksrökare i EU bl.a. som en logisk följd av
            att omkring 1 miljon svenskar föredrar bruk av snus i stället
            för att röka cigaretter.
          </p>
          <p xml:id="i-N9Cvsmw6ZzHTQAN4R98XYa">
            Ett framgångsrikt ANDTS-arbete framåt behöver utgå från fakta
            och fokusera på att minska skador och rädda liv. Därför är det
            angelägen att regeringen följer riksdagens beslut och skyndsamt
            återkommer med en ANDTS-strategi med utgångspunkt i ett nytt övergripande
            mål som tar hänsyn till de högst varierande skadeverkningar som
            olika tobaks- och nikotinprodukter kan orsaka. Moderaterna menar
            att ett nytt övergripande mål för ANDTS-politiken förslagsvis
            därför som tidigare nämnt skulle lyda: ”Ett Sverige fritt från
            narkotika och dopning med minskade medicinska och sociala skador
            orsakade av alkohol, spel om pengar samt av tobaks- och nikotinprodukter.”
          </p>
          <p xml:id="i-9o7v59vbzgoUQSFbYfEu3h">
            Ett systematiskt och metodiskt arbete som väger in olika skadeverkningar
            beroende på om det handlar om tobaksrökning eller t.ex. bruk av
            snus ska sättas igång för att fokusera på effektivast möjliga
            reducering av de medicinska och sociala skadorna. Angående de
            grundläggande utgångspunkterna för ANDTS-arbetet vill vi betona
            att det är bra och viktigt att även narkotikaklassade läkemedel
            och spel om pengar inkluderas i arbetet och i kommande strategier.
          </p>
          <head xml:id="i-BqBw3uny6Gsh4DhapJgP3d" type="h2">
            Långsiktiga mål måste vara tydliga, uppföljningsbara och fokuserade
            på resultat
          </head>
          <p xml:id="i-G5MKbSDUzAks6esraSwKwG">
            Folkhälsomyndigheten har i sin återredovisningsrapport till regeringen
            uttryckt att ”den nuvarande ANDT-strategins struktur följer folkhälsopolitikens
            intentioner men behöver utvecklas så att insatser och utfall separeras,
            bestämningsfaktorer synliggörs och mål­formuleringar tydliggörs.
            Principen med strukturen av insatsområden kan behållas men bör
            ersättas av mer strategiska fokusområden som tydliggör vem som
            ska agera och vad som ska uppnås”.
            <ref target="i-QWigZuVZga8uX8Fo5kQq77">
              [19]
            </ref>
          </p>
          <p xml:id="i-P4UCv4sSmhKgZ8JS5NfCRX">
            Folkhälsomyndigheten föreslår därför att bl.a. följande övervägs
            i utformningen av strategin:
            <ref target="i-8DG1ud8FjC41cTi2LsJq42">
              [20]
            </ref>
          </p>
          <list style="ul">
            <item xml:id="i-98sGPax3fCagNuzdpDgZpU">
              Att en typ av mål renodlas till utfall. Med detta avses tillgång,
              bruk och skadligt bruk samt skador och dödlighet kopplat till
              ANDT.
            </item>
            <item xml:id="i-JcUxWFKW3ZqthujPEasqt9">
              Att en annan typ av mål begränsas till insatser. Med detta avses
              åtgärder som begränsar tillgänglighet, hälsofrämjande och förebyggande
              arbete, vård och behandling, stöd och omsorg samt andra insatser
              som förebygger eller minskar ANDT-relaterad ohälsa.
            </item>
            <item xml:id="i-ACVBvuGAG6MBvSPPaHMNoL">
              Att en tredje typ av mål kopplar till bestämningsfaktorer för
              en god och jämlik hälsa.
            </item>
            <item xml:id="i-3FYimWGVsY69pWJbxsrsR8">
              Att utfallsmålen kompletteras med konkreta målsättningar så att
              bedömningar av måluppfyllelse underlättas och tydliggörs.
            </item>
            <item xml:id="i-8qqNcsBTyomuqFWmeq5VVx">
              Att insatsmålen utgår från att insatser som utgör grunden för
              ett effektivt ANDT-arbete genomförs utan explicita skrivningar
              i strategin medan fokusområden avser en strategisk struktur för
              prioriterade insatser under kommande period. Båda typerna bör
              kunna följas upp på lokal, regional och nationell nivå utifrån
              önskvärd riktning.
            </item>
            <item xml:id="i-6CUsJALPWojTps67XdSpBv">
              Att indelningen av målen i bestämningsfaktorer, insatser och
              utfall utvärderas i förhållande till en ANDT-strategi som genomförs,
              följs upp och analyseras utifrån en logisk modell, t.ex. att prevention
              påverkar bruket och att vården påverkar hur bruket utvecklas med
              avseende på skador och dödlighet.
            </item>
          </list>
          <p xml:id="i-QRdSWR4kkZ4ChzSXh1iQug">
            Moderaterna delar Folkhälsomyndighetens bedömning att regeringen
            borde lagt ned kraft och engagemang på att försöka skapa en mer
            systematisk modell för hur mål formuleras i syfte att kunna åstadkomma
            bättre samlade resultat som låter sig utvärderas. Vi anser att
            det ska vara ett fåtal, tydliga och uppföljningsbara mål.
          </p>
          <p xml:id="i-HNevNkohVWG2f1sXsW63CR">
            Mål som svårligen eller inte alls kan följas upp och utvärderas
            ska inte användas. Låt oss som exempel ta regeringens långsiktiga
            mål 4 i den förra ANDT-strategin: Kvinnor och män samt flickor
            och pojkar med missbruk eller beroende ska utifrån sina förutsättningar
            och behov ha ökad tillgänglighet till vård och stöd av god kvalitet.
            Av propositionen framgår emellertid att ”regeringen kan inte bedöma
            om eller i vilken utsträckning verksamheterna har bidragit till
            utvecklingen inom målet. Inom det här målet är det särskilt tydligt
            då insatsområdena till stor del är inriktade på verksamhet inom
            regioner och kommuner, och då utvecklingen med anledning av målets
            komplexa karaktär är svår att sammanfatta”.
            <ref target="i-8qUKonMgcWWMoD7uVCwBk3">
              [21]
            </ref>
          </p>
          <p xml:id="i-QBfBCqZPGbkcm1yNQqrXBA">
            Trots att regeringen själv inser att formuleringen av ovanstående
            mål inrymmer stora brister återkom regeringen med detta mål, om
            än något modifierat, först i sin proposi­tion om en ny ANDTS-strategi
            och nu på nytt i sin skrivelse till riksdagen. Långsiktigt mål
            5 bör enligt regeringen lyda: Personer med skadligt bruk, eller
            beroende ska utifrån sina förutsättningar och behov ha tillgång
            till vård och stöd av god kvalitet. Det är oklart hur regeringen
            ska kunna följa upp detta mål. Avseende det tidigare målet har
            regering­en nämligen poängterat:
          </p>
          <p xml:id="i-4zdiK8HptFXmJYqfhBin2u">
            Regeringen behöver följa flertalet aspekter, däribland tillgång
            till vård och stöd, vårdens kvalitet och stödets kvalitet och
            om stödet har getts utifrån individers förutsättningar och behov.
            Baserat på de indikatorer som visar på strukturella förutsättningar
            är den samlade bedömningen att strukturen för att möta individens
            behov har förbättrats över tid men att följsamheten behöver öka.
            Eftersom de tillgängliga indikatorerna är strukturindikatorer
            är det däremot inte möjligt att ange vilket genomslag detta har
            fått för den enskilde individen i behov av stöd. … Regeringen
            kan inte bedöma om eller i vilken utsträckning verksamheterna
            har bidragit till utvecklingen inom målet. Inom det här målet
            är det särskilt tydligt då insatsområdena till stor del är inriktade
            på verksamhet inom regioner och kommuner, och då utvecklingen
            med anledning av målets komplexa karaktär är svår att sammanfatta.
            <ref target="i-5Sh5VogBrHdQH4ZDZivSXd">
              [22]
            </ref>
          </p>
          <p xml:id="i-FizRv1V2ukUeSg69RUgJev">
            Moderaterna föreslår att regeringen ger i uppdrag att skyndsamt
            ta fram ett nytt mer långsiktigt mål 5 i stället för det i skrivelsen
            redovisade. Ett nytt långsiktigt mål 5 behöver vara utvärderingsbart
            och bör renodlas till att fokusera på gjorda insatser rörande
            personer med missbruk eller beroende som är i behov av vård och
            stöd av hög kvalitet. Det kan handla om insatser såsom hälsofrämjande
            arbete, vård och behandling och stöd som förebygger eller minskar
            ANDT-relaterad ohälsa.
          </p>
          <p xml:id="i-YCeBCge44FGSkmnNQdYgzz">
            Moderaterna föreslår därutöver att regeringens redovisade långsiktiga
            mål 7, En folkhälsobaserad syn på ANDTS inom EU och internationellt,
            slopas. Vi delar nämligen den uppfattning som regeringen ger uttryck
            för avseende möjligheterna att mäta och följa upp detta mål som
            är långsiktigt mål 6 i den förra strategin: ”Mål 6 i strategin
            skiljer sig från de övriga målen. Det har en internationell inriktning
            och en målsättning som inte kan mätas genom etablerade indikatorer.
            Även vad gäller insatsområdena utmärker sig målet. Flera aktörer
            som pekas ut inom dem är andra än de som har fått i uppdrag att
            bidra till genomförandet och uppföljningen av strategin.”
          </p>
          <p xml:id="i-733xoR9shhACfGy4xZm8dy">
            Moderaterna delar bilden av att Sverige är beroende av sin omvärld
            och att frågor som rör ANDTS påverkas av förhållanden och förändringar
            utanför Sveriges gränser men så som detta långsiktiga mål 7 formuleras
            så är det i praktiken inte tydligt och mätbart. Sådana mål ska
            inte användas. Vår bedömning är att Sverige kan bedriva ett konstruktivt
            och metodiskt internationellt arbete i ANDTS-frågor utan att formulera
            och sätta upp mål som inte kan utvärderas på ett verkningsfullt
            sett. Vi vill betona att arbetet inom EU och det övriga internationella
            arbetet i ANDTS-frågorna är viktigt. En folk­hälsobaserad syn
            bör fortsatt vara ett bärande perspektiv i Sveriges internationella
            arbete inom ANDTS.
          </p>
          <p xml:id="i-QJ7kqFkekqcSxJGHpVjTR">
            Moderaterna föreslår gällande de långsiktiga målen 1, 3, 4 och
            6 att dessa ska ren­odlas till att fokusera på utfall, dvs. mäta
            tillgång, bruk, skador och dödlighet. Målen i sig behöver inte
            formuleras om, utan det handlar om att fokus ska vara på att mäta
            och utvärdera utfall, inte insatser. Detta föreslår Folkhälsomyndigheten
            i sin utvärdering av den tidigare ANDT-strategin.
            <ref target="i-CB4TiG8YPq3hsYeHVFFFV7">
              [23]
            </ref>
            Dessa långsiktiga mål ska kompletteras med konkreta delmålsättningar
            i syfte att underlätta tydlighet, mätbarhet och utvärdering. Moderaterna
            föreslår att regeringen ger i uppdrag att skyndsamt ta fram relevanta
            delmålsättningar i syfte att fokus ska ligga på utfall och resultat.
          </p>
          <p xml:id="i-zPnA4qWs2znDrWFUo12PZ">
            Moderaterna föreslår att de långsiktiga målen i delarna som rör
            spel om pengar ska ha fokus på att minska skadorna och riskerna
            att utveckla spelberoende snarare än att minska tillgången till
            spel om pengar generellt. Det överensstämmer dessutom bättre med
            det övergripande målet som betonar minskade medicinska och sociala
            skador orsakade av spel om pengar. Ytterligare regulatoriska åtgärder
            på spelmarknaden kan få motsatta effekter och leda till att personer
            i riskzonen för spelmissbruk börjar spela hos olicensierade aktörer
            utan omsorgsplikt på en oreglerad marknad. Det skulle drastiskt
            kunna öka risken för spelproblem.
          </p>
          <p xml:id="i-WAmf1UMi68kaZCZJgXvAYn">
            Moderaterna värnar alla dem som finner nöje i spel och bejakar
            möjligheterna att spela på en sund och reglerad spelmarknad där
            alla aktörer har samma förutsättningar. Vi värnar samtidigt de
            personer som av olika anledningar befinner sig i riskzonen för
            spelmissbruk. Därför välkomnar vi den nya spellagen som sedan
            årsskiftet 2019 är på plats och att den nya strategin även ska
            omfatta spel om pengar.
          </p>
          <p xml:id="i-Dewe6nopwUP1K3nDjR57Lr">
            Det är inte bara den person som själv drabbas av spelmissbruk
            som lider, utan det gör även den närmaste familjen och anhöriga
            som drabbas. Inte minst barn och ung­domar till spelmissbrukande
            föräldrar blir hårt drabbade och riskerar i vissa fall att hamna
            i ett socialt utanförskap. Spelmissbruk är förknippat med mycket
            känslor av skam och ångest. Vi är övertygade om att fokus i ANDTS-arbetet
            ska ligga på att minska skadorna och riskerna att utveckla ett
            spelberoende.
          </p>
          <head xml:id="i-L4pwThF6VfF2JHz6W8ng3V" type="h1">
            Strategiska fokusområden – genomför prioriterade reformer i syfte
            att nå målen
          </head>
          <p xml:id="i-U9MRALuvdtckbtU3FssBDU">
            Den förra ANDT-strategin för perioden 2016–2020 innehöll mycket
            fokus på bakgrund och motiv till prioriterade insatser, vilket
            enligt Folkhälsomyndigheten kan ha bidragit till att den framåtsyftande
            ambitionen blir otydlig. Insatsområdena beskriver relativt konkreta
            insatser. Det är dock inte alltid tydligt vem som ska agera eller
            vilket mål som fokusområdet förväntas bidra till.
            <ref target="i-HiKvEyMRYhtBksJrd8whvN">
              [24]
            </ref>
            Folkhälsomyndigheten föreslår därför att bl.a. följande bör övervägas
            i den nya ANDTS-strategin: principen med insatsområden bör ersättas
            med strategiska fokusområden, och fokusområdena bör vara mer strategiska
            i förhållande till vad som bör göras över tid och tydligare avseende
            vad som ska uppnås och av vem. Utöver detta anser myndigheten
            att fokusområdena bör formuleras utifrån en enhetlig struktur
            av problem och att beslutade fokusområden konkretiseras i hand­lingsplaner
            eller motsvarande av nationella och regionala aktörer med hänsyn
            tagen till sammanhang.
            <ref target="i-54qc43NNRnRXnMLdTiXvkC">
              [25]
            </ref>
          </p>
          <p xml:id="i-CkeguGsc2HuV5E7xjNPqqG">
            Moderaterna föreslår att regeringen ger i uppdrag att skyndsamt
            ta fasta på detta i det fortsatta arbetet med ANDTS-strategin
            2021–2025 med nedanstående föreslagna strategiska fokusområden
            för att uppnå en bättre måluppfyllelse av de långsiktiga målen
            med att förbättra människors hälsa.
          </p>
          <head xml:id="i-FNjQTZsTN6DYWheg15JKb" type="h2">
            Ta fram och genomför en nationell hälsofrämjande strategi
          </head>
          <p xml:id="i-QGERhsScsLxkoUQzzmU5df">
            Det är oroande att bl.a. Cancerfonden konstaterar att politiska
            beslut de senaste decen­nierna snarare har försvagat än stärkt
            möjligheterna till samordnade effektiva förebyg­gande insatser
            gällande att främja människors hälsa.
            <ref target="i-FaaXTot1wTBkB2RFM1U5QP">
              [26]
            </ref>
            Det finns exempelvis problem avseende nuvarande styrning och
            organisering av hälso- och sjukvården kopplat till förebyggande
            hälsoarbete. Det förebyggande hälsofrämjande arbetet är för lågt
            prio­riterat. Det framkommer inte minst när det gäller utformningen
            av nuvarande ersätt­ningssystem och gjorda prioriteringar i olika
            budgetsammanhang. ANDTS-strategin är en viktig del i resan framåt
            för att kunna stärka det förebyggande arbetet med att främja människors
            hälsa. Samtidigt krävs det ytterligare insatser och åtgärder.
          </p>
          <p xml:id="i-JPrEzvudxrJLznpVeuBNRr">
            Moderaterna föreslår att regeringen ger i uppdrag att ta fram
            och genomföra en nationell hälsofrämjande strategi. Sverige måste
            metodiskt, långsiktigt och strukturerat sträva efter att skapa
            bättre förutsättningar för god hälsa hos hela befolkningen. En
            samlad nationell strategi ska lägga fast några tydliga mål och
            därtill peka ut prioriter­ingar, specifika satsningar och hur
            regelbunden uppföljning och utvärdering ska genom­föras. Att underlätta
            för alla människor att göra individuella hälsosammare val är en
            grundläggande uppgift som kräver nationellt ledarskap, samordning
            och ansvarstagande som går långt utöver och är mycket bredare
            än nuvarande och föreslagna ANDTS-strategier.
          </p>
          <p xml:id="i-F9gC2gLjRpMmyga3XdaovC">
            En av de största möjligheterna att hushålla med hälso- och sjukvårdens
            begränsade resurser och samtidigt förbättra människors hälsa och
            livskvalitet ligger i att på ett helt annat sätt och med betydligt
            mer kraft och resurser än i dag arbeta med mer samlade preventionsåtgärder
            i syfte att aktivt förhindra att sjukdom uppstår hos en frisk
            person, förhindra att ett sjukdomstillstånd återkommer eller förhindra
            en försämring av en individs sjukdom, ofta kroniska sådana. Detta
            ska inom ramen för en nationell hälso­främjande strategi vara
            ett av de allra viktigaste strategiska fokusområdena för att nå
            de långsiktiga målen inom ANDTS-strategin. I övrigt hänvisar vi
            gällande det förebyg­gande hälsofrämjande strategiarbetet till
            motionen En nationell hälsofrämjande strategi – ett långsiktigt
            hälsosammare Sverige.
            <ref target="i-9KPXmiy8CSLBvmtkix4zzT">
              [27]
            </ref>
          </p>
          <head xml:id="i-QmT9VZijYWgbhJTsUf93cc" type="h2">
            Utred möjligheterna till ett nationellt kompetenscentrum för
            det förebyggande arbetet inom ANDTS
          </head>
          <p xml:id="i-DyJ9mQPnwD7fEb97E87SDU">
            Det förebyggande ANDTS-arbetet på lokal och regional nivå ska
            bedrivas systematiskt med kunskapsbaserade metoder och insatser.
            Det kräver att en aktör med expertis inom preventionsvetenskap
            ansvarar för samordning av existerande metoder, vilket t.ex. om­fattar
            metodutveckling och kvalitetssäkring. Vi moderater föreslog i
            vår följdmotion på regeringens proposition om en ny ANDTS-strategi
            2021–2025 att regeringen skulle ge i uppdrag att utreda möjligheterna
            att skapa ett nationellt kompetenscentrum för det förebyggande
            arbetet inom ANDTS. Riksdagen biföll Moderaternas förslag, ett
            förslag som det är viktigt att regeringen nu genomför.
          </p>
          <p xml:id="i-2FNqD5SAPE21aBtPJur6jp">
            Ett viktigt uppdrag för ett möjligt nationellt kompetenscentrum
            för förebyggande arbete ska vara att ha en regelbunden dialog
            med ANDTS-samordnarna på länsnivå i syfte att samordna, stödja
            och förbättra samarbetet. Ett nationellt kompetenscentrum ska
            ha ett övergripande utbildningsansvar gentemot regional och lokal
            nivå.
          </p>
          <p xml:id="i-N1s97bvovsbubk6wA8FkXY">
            Ett exempel när det gäller god metodutveckling är STAD (Stockholm
            förebygger alkohol- och drogproblem) som under många år utvecklat
            evidensbaserade förebyg­gande metoder inom ANDT-området. Ett konkret
            exempel är Ansvarsfull alkohol­servering och Krogar mot Knark.
          </p>
          <head xml:id="i-VeEWDuEXeSkXrEwD26Jch" type="h2">
            Kartlägg det tunga narkotikamissbruket
          </head>
          <p xml:id="i-HA79bePG5ATrCATk6tXe5T">
            I dag vet vi inte tillräckligt om hur narkotikamissbruket och
            vårdbehovet ser ut i Sverige. Det gör det svårt att utvärdera
            den förda politiken, inklusive de mål och insatser som presenteras
            i ANDTS-strategin, och det försvårar allvarligt möjligheten att
            vidta nya eller förstärka åtgärder för att ta steg närmare nollvisionen
            om narkotika­relaterade dödsfall.
          </p>
          <p xml:id="i-ViZooTvRFB4chBYFMLxv2D">
            Särskilt allvarligt är att det saknas ordentliga underlag om
            hur utbrett det tunga narkotikamissbruket är i Sverige. Den vanligaste
            orsaken till narkotikarelaterad död är överdos och de allra flesta,
            omkring 80–90 procent, av dödsfallen är relaterade till just opioider
            såsom heroin. För att minska den narkotikarelaterade dödligheten
            måste insatser mot gruppen opioidmissbrukare prioriteras, vilket
            allvarligt försvåras av att det i dag saknas aktuella ordentliga
            skattningar om hur stort opioidmissbruket är. Den senaste ordentliga
            beräkningen om hur omfattande det tunga missbruket är i Sverige
            gjordes i slutet av 1990-talet. Därmed saknas också kunskap om
            hur stort behovet är av läkemedelsassisterad behandling och andra
            vård- och behandlingsinsatser riktade mot denna särskilt utsatta
            grupp.
          </p>
          <p xml:id="i-EXNmN563xp5uYFbWhdyNdY">
            Det var mot denna bakgrund som Moderaterna föreslog att regeringen
            skulle ge Socialstyrelsen i uppdrag att genomföra en gedigen kartläggning
            av det tunga narkotika­missbruket i Sverige, en kartläggning som
            bl.a. behöver ge ett tillförlitligt svar på hur många personer
            som missbrukar opioider och hur många som gör detta genom att
            injicera. Förslaget bifölls och behöver nu genomföras av regeringen.
            Detsamma gäller de förslag som beskrivs nedan dels om personer
            i eller i behov av LARO-behandling samt om att kartlägga beroendevården.
            Också dessa båda förslag ställde sig riksdagen bakom i samband
            med beslutet om att avslå regeringens undermåliga förslag till
            ny ANDTS-strategi för 2021–2025.
          </p>
          <head xml:id="i-E12FF9yhAKUWu4ovQcu5s" type="h2">
            Ta fram statistik och uppföljning av personer i LARO-behandling
          </head>
          <p xml:id="i-MgDtUsQ1BBEfHZVrD7NjtM">
            Det saknas i Sverige också nationell tillförlitlig statistik
            om hur många personer med ett opioidberoende som är i behandling.
            En källa till information om hur många patienter som är i läkemedelsassisterad
            behandling för opiodberoende (LARO) är läkemedels­registret, men
            en mycket stor andel av patienterna i LARO hämtar inte sina läkemedel
            på apotek utan på sin klinik och registreras därför inte läkemedelsregistret.
            Positivt är dock att det nationella kvalitetsregistret för beroendevård,
            Bättre Beroendevård (tidigare SBR), är under stark utveckling
            med ett växande antal registreringar och anslutna enheter.
            <ref target="i-2onZBHeL4RGwKPPeXHUwUA">
              [28]
            </ref>
          </p>
          <p xml:id="i-8j8v9XsTGszbfdytnk61m5">
            Moderaterna har därför föreslagit och vunnit stöd för att regeringen
            behöver säker­ställa tillgången till bättre nationell statistik
            om antalet patienter som är i LARO-behandling eller som utifrån
            Socialstyrelsens nationella riktlinjer bör erbjudas sådan behandling.
            Det är viktigt att arbetet med LARO sker i enlighet med Socialstyrelsens
            kunskapsstöd och nationella riktlinjer för vård och stöd. För
            att följa upp att så sker krävs bättre statistik och uppföljning
            av patienter i LARO. Detta skulle t.ex. kunna ske via det nationella
            kvalitetsregistret.
          </p>
          <head xml:id="i-E2iX64giYP6WW29Npwk1LX" type="h2">
            Kartlägg den svenska beroendevården
          </head>
          <p xml:id="i-Adnon5uBJRbztvyH3JCLrb">
            Ett generellt problem inom svensk hälso- och sjukvård är de omotiverat
            stora regionala skillnaderna. Detta gäller inte minst inom beroendevården
            där tillgången till vård och behandling varierar kraftigt över
            landet. Den ojämlika tillgången till vård och behand­ling är sannolikt
            en viktig förklaring till varför den narkotikarelaterade dödligheten
            i Sverige inte bara är skyhög utan också varierar kraftigt mellan
            länen.
          </p>
          <p xml:id="i-L5Zuh9xbNYX9XiPXfXRUn8">
            För att kunna skapa en mer jämlik beroendevård över landet är
            det grundläggande att ha kunskap om hur beroendevården ser ut
            i dag. På nationell nivå finns det dock bristande kunskap om vilka
            beroendeinsatser som görs och vilken beroendevård som finns runt
            om i landet. Svensk förening för Beroendemedicin har på eget initiativ
            försökt inventera landets beroendekliniker och mottagningar. Sådana
            basala uppgifter bör dock rimligen ansvariga myndigheter samla
            in och sammanställa.
          </p>
          <p xml:id="i-UaHPbsosmMVB1UK3Brpy5q">
            Därför är det bra att riksdagen har bifallit Moderaternas förslag
            om att regeringen bör ge Socialstyrelsen i uppdrag att kartlägga
            den svenska beroendevården. Genom att kartlägga narkotikamissbruket
            och beroendevården skulle möjligheterna att följa upp och utvärdera
            de narkotikarelaterade målen och insatserna i ANDTS-strategin
            avsevärt förbättras, vilket i sin tur skulle skapa bättre förutsättningar
            till ett utvecklat arbete på området.
          </p>
          <head xml:id="i-Ct7j2Zt8bbe7YPcwyZkLww" type="h2">
            Etablera ett nationellt organ för forskning och erfarenhetsutbyte
            rörande missbruk och beroende
          </head>
          <p xml:id="i-VQfD3hXRJGsYkRBn1xnLFB">
            Ledande svenska företrädare för forskning och behandling inom
            missbruks- och bero­endeområdet efterfrågar ett nationellt organ
            för bl.a. fortlöpande metoddiskussion mellan företrädare för forskning,
            behandling och brukarorganisationer.
            <ref target="i-FvdxCqm1xzCUoM9RjGp22a">
              [29]
            </ref>
            Moderaterna ser också detta behov. Svensk missbruks- och beroendevård
            behöver utvecklas och kvalitetssäkras på ett systematiskt vis
            och områdets olika aktörer behöver mötas för diskussion och för
            att utbyta erfarenheter. Detta skulle etableringen av ett nationellt
            organ kunna bidra till. Ett sådant organ bör vara inriktat på
            forskning om metoder inom missbruks- och beroendevård och bidra
            till att svensk missbruks- och beroendevård utvecklas och baseras
            på evidens och beprövad erfarenhet.
          </p>
          <p xml:id="i-KpxxLUe4Dbov4wU4HAXTLC">
            I Norge etablerades år 2007 Senter for rus- og avhengighetsforskning
            (Seraf). Bak­grunden var en efterfrågan på ökad forskning inom
            missbruks- och beroendeområdet samt behov av en solid kompetensmiljö.
            <ref target="i-MDmKPXTv7jJwqemCXRopC6">
              [30]
            </ref>
            I dag bedriver Seraf inte bara forskning, utan centret ger också
            undervisning och vägledning till studenter samt axlar rollen som
            nät­verksbyggare och samlingspunkt för forskningen i Norge inom
            missbruks- och beroende­området. Seraf leder också bl.a. utvärderingar
            och forskning kring olika behandlings­försök.
          </p>
          <p xml:id="i-YVMboKADx5qytYYGqAxYaw">
            Moderaterna föreslår att regeringen ger i uppdrag att pröva möjligheten
            att inrätta ett svenskt nationellt organ med forskningsfokus men
            också med uppdrag att vara ett dialogcentrum där berörda aktörer
            kan mötas och utbyta erfarenheter och diskutera exempelvis behov
            av ytterligare forskning. Det är en central utgångspunkt att detta
            möjliga nationella organ för forskning och erfarenhetsutbyte rörande
            missbruk och beroende ska ske inom befintlig myndighetsstruktur.
          </p>
          <p xml:id="i-V8abvoDFoJy3y4gaRvUEoo">
            Norska SERAF skulle kunna ge inspiration till hur ett sådant
            nationellt organ skulle kunna formas och etableras i Sverige.
          </p>
          <head xml:id="i-URkwk78zthgtkwmVNLDWv5" type="h2">
            Utred en möjlig förstärkt vårdgaranti för beroendesjukdom
          </head>
          <p xml:id="i-TWkQraWKFk1HzwWfPmeU4b">
            Ett allvarligt problem inom dagens beroendevård är de ofta långa
            väntetiderna, framför allt till avgiftningsplatser. En person
            med beroendesjukdom söker i regel hjälp för sitt beroende när
            det finns motivation att minska de egna missbruksproblemen eller
            rent av helt sluta med sitt missbruk. Och motivation är naturligtvis
            en nyckelfaktor för ett lyckat behandlingsresultat. Därför är
            det viktigt att hjälpen finns på plats så fort som möjligt för
            den som söker vård och behandling. Hälso- och sjukvårdslagens
            bestämmelser om vård­garanti gäller vid missbruk och beroende
            på precis samma sätt som vid andra tillstånd. Det är inte tillräckligt
            adekvat.
          </p>
          <p xml:id="i-XZ2PYiUbg9Nc7EoJ3GNfbB">
            Det är viktigt att snabbt inleda vård och behandling när patienten
            är motiverad. Att dagens vårdgaranti då bl.a. ger rätt till behandling
            inom 90 dagar, räknat från den dagen beslut om behandling togs,
            är helt otillräckligt. Därför är det bra att riksdagen på Moderaternas
            förslag har tillkännagett för regeringen att en förstärkt vårdgaranti
            som ger personer med beroendeproblem snabbare rätt till vård och
            behandling bör utredas. Också detta beslut är det naturligtvis
            viktigt att regeringen genomför.
          </p>
          <head xml:id="i-ATma7CTNgmMX9sdyXUPfcF" type="h2">
            Ta fram och genomför en nationell överdosstrategi
          </head>
          <p xml:id="i-CniTPJ6K5o4hrjxB54RGeZ">
            Den vanligaste orsaken till narkotikarelaterade dödsfall är överdoser.
            Vårt grannland Norge har målmedvetet och framgångsrikt arbetat
            för att minska antalet överdoser. Norge sjösatte en överdosstrategi
            år 2014 med insatser i ett nätverk av pilotkommuner, vilket resulterade
            i att antalet överdosfall minskade med hela 13 procent mellan
            år 2016 och 2017.
            <ref target="i-DNVMJAshjye3L275haM2a4">
              [31]
            </ref>
            Arbetet fortsätter nu i Norge utifrån en ny fyrårig nationell
            överdosstrategi. Sverige bör lära och inspireras av Norge. Som
            en del i att uppnå nollvisionen om narkotikarelaterade dödsfall
            som beskrivs i regeringens förslag till förnyad ANDTS-strategi
            bör en svensk nationell överdosstrategi tas fram och genomföras.
          </p>
          <p xml:id="i-N3FHR8LWAePHZcgXXJvfwj">
            Den narkotikarelaterade dödligheten i Sverige är inte bara skyhög,
            utan den varierar också kraftigt mellan länen. Enligt Folkhälsomyndigheten
            inträffade år 2018 totalt 900 dödsfall i läkemedels- och narkotikaförgiftningar
            bland invånare i Sverige 15 år eller äldre. Dödligheten varierade
            kraftigt mellan länen, från som lägst 8,1 dödsfall och som högst
            15 dödsfall per 100 000 invånare år 2014/18 (femårsmedelvärde).
            <ref target="i-Ma63y3bEQRUknK3egJW85">
              [32]
            </ref>
            De stora regionala skillnaderna understryker vikten av nationellt
            ledarskap och nationella åtgärder.
          </p>
          <p xml:id="i-TnAAVvAniBQDNBUDg5KNW5">
            Att det nu finns uppdaterade nationella riktlinjer för vård och
            stöd vid missbruk och beroende är mycket välkommet och något som
            kan bidra till att göra vården bättre och minska de många överdoserna
            och narkotikarelaterade dödsfallen i Sverige. Detta förutsätter
            dock att riktlinjerna efterlevs. Implementeringen behöver öka,
            vilket också regeringen lyfte i propositionen om en ny ANDTS-strategi
            2021–2025. En bärande del av en nationell överdosstrategi bör
            vara att säkra en god efterlevnad av de nationella riktlinjerna.
          </p>
          <p xml:id="i-LF7573BWPirHAaqDj3dDAb">
            Moderaterna föreslår att regeringen ger i uppdrag till Socialstyrelsen
            tillsammans med Folkhälsomyndigheten att i samarbete med berörda
            aktörer, inte minst Sveriges Kommuner och Regioner samt brukarorganisationer,
            ta fram en nationell överdos­strategi. Vilka åtgärder och insatsområden
            som bör ingå i strategin utöver vad vi ovan beskrivit bör Socialstyrelsen
            och Folkhälsomyndigheten återkomma med.
          </p>
          <p xml:id="i-XKMexVanLRMReyW8BUaqct">
            Givet att Socialstyrelsen i samarbete med Folkhälsomyndigheten
            tidigare utarbetat en åtgärdsplan med förslag på aktiviteter för
            att motverka den narkotikarelaterade död­ligheten bör dessa myndigheter
            vara väl rustade med underlag och därmed kunna ta fram betydande
            förslag till en nationell överdosstrategi. Därutöver kan arbetet
            med den nationella cancerstrategin ge inspiration för hur ett
            sådant systematiskt nationellt strategiarbete kan bedrivas.
          </p>
          <head xml:id="i-2qCGDG1MPgRuQVRHxQyEyv" type="h2">
            En del av en strategi för systematisk suicidprevention
          </head>
          <p xml:id="i-FdLNn7VVeeMSe9owopeYUt">
            Ohälsa, oavsett om det handlar om psykisk eller fysisk, har ett
            omfattande pris för den enskilda individen och enorma kostnader
            för ett land. Beroende av alkohol eller droger liksom andra psykiatriska
            diagnoser innebär var för sig ökad risk för självmordsförsök och
            självmord. Hos alkoholberoende personer som tagit sitt liv är
            samtidig depression vanligt. Ett självmordsförsök är den starkaste
            riskfaktorn för självmord. En studie visade att en förekomst av
            självmordsförsök är högre bland dem med alkoholproblem och vid
            narkotikamissbruk.
            <ref target="i-9HhxwwNPjqNoMFwiPevkrk">
              [33]
            </ref>
          </p>
          <p xml:id="i-VCBDPa4K27C32MWrGWX56U">
            Studier visar att personer med missbruk/beroende har en klart
            förhöjd risk för psykisk sjukdom och personlighetsstörning och
            tvärtom, att förekomsten av psykiatriska tillstånd är högre vid
            svårare missbruk. Därutöver har personer med narkotikamissbruk
            och beroende oftast högre förekomst av såväl psykiska sjukdomar
            som personlighets­störningar än personer med alkoholmissbruk eller
            alkoholberoende.
            <ref target="i-UxENjUUScNtDcSwLMcYymD">
              [34]
            </ref>
          </p>
          <p xml:id="i-EHyFDpxPijgS6as3AhJwSA">
            Hälsofrämjande åtgärder fokuserar på människors självskattade
            bedömning av fysiskt, psykiskt och socialt välbefinnande och syftar
            till att stärka eller bibehålla män­niskors fysiska, psykiska
            och sociala välbefinnande. Folkhälsomyndigheten betonar att det
            är viktigt med bl.a. selektiva insatser som riktas till identifierade
            riskgrupper.
            <ref target="i-D1o3c1yzhEBeoH37kcxove">
              [35]
            </ref>
          </p>
          <p xml:id="i-7GFrXdVHSSYUjvVmbAK9JS">
            Regeringen har påbörjat ett arbete med att ta fram en nationell
            strategi avseende psykisk hälsa och suicidprevention. Det är ett
            steg i rätt riktning. Däremot är det naturligtvis inte acceptabelt
            att arbetet ska ske så långsamt. Regeringen har lagt fast uppdraget
            att ta fram ett underlag till en strategi som ska slutredovisas
            senast den 1 september 2023.
            <ref target="i-4pBPM2r1MXP4ZYRBmrt8Ry">
              [36]
            </ref>
          </p>
          <p xml:id="i-4xgBp3WnegD7fAjLTk55wb">
            Moderaterna föreslår att regeringen ger i uppdrag till Socialstyrelsen
            att skyndsamt ta fram ett tydligt mål, konkreta åtgärder och en
            systematisk modell för uppföljning och utvärdering av prevention
            som kan hindra och minska antalet självmord. Ett viktigt fokus
            ska vara människor som är fast i ett långvarigt och svårt narkotika-
            eller alkohol­missbruk. Detta ska utgöra en första del av en nationell
            strategi för systematisk suicid­prevention.
          </p>
          <head xml:id="i-6k89j68LQtrvEZSN8DUGCB" type="h2">
            Det behövs en återstart
          </head>
          <p xml:id="i-S3qhr5qotorYc1745CBv7Z">
            Avslutningsvis, Kommissionen för jämlik hälsa beskrev och analyserade
            i sitt andra delbetänkande de många problem och utmaningar som
            finns gällande det nuvarande folkhälsopolitiska ramverket och
            varför folkhälsopolitiken inte fått avsett genomslag i praktiken.
            Det finns ett stort behov av ett systematiskt stöd och samordning
            av arbetet gällande folkhälsofrågor, inte minst från den nationella
            nivån. Detta råder det i dag brist på. Arbetet med ANDTS-strategin
            behöver en återstart. Regeringens obstruerande och ointresse får
            inte bilda förebild för hur arbetet med dessa frågor ska bedrivas.
            Just nu står ANDTS-politiken utan ordentlig riktning och styrning
            i avsaknad av en av riks­dagen beslutad och legitim ANDTS-strategi.
            Det är djupt olyckligt. Allra senast efter ett maktskifte i höst
            kan en rejäl återstart påbörjas.
          </p>
        </div>
        <div type="motSignatures">
          <list>
            <item xml:id="i-XirGdnd4EeQEYceJ3zZ8Vx">
              Camilla Waltersson Grönvall (M)
            </item>
            <item xml:id="i-StDDC2ndawSAgd7L5qHfMA">
              Johan Hultberg (M)
            </item>
            <item xml:id="i-Bs6W67TYEXrBKTyZqE2KYT">
              Ulrika Jörgensen (M)
            </item>
            <item xml:id="i-GxtBsSWC5bet37E5uFM3c2">
              John E Weinerhall (M)
            </item>
            <item xml:id="i-7ooBLCfGup3BuDfHnUhpBP">
              Noria Manouchi (M)
            </item>
            <item xml:id="i-J16b4acU5bv6cDGb3pKYna">
              Marie-Louise Hänel Sandström (M)
            </item>
            <item xml:id="i-6eAbUHqF726yiBNxQ9yKdg">
              Ann-Britt Åsebol (M)
            </item>
            <item xml:id="i-25B6F21bMryAcJDiBXifpV">
              Mats Sander (M)
            </item>
          </list>
        </div>
        <div type="motNotes">
          <noteGrp>
            <note xml:id="i-AgjJDjM67HTm75NSbsYeK4">
              [1] https://www.folkhalsomyndigheten.se/livsvillkor-levnadsvanor/andts/utveckling-inom-andts-anvandning-och-ohalsa/skadeverkningar/.
            </note>
            <note xml:id="i-2PxULeBtMYXm34ZMZe4Yaf">
              [2] https://www.folkhalsomyndigheten.se/contentassets/c8374b60c7174b2592ba7f76f52c3165/folkhalsans-utveckling-arsrapport-2022.pdf,
              s. 23.
            </note>
            <note xml:id="i-Uxv29sc4AKhEdUe6J3crMv">
              [3] Riksdagsbeslut den 15 juni 2021.
            </note>
            <note xml:id="i-JYcF6j2CFs6D8MfffWWVdq">
              [4] Google.
            </note>
            <note xml:id="i-JCHMmDMop9R17oQmFeRGPn">
              [5] Ibid.
            </note>
            <note xml:id="i-EbDNrnmF1y82GNZ8wC9v7p">
              [6] Ibid.
            </note>
            <note xml:id="i-5K3YdryRhaHiDynp2G7as9">
              [7] Ibid.
            </note>
            <note xml:id="i-AKsHEXQxT6oyiA114PoS4B">
              [8] Ibid.
            </note>
            <note xml:id="i-XW7ArqTHUs3TLfpcDMuUag">
              [9] https://www.bfr.bund.de/cm/349/health-risk-assessment-of-nicotine-pouches.pdf.
            </note>
            <note xml:id="i-CFPw8mitzhvhA8rPnrYqY">
              [10] Riksdagsbeslut den 15 juni 2021.
            </note>
            <note xml:id="i-7SsbKJShKGgjNVCcoYnhy1">
              [11] Folkhälsomyndigheten, Samlad uppföljning av ANDT-strategin
              2016–2020.
            </note>
            <note xml:id="i-LoE43mBeVAqJ7yo3sHxZPK">
              [12] Ibid.
            </note>
            <note xml:id="i-TkZDsv6WZBM58X1nCCKdFk">
              [13] Ibid.
            </note>
            <note xml:id="i-JgBWVp5EnPWvyKY9KpZjeC">
              [14] Världshälsoorganisationen (WHO).
            </note>
            <note xml:id="i-XewByKkwRTfASWtrp7pKzw">
              [15] Se exempelvis Cancerfondsrapporten 2017.
            </note>
            <note xml:id="i-PUVSme9FcuSbDJmAyy8YqR">
              [16] Prop. 2020/21:132 En förnyad strategi för politiken avseende
              alkohol, narkotika, dopning, tobak och nikotin samt spel om pengar
              2021–2025 s. 63.
            </note>
            <note xml:id="i-A9PURJAg2zYuMjyeBLfk3x">
              [17] Karolinska institutet, Hur farligt är det att snusa?
            </note>
            <note xml:id="i-FPxAbo36qpmDYEbyA8rJ7P">
              [18] Special Eurobarometer 506, Attitudes of Europeans towards
              tobacco and electronic cigarettes, februari 2021.
            </note>
            <note xml:id="i-QWigZuVZga8uX8Fo5kQq77">
              [19] Folkhälsomyndigheten, Samlad uppföljning av ANDT-strategin
              2016–2020.
            </note>
            <note xml:id="i-8DG1ud8FjC41cTi2LsJq42">
              [20] Ibid.
            </note>
            <note xml:id="i-8qUKonMgcWWMoD7uVCwBk3">
              [21] Prop. 2020/21:132 En förnyad strategi för politiken avseende
              alkohol, narkotika, dopning, tobak och nikotin samt spel om pengar
              2021–2025 s. 11.
            </note>
            <note xml:id="i-5Sh5VogBrHdQH4ZDZivSXd">
              [22] Ibid.
            </note>
            <note xml:id="i-CB4TiG8YPq3hsYeHVFFFV7">
              [23] Folkhälsomyndigheten, Samlad uppföljning av ANDT-strategin
              2016–2020.
            </note>
            <note xml:id="i-HiKvEyMRYhtBksJrd8whvN">
              [24] Ibid, s. 87.
            </note>
            <note xml:id="i-54qc43NNRnRXnMLdTiXvkC">
              [25] Ibid, s. 87–88.
            </note>
            <note xml:id="i-FaaXTot1wTBkB2RFM1U5QP">
              [26] Cancerfondsrapporten 2019, Prevention, Cancerfondsrapporten
              2019, Cancervård, Cancerfondsrapporten 2020, Prevention, samt
              Cancerfondsrapporten 2020, Cancervård.
            </note>
            <note xml:id="i-9KPXmiy8CSLBvmtkix4zzT">
              [27] En nationell hälsofrämjande strategi – ett långsiktigt hälsosammare
              Sverige, kommittémotion till riksdagen av Camilla Waltersson Grönvall
              m.fl. (M).
            </note>
            <note xml:id="i-2onZBHeL4RGwKPPeXHUwUA">
              [28] https://registercentrum.blob.core.windows.net/sbr/r/-rsrapport2019-webb-ByxJCG0Led.pdf.
            </note>
            <note xml:id="i-FvdxCqm1xzCUoM9RjGp22a">
              [29] Heilig m.fl. ”Narkomanvården behöver få en nationell strategi”
              svd.se 2016-04-17, https://www.svd.se/narkomanvarden-behover-nationell-strategi/om/debatt.
            </note>
            <note xml:id="i-MDmKPXTv7jJwqemCXRopC6">
              [30] Senter for rus- og avhengighetsforskning, http://www.seraf.uio.no/.
            </note>
            <note xml:id="i-DNVMJAshjye3L275haM2a4">
              [31] Helsedirektoratet, Nasjonal overdosestrategi 2019–2022,
              https://www.regjeringen.no/contentassets/405ff92c06e34a9e93e92149ad616806/20190320_nasjonal_overdosestrategi_2019-2022.pdf,
              s. 2.
            </note>
            <note xml:id="i-Ma63y3bEQRUknK3egJW85">
              [32] Folkhälsomyndigheten, Dödlighet i läkemedels- och narkotikaförgiftningar,
              https://www.folkhalsomyndigheten.se/folkhalsorapportering-statistik/tolkad-rapportering/folkhalsans-utveckling/resultat/halsa/narkotikarelaterad-dodlighet/.
            </note>
            <note xml:id="i-9HhxwwNPjqNoMFwiPevkrk">
              [33] Missbruket, kunskapen, vården – Missbruksutredningens forskningsbilaga
              (SOU 2011:6) s. 227.
            </note>
            <note xml:id="i-UxENjUUScNtDcSwLMcYymD">
              [34] Ibid., s. 227.
            </note>
            <note xml:id="i-D1o3c1yzhEBeoH37kcxove">
              [35] Folkhälsomyndigheten, suicidprevention/förebyggande åtgärder
              samt Socialstyrelsens termbank. Definitioner av hälsofrämjande
              åtgärder, förebyggande åtgärder, primärprevention, sekundärprevention
              samt rehabilitering.
            </note>
            <note xml:id="i-4pBPM2r1MXP4ZYRBmrt8Ry">
              [36] https://www.regeringen.se/pressmeddelanden/2020/07/ny-strategi-for-psykisk-halsa-och-suicidprevention/.
            </note>
          </noteGrp>
        </div>
      </div>
    </body>
  </text>
</TEI>
