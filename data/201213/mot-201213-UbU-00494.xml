<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-UbU-00494">
  <teiHeader>
    <fileDesc>
      <titleStmt>
        <title>Politik för gymnasieskolan</title>
        <author corresp="i-A6T9WoUzRwW8LUK52znHwX">av Ibrahim Baylan m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Politik för gymnasieskolan</title>
          <idno type="rdwebb">H002Ub494</idno>
          <rs type="number">Ub494</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H002Ub494/text</ref>
          <ref type="dokument_url_html">http://data.riksdagen.se/dokument/H002Ub494</ref>
          <ref type="dokumentstatus_url_xml">http://data.riksdagen.se/dokumentstatus/H002Ub494</ref>
          <ref type="doc">http://data.riksdagen.se/fil/9FBEBB2C-9755-47F9-B33D-FFEEA41EAC65</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-A6T9WoUzRwW8LUK52znHwX</idno>
            <name>Ibrahim Baylan</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-7AB63eqvrGXGCT1mpkEM3J</idno>
            <name>Louise Malmström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-N5iuULmv8oTkuJcr1C9SFD</idno>
            <name>Håkan Bergman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YG3se2hZeuEdiGKSwKyaKF</idno>
            <name>Caroline Helmersson Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8AtQfc4p9Hm5yajEXEHtE5</idno>
            <name>Thomas Strand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-WjFt6fTSYNFkhwrZDFYPM4</idno>
            <name>Adnan Dibrani</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-Abiu4TvsYNhAkNbwpTSYrr" type="signed"/>
        <correspContext corresp="i-Abiu4TvsYNhAkNbwpTSYrr">
          <note type="signatory" corresp="i-A6T9WoUzRwW8LUK52znHwX"/>
          <note type="signatory" corresp="i-7AB63eqvrGXGCT1mpkEM3J"/>
          <note type="signatory" corresp="i-N5iuULmv8oTkuJcr1C9SFD"/>
          <note type="signatory" corresp="i-YG3se2hZeuEdiGKSwKyaKF"/>
          <note type="signatory" corresp="i-8AtQfc4p9Hm5yajEXEHtE5"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-WjFt6fTSYNFkhwrZDFYPM4"/>
        </correspContext>
        <correspAction xml:id="i-3q7XTJXfvokDXRGAnFt4V7" type="numbering">
          <date when="2012-10-09"/>
        </correspAction>
        <correspAction xml:id="i-8ntBvdxunf6Sg9Xy9njnFS" type="submission">
          <date when="2012-10-05"/>
        </correspAction>
        <correspAction xml:id="i-WWgYxWqLwLDL4PmLqZEFQa" type="transfer">
          <date when="2012-10-05"/>
        </correspAction>
        <correspAction xml:id="i-N5664152LB1HX28c3Mi3uS" type="assigned"/>
        <correspContext corresp="i-N5664152LB1HX28c3Mi3uS">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-ENiqga31NN5dWEgSgcAkpN">
            Förslag till riksdagsbeslut
          </head>
          <list style="ol">
            <item xml:id="i-TrDpCQNS7VFFTjAmiQHtGq">
              Riksdagen tillkännager för regeringen som sin mening vad som
              anförs i motionen om att göra eleverna rustade för att möta framtiden.
            </item>
            <item xml:id="i-SzaSLiZsLre9gtcir4bVuN">
              Riksdagen tillkännager för regeringen som sin mening vad som
              anförs i motionen om att lärarna är viktigast för hög kvalitet
              i gymnasieskolan.
            </item>
            <item xml:id="i-G4Dxz9bvaz3VfrmA9RVHut">
              Riksdagen tillkännager för regeringen som sin mening vad som
              anförs i motionen om att alla gymnasieprogram ska leda till grundläggande
              behörighet i högskolan.
            </item>
            <item xml:id="i-kbhTMoXJfHoDcTCLcHFtg">
              Riksdagen tillkännager för regeringen som sin mening vad som
              anförs i motionen om forskningsinstitut för lärande.
            </item>
            <item xml:id="i-AzPpxDSE3dWNu7TqBn8f5V">
              Riksdagen tillkännager för regeringen som sin mening vad som
              anförs i motionen om utbildningspolitiskt mål för gymnasiekompetens.
            </item>
            <item xml:id="i-UJqcWVyD2SnNdsvkqjKXsE">
              Riksdagen tillkännager för regeringen som sin mening vad som
              anförs i motionen om att motverka avhopp från gymnasieskolan.
            </item>
            <item xml:id="i-XKLkSdQjmXLC7Zc7BZkpEj">
              Riksdagen tillkännager för regeringen som sin mening vad som
              anförs i motionen om att alla gymnasieprogram ska vara treåriga.
            </item>
            <item xml:id="i-FbUaaGnJENwM4D2hg8REgn">
              Riksdagen tillkännager för regeringen som sin mening vad som
              anförs i motionen om kvalitet i lärlingsutbildningen.
            </item>
            <item xml:id="i-SwPfF6xFtfGehceCv9sRr6">
              Riksdagen tillkännager för regeringen som sin mening vad som
              anförs i motionen om att resurser ska fördelas till gymnasieskolor
              efter elevernas förutsättningar och behov.
            </item>
            <item xml:id="i-Fx3QjKnBPky5o1DFBACqmp">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med en utvärdering av kostnaderna efter det första året med Gy
              2011.
            </item>
            <item xml:id="i-N39dJJjmfLQouYdt9gNJYb">
              Riksdagen tillkännager för regeringen som sin mening vad som
              anförs i motionen om en modern och likvärdig gymnasieexamen.
            </item>
            <item xml:id="i-C9si2JGLBNxz5VSLARhZA8">
              Riksdagen tillkännager för regeringen som sin mening vad som
              anförs i motionen om utmaningar för duktiga elever.
            </item>
            <item xml:id="i-8hC6c8aMZUzqYLzPMLcT8g">
              Riksdagen tillkännager för regeringen som sin mening vad som
              anförs i motionen om jämställdhet i gymnasieskolan.
            </item>
            <item xml:id="i-GmmiRE16XCjJkH3T42a8XM">
              Riksdagen tillkännager för regeringen som sin mening vad som
              anförs i motionen om framtidskompetenser.
            </item>
            <item xml:id="i-MLh6Wesij8CcmYqnixjcH1">
              Riksdagen tillkännager för regeringen som sin mening vad som
              anförs i motionen om bättre studie- och karriärvägledning i gymnasieskolan.
            </item>
            <item xml:id="i-FZ5B9pyBNWfeoGe7n9bL9q">
              Riksdagen tillkännager för regeringen som sin mening vad som
              anförs i motionen om att estetisk verksamhet ska vara ett gymnasiegemensamt
              ämne.
            </item>
            <item xml:id="i-V4ufrJD5XqkKpxzdy8XJak">
              Riksdagen tillkännager för regeringen som sin mening vad som
              anförs i motionen om behörighetskrav till gymnasieskolans nationella
              program.
            </item>
            <item xml:id="i-WPRxD2nLUqhAgc6mmJnVNH">
              Riksdagen tillkännager för regeringen som sin mening vad som
              anförs i motionen om att förändra meritpoängsystemet.
            </item>
            <item xml:id="i-YQ3Jx8N6pE2saakje4Lchs">
              Riksdagen tillkännager för regeringen som sin mening vad som
              anförs i motionen om övergång till högskola och komvux.
            </item>
            <item xml:id="i-NvBTEzPAfvCBwdtpUFmTUS">
              Riksdagen tillkännager för regeringen som sin mening vad som
              anförs i motionen om att modernisera regelverket för fristående
              gymnasieskolor.
            </item>
            <item xml:id="i-5whX5KxBdiEM6KQXTSr1cB">
              Riksdagen tillkännager för regeringen som sin mening vad som
              anförs i motionen om elevhälsa.
            </item>
            <item xml:id="i-JZyuS5pz7tq9ue926ns4wN">
              Riksdagen tillkännager för regeringen som sin mening vad som
              anförs i motionen om mobbning och kränkande behandling.
            </item>
            <item xml:id="i-BfXjjgcS2VDeFvzeSCCbFY">
              Riksdagen tillkännager för regeringen som sin mening vad som
              anförs i motionen om elevers organisering och elevmajoritet i
              lokala styrelser.
            </item>
            <item xml:id="i-ApKN3MnCz3zAsxrXCptiZW">
              Riksdagen tillkännager för regeringen som sin mening vad som
              anförs i motionen om registerkontroll av personal i gymnasieskolan.
            </item>
          </list>
        </div>
        <div type="motContent">
          <head xml:id="i-9GUboZu7sX4r72ZrndBCXc" type="h1">
            Rustad för att möta framtiden
          </head>
          <p xml:id="i-D2oqE1JzMMNQXMhqH9Uizc">
            Utbildning är nyckeln till framtidens jobb och konkurrenskraft,
            men också till människors frihet att forma sina egna liv. Sverige
            är och ska förbli en nation som satsar på kunskap. Däri ligger
            vår konkurrenskraft. Vägen framåt är inte låga löner och sämre
            arbetsmiljö. Ska vi möta utmaningen som ett modernt land som investerar
            för framtiden måste vi investera i utbildning idag och rusta unga
            människor för att möta framtiden.
          </p>
          <p xml:id="i-RvRygogYm3Q52Ekis8gSU">
            Dagens gymnasieskola står inför helt andra utmaningar än vad
            som gällde för bara några årtionden sedan. I dag krävs en gymnasieutbildning
            för att få ett jobb och för att klara sig i ett allt mer komplext
            och kunskapsintensivt samhälle. Det blir tydligt inte minst när
            man studerar ungdomars långtidsarbetslöshet. Den viktigaste orsaken
            till att ungdomar är långvarigt arbetslösa är just bristande utbildning.
            Dagens och framtidens arbetsliv och samhälle kräver gedigna kunskaper
            av alla. Förändringarna på arbetsmarknaden, och kraven på att
            förvärvsarbetande ska kunna byta arbetsplats, yrke eller bransch,
            gör att unga som inte får med sig tillräckliga kunskaper från
            gymnasiet har det svårt i dag och kommer att få det än svårare
            i framtiden. Att successivt höja kraven på kunskap har därför
            varit både naturligt och nödvändigt mot bakgrund av samhällets
            utveckling. Kunskapsekonomi kräver att alla har minst en gymnasieexamen.
            Alla gymnasieprogram ska också förbli treåriga. Unga människor
            måste därför rustas för att möta framtiden.
          </p>
          <p xml:id="i-VrGH9ed8wwpeKAeTTBuc16">
            I gymnasieskolan vill vi att alla elever ska kunna välja mellan
            tydliga inriktningar som syftar till vidare studier eller direkt
            till ett yrke. Samtliga utbildningar ska ge gedigna kunskaper
            och leda till en gymnasieexamen. Därigenom blir alla väl rustade
            för att klara arbetslivet och fortsatt utbildning. Genom studier
            ska eleverna också skaffa sig en grund med beständiga kunskaper
            som utgör den gemensamma referensram som alla i samhället behöver.
            Utbildningen ska främja elevernas utveckling till ansvarskännande
            människor som aktivt deltar i och utvecklar yrkes- och samhällslivet.
            En hög kunskapsnivå är också grundläggande för möjligheten att
            utöva sina demokratiska fri- och rättigheter.
          </p>
          <head xml:id="i-Ab4Wa4toTbU4Cyk9PMMwFY" type="h1">
            Lärarna viktigast för hög kvalitet i gymnasieskolan
          </head>
          <p xml:id="i-AdWGUxSzHjspT8TvCspWFn">
            Det enskilt viktigaste för elevernas resultat är att de möter
            en skicklig lärare. Kvaliteten i ett utbildningssystem kan aldrig
            bli högre än kvaliteten på dess lärare. Ökande kunskapsresultat
            i den svenska skolan kräver att många ambitiösa och duktiga studenter
            väljer att utbilda sig till lärare. Då måste det också löna sig
            bra att utbilda sig till och arbeta som lärare.
          </p>
          <p xml:id="i-YLjVNYr3LHfws9zgT9RQn9">
            Vi vill se fler karriärvägar för lärare i skolan. Skolhuvudmännen
            bör tillvarata den kompetens som dessa lärare besitter och stimulera
            till professionell utveckling och större ansvarstagande i skolan.
            Det kan exempelvis handla om att ta ansvar för ämne och ämnesutveckling,
            kvalitetsarbete, bedömning och betygssättning, coachning av lärare,
            handledarskap för lärarstudenter samt mentorskap för nyutbildade
            lärare.
          </p>
          <p xml:id="i-BmswRSRzoH8gcWcU8ELBsc">
            Kontinuerlig fortbildning och kompetensutveckling måste vara
            naturliga inslag i lärarrollen, stödjas genom gemensamma satsningar
            från staten och skolhuvudmännen och med huvudsaklig förläggning
            vid högskolor och universitet. Dagens system för kompetensutveckling
            för lärare där staten bestämmer sig för att vidareutbilda lärarna
            inom än det ena än det andra skapar inte den långsiktighet eller
            lokala anpassningen som krävs.
          </p>
          <p xml:id="i-UM9YUc4EZHxKgZZ8KKuvPS">
            Vi vill också utveckla skolans organisation. Lärare behöver lära
            av varandra och duktiga lärare handleda andra. Lärare kan så utvecklas
            till än bättre lärare och goda praktiker på så sätt få spridning.
          </p>
          <head xml:id="i-Lmbg1EVcVM2X9rj5B7C3Tm" type="h1">
            Forskningsinstitut för lärande
          </head>
          <p xml:id="i-3dR7kHxjtKcV91UueKMcZH">
            Staten behöver öka dagens mycket begränsade anslag till utbildningsvetenskaplig
            forskning. Lärarutbildningen måste ha en större förankring i forskning
            och utbilda vana forskningskonsumenter. Forskningen måste också
            ha en närmare koppling till verksamhetens behov och frågor som
            är angelägna för skolan. Detta kräver ett nära samarbete och dialog
            mellan forskare och skolan.
          </p>
          <p xml:id="i-RU5mVSLo7cVQbMq5pmugmL">
            För att lyckas med att förbättra resultaten i svensk skola måste
            skolan leva upp till kravet på att utbildningen ska vila på vetenskaplig
            grund och beprövad erfarenhet. Vi har tyvärr en lång väg att gå
            innan vi kan säga att alla elever får en utbildning som gör det.
            En viktig del i arbetet för att så ska ske är att forskning som
            är relevant för skolan systematiseras, sprids och kommer till
            användning i Sveriges alla skolor. Skolan är alltför viktig för
            att vara ett slagfält för löst tyckande.
          </p>
          <p xml:id="i-6rX2J5HfhfeEbjU7yBrRei">
            Det finns idag inte tillräcklig systematisk kunskap om vilka
            metoder och arbetssätt som forskningen visat är verkningsfulla.
            Skolledare och lärare behöver få detta stöd för att utifrån denna
            kunskap och sin professionella bedömning av skolans och elevernas
            behov kunna välja det bäst lämpade arbetssättet.
          </p>
          <p xml:id="i-KQ8A6pRafiRCxUGapQGKYz">
            Det behövs därför en ny organisation som tar fram systematiska
            översikter av såväl nationell som internationell forskning inom
            lärandets område. Att sammanställa systematiska översikter är
            en forskningsuppgift eftersom forskning måste bearbetas, sammanställas
            och bedömas, vilket kräver forskarkompetens. Vi föreslår därför
            ett nytt forskningsinstitut för lärande.
          </p>
          <p xml:id="i-QUNZdqpw2PBSpqGGn4r3EJ">
            Spridningen av kända forskningsresultat behöver också kraftigt
            förbättras. Spridningen behöver bli systematisk och kommuniceras
            på ett lättillgängligt sätt så att den blir känd och kan komma
            till användning i Sveriges alla skolor.
          </p>
          <p xml:id="i-FM4MkZo1oNSGcGiJa6Dx9y">
            Det räcker inte med skolinspektion för att höja kunskapsresultaten
            och öka likvärdigheten i den svenska skolan. Skolinspektionen
            är bra på att hitta bristerna men har inget uppdrag att hitta
            det som fungerar riktigt bra och sprida det vidare till fler skolor,
            skolledare och lärare. Skolinspektionen har inte heller något
            uppdrag att stödja skolorna att omsätta forskningsresultat och
            kunskapsbaserade metoder och erfarenheter i praktiken.
          </p>
          <p xml:id="i-L7ccJ3c24TJJeZ91ZchTeo">
            Det behövs stöd för skolutveckling. Skolan behöver ges stöd att
            implementera och anpassa ny kunskap utifrån förutsättningarna
            på den enskilda skolan. För att forskningsresultat ska omsättas
            i praktiken krävs ett verksamhetsnära perspektiv och ett nära
            samarbete med professionen. Vi vill därför ge det föreslagna forskningsinstitutet
            för lärande uppdraget att också arbeta med skolutveckling, i nära
            samarbete med landets lärosäten, kommuner och fristående skolor.
          </p>
          <head xml:id="i-TJJ4cJXFccXAZ2bqMm5Nch" type="h1">
            Utbildningspolitiskt mål för gymnasiekompetens
          </head>
          <p xml:id="i-Jt59GpKiToGzLDYXp84HhV">
            Idag är det cirka 8 procent av 1824-åringarna som inte avslutat
            gymnasiestudier och som inte studerar för att göra det. Regeringens
            mål inom ramen för Europa 2020 är att andelen 1824-åringarna som
            inte avslutat gymnasiestudier och som inte studerar ska vara högst
            tio procent år 2020. Regeringen saknar således helt ambitioner
            för att minska andelen som inte har gymnasiekompetens fram till
            2020. Det är uppseendeväckande att regeringen inte har några ambitioner
            på detta område.
          </p>
          <p xml:id="i-CwH792n2CLgrJns4EmLuvV">
            Vårt mål är att alla före 25 års ålder ska ha en fullständig
            gymnasieexamen och som ett mål på vägen vill vi till år 2020 minska
            andelen unga mellan 18 och 24 år som inte har en gymnasieexamen
            eller studerar för att få det från idag cirka 8 till 5 procent.
          </p>
          <head xml:id="i-7yUQMhC84p23W8QWcYNpor" type="h1">
            Motverka avhopp från gymnasieskolan
          </head>
          <p xml:id="i-JK1dL8Nx4jRtx1g9fMqsYW">
            Andelen elever som började gymnasieskolan hösten 2007 och som
            har fullföljt utbildningen inom tre eller fyra år är 79 procent
            för flickor och 74 procent för pojkar. Frånvaron och avhoppen
            från gymnasieskolan måste minska.
          </p>
          <p xml:id="i-LnVbHvv4SbRqQyzp9V9mX8">
            Det krävs nationella mål och en strategi utvecklad mellan stat
            och kommun för att fler elever ska fullfölja sin gymnasieutbildning.
            Det ska ställas tydliga krav på skolorna att de ska arbeta för
            att alla eleverna ska fullfölja sin gymnasieutbildning. Skolan
            har ett ansvar för att se varje elev. Upplägg av undervisningen
            behöver ses över och särskilda insatser initieras för att öka
            motivationen hos eleverna att fullfölja den valda gymnasieutbildningen.
            Eleverna behöver få stöd och resurser efter behov. Varje kommun
            ska ha både erforderliga system och en skyldighet att fördela
            resurser mellan skolorna utefter elevernas behov. Varje elev som
            inte klarar en kurs ska omedelbart erbjudas stöd för att klara
            kursen. Skolor bör noga följa elevernas resultat och analysera
            varför elever avbryter sin utbildning. Skolor som inte når resultat
            och uppfyller kvalitetskraven måste upprätta en handlingsplan
            som ska godkännas nationellt. Dåliga skolor ska kunna läggas ner.
          </p>
          <p xml:id="i-LHDYHSm2SiejeyHaxJ4kSJ">
            Undervisningen i kärnämneskurserna bör också präglas mer av den
            utbildning som eleven går genom så kallad infärgning. Motivationen
            och resultaten ökar avsevärt om eleverna ges möjlighet att arbeta
            med dessa ämnen i ett sammanhang som är tydligare kopplat till
            programmets inriktning. Inte minst för att förbättra resultaten
            inom kärnämnena behöver undervisningens upplägg förnyas för att
            göra den mer relevant för elever med olika bakgrund och studiemål.
            Vissa mål i kärnämnena kan uppnås genom starkare samverkan med
            karaktärsämnena. Även om utbildningen i kärnämneskurserna får
            olika upplägg ska ändå målen vara gemensamma. Skolverket bör få
            i uppdrag att visa på möjligheter att variera undervisningen utan
            att kraven sänks, att tydliggöra hur en ökad infärgning kan ske
            och att lyfta fram goda exempel på framgångsrikt utvecklingsarbete
            och goda exempel på integrerande arbetssätt.
          </p>
          <p xml:id="i-YJ3TkLPAkS5UQ1KKsNvPrc">
            Regeringen försöker motverka avhopp från gymnasiet genom att
            sänka kunskapskraven i svenska och engelska för en hel generation
            elever på yrkesprogrammen. Att man sänker kunskapskraven skulle
            naturligtvis kunna innebära att statistiken avseende hur många
            som når målen förbättras, men det sker till ett högt pris både
            för gymnasieeleverna personligen och för Sveriges konkurrenskraft.
            Troligare är också att avhoppen ökar då alltfler elever på grund
            av att yrkesprogrammen inte leder vidare till fortsatta studier
            väljer bort yrkesprogrammen trots att de har inriktningar som
            intresserar eleverna mer.
          </p>
          <p xml:id="i-LpXKX22dcXpPqWT4xKshFv">
            Regeringens nya förslag om kortare gymnasieprogram helt utan
            teoretiska kurser avvisar vi bestämt. Arbetsgivarna kräver i dag
            att de unga har gymnasiekompetens då måste samhället ge alla unga
            möjlighet att skaffa sig det. Och flera möjligheter, samtidigt
            som vi hittar nya former för det. Det här förslaget visar att
            regeringen har gett upp om den svenska skolan. Sverige har den
            första regeringen i vår historia och förmodligen den enda i världen
            som sänker utbildningsambitionerna för nästa generation. Utgångspunkten
            måste vara att all gymnasieutbildning ska leda vidare till arbete
            eller högre studier, och inte raka vägen till försörjningsstöd.
            Vi måste ha högre kunskapskrav för de unga. Alla gymnasieprogram
            ska förbli treåriga.
          </p>
          <head xml:id="i-Prkn7VYFEBPke2jtSe8ga" type="h2">
            Kvalitet i lärlingsutbildningen
          </head>
          <p xml:id="i-QWM7NVkddYHq8qAGyGz4dR">
            Lärlingsutbildning kan vara ett verksamt sätt att höja kvaliteten
            i utbildningen, men försöksverksamheten med gymnasial lärlingsutbildning
            har tyvärr inte varit framgångsrik utifrån aspekten att motverka
            avhopp. Enligt Skolverkets utvärdering av de tre första åren med
            gymnasial lärlingsutbildning hoppade var fjärde elev av det första
            studieåret och ytterligare 10 procent hoppade av det andra året
            på sin lärlingsutbildning. De flesta bytte till en mer skolförlagd
            yrkesutbildning. Mindre än hälften i den första kullen, 44 procent,
            fick ett slutbetyg efter tre års studier och endast 30 procent
            klarade kraven för grundläggande behörighet. I jämförelse med
            den mer skolförlagda yrkesutbildningen är det ett klent resultat
            då motsvarande siffror där är 68 respektive 56 procent.
          </p>
          <p xml:id="i-T2Z6RDXG3hBfALPPPw3YaH">
            Det är uppseendeväckande siffror eftersom lärlingsutbildningen
            bland annat har införts för att minska avhoppen från gymnasieskolans
            yrkesprogram. För att den gymnasiala lärlingsutbildningen ska
            bli bra behöver justeringar av programmets upplägg göras. Skolverket
            lyfter bland annat fram att starten på utbildningen eventuellt
            bör omprövas så att den blir mer skolförlagd under de första terminerna
            och mer arbetsplatsförlagd de sista. I Nationella lärlingskommitténs
            utvärdering av försöksverksamheten med lärlingsutbildning dras
            slutsatsen att det behövs en omfattande skolförlagd period med
            både allmänteoretiskt och yrkesteoretiskt innehåll i början av
            utbildningen för att introduktionen ska bli bättre och avhoppen
            minska. Vikten av kompetenta handledare på de arbetsplatser som
            tar emot elever betonas också av kommittén, och handledarutbildningen
            måste därför uppvärderas. Det påpekas även att den arbetsplatsförlagda
            utbildningen inte ska ersätta utan komplettera den skolförlagda
            utbildningen och att det fortfarande behövs kompetenta yrkeslärare
            på skolorna. Det är bra att regeringen nu till slut tagit till
            sig av dessa utvärderingar.
          </p>
          <p xml:id="i-BN5PhoFsPZEc3oz7m3uM1T">
            Införandet av en lärlingsutbildning i gymnasieskolan måste följas
            upp så att det blir verklig kvalitet i lärlingsutbildningen. De
            nationella programråden ska ges i uppdrag att ta fram kriterier
            för godkännande av de arbetsplatser och för de handledare som
            tar emot lärlingar samt utveckla system för kvalitetssäkring för
            den gymnasiala lärlingsutbildningen . Ett nationellt lärlingsråd
            med företrädare för arbetsmarknadens parter och branscher bör
            inrättas för samordning av den fortsatta uppbyggnaden av lärlingsutbildningen.
          </p>
          <head xml:id="i-LHd7F5eH28s3jasTHUyKtq" type="h2">
            Utbildningskontrakt
          </head>
          <p xml:id="i-XR5MxtWjXQvbyC2ucRb6X3">
            För unga som hoppar av och som saknar en gymnasieexamen är inte
            fokus på att snabbt komma ut i arbete det långsiktigt mest effektiva.
            Tvärtom kan en insats som leder till ett tillfälligt jobb minska
            individens möjligheter att klara den egna försörjningen på lång
            sikt. Kraftfulla, riktade utbildningsinsatser med syfte att lyfta
            så många unga som möjligt till gymnasiekompetens är viktigare
            för att pressa tillbaka ungdomsarbetslösheten. Det är att ta ansvar
            både för samhällsekonomin och för individens möjligheter på lång
            sikt. En möjlighet till fullföljd gymnasieutbildning i den tidiga
            vuxenåldern ger den arbetslöse betydligt bättre chanser på arbetsmarknaden
            i flera decennier framåt.
          </p>
          <p xml:id="i-CVAtWe6AjZe63aqa4qBj89">
            För att pressa tillbaka ungdomsarbetslösheten och ge unga bra
            förutsättningar att lyckas på arbetsmarknaden vill vi införa ett
            utbildningskontrakt för alla unga arbetslösa under 25 år som inte
            fullgjort sina gymnasiestudier. Utbildningskontraktet innebär
            att man erbjuds en individuellt utformad utbildningsplan och garanteras
            insatser som ska leda fram till gymnasieexamen. För unga som är
            under 25 år ska det inte längre vara möjligt att få stöd från
            det offentliga utan att man följer en handlingsplan som leder
            till gymnasieexamen.
          </p>
          <head xml:id="i-K1w1Rx8XpY1DFaEe3oUEBp" type="h1">
            Att investera i utbildning är viktigare än att sänka skatter
          </head>
          <p xml:id="i-SciDR7MyMdj2DdJwDDF69z">
            Regeringen skär ned på gymnasieskolan och dess lärare, en av
            de mest centrala delarna av välfärden, samtidigt som de fokuserar
            på att sänka skatter. Det kan vi inte acceptera. Regeringen lade
            ut en besparing på gymnasieskolan från år 2012 och framåt med
            hänvisning till den gymnasiereformen. Kommunerna tvingas spara
            675 miljoner kronor under 2012. En nedskärning som vi motsatte
            oss. Nedskärningen år 2012 motsvarar nästan 1 400 lärartjänster
            . Regeringens plan för fortsatt nedskärning i gymnasieskolan var
            895 miljoner kronor år 2013, 1 360 miljoner kronor år 2014 och
            1 960 miljoner kronor för 2015 och framöver. Regeringen har nu
            dragit tillbaka besparingen om 895 miljoner kronor och lägger
            ut dessa år 2013. Vi kommer nogsamt att följa utvecklingen i gymnasieskolan
            och implementeringen av den nya gymnasiereformen. Regeringen bör
            återkomma till riksdagen med en utvärdering av kostnaderna efter
            det första året med Gy 2011.
          </p>
          <head xml:id="i-PTrEnhMr3Fc7CZfwwcZJt2" type="h1">
            En modern och likvärdig gymnasieexamen
          </head>
          <p xml:id="i-KZLJLzDrJEja7Z97PQ1WLv">
            Sverige är ett kunskapssamhälle där gymnasiekompetensen har blivit
            den etablerade grundkompetensen. Utan gymnasieutbildning är det
            mycket svårt att få och behålla ett arbete. Kunskapskraven på
            arbetsmarknaden ökar hela tiden. Det gäller både generella kunskaper
            och mer specialiserad kompetens. Antalet jobb som inte kräver
            gymnasiekompetens för att få anställning minskar i rask takt medan
            efterfrågan på gymnasial utbildning är fortfarande stor och efterfrågan
            på högre utbildning har ökat markant och förväntas att fortsätta
            öka.
          </p>
          <p xml:id="i-Xfbh3sobCjgCWo6VcKqty3">
            Gymnasieskolan ska ge bästa möjliga förutsättningar för arbete
            och fortsatta studier. I detta ligger även möjligheten att byta
            arbete eller sysselsättningsform. Om den som vill starta eget
            inte tar steget på grund av kunskapsbrister förlorar samhället
            i tillväxt. Den som långvarigt vantrivs med sitt befintliga arbete
            löper större risk för att bli sjuk. Den som arbetar i en bransch
            med en kortvarig eller långvarig nedgång och inte kan byta yrke
            eller arbetsplats på grund av han eller hon inte kan förstärka
            sin kompetens eller omskola sig löper risk för att bli långtidsarbetslös.
            Inom många yrken, inte minst de som yrkesprogrammen är inriktade
            mot, är det ofta en förutsättning att kunna byta arbete för att
            orka med ett helt yrkesverksamt liv. Ju fler som har möjlighet
            att själva göra valet att byta arbetsplats, yrke eller bransch,
            desto rikare och mer jämlikt blir Sverige.
          </p>
          <p xml:id="i-Fnf4oDxDYW2NfDsZLB8Bsx">
            Detta kräver dock att de grundläggande kunskapskraven på alla
            gymnasieprogram är relativt höga. Därför ska alla gymnasieprogram
            ge grundläggande behörighet till högskolan. Det är nödvändigt
            eftersom dagens moderna arbetsliv, och möjligheten att utvecklas
            inom sitt arbete eller starta eget, kräver goda kunskaper inom
            bland annat svenska och engelska. Det är också nödvändigt för
            att ge alla möjlighet och göra avståndet kort när det gäller att
            gå vidare till yrkeshögskola eller högskoleutbildning. Därför
            ska alla gymnasieprogram även i fortsättningen ge grundläggande
            behörighet till högskolan och alla gymnasieprogram ska leda fram
            till en gemensam gymnasieexamen. En sammanhållen gymnasieskola
            gör det också lättare att byta program, vilket minskar risken
            för att elever avbryter sina gymnasiestudier helt och hållet.
            Regeringens gymnasiepolitik innebär en återgång till en gammaldags
            ordning som inte möter dagens krav.
          </p>
          <p xml:id="i-GtKQDvEZwqWJvcS1qXmGTa">
            OECD är tydlig i sin rapport No More Failures Ten Steps to Equity
            in Education från 2007 att gymnasieutbildning måste vara attraktivt
            för alla och erbjuda en högkvalitativ utbildning utan återvändsgränder
            och en effektiv väg ut i arbetslivet. OECD rekommenderar att yrkesprogrammen
            ska leda till behörighet till högskolestudier då det ger högre
            status åt gymnasieprogrammen och lyfter fram Sverige och Norge
            som goda förebilder. Därigenom blir alla väl rustade att klara
            arbetslivet och fortsatt utbildning. Men tvärtemot OECD:s rekommendation
            så har regeringen avskaffat den grundläggande högskolebehörigheten
            på gymnasieskolans yrkesprogram.
          </p>
          <p xml:id="i-Myj76iRZrBjxYgztoPEeTr">
            Ungdomarna är dock smartare än regeringen och har på grund av
            avskaffandet av den grundläggande högskolebehörigheten i stor
            utsträckning valt bort yrkesprogrammen. Hösten 2011 minskade andelen
            elever som började på yrkesprogrammen med minst 11 procent, eller
            drygt 5 000 elever. Preliminära siffror för hösten 2012 visar
            att i andelen elever på yrkesprogrammen sjunker ytterligare. Det
            är en mycket oroväckande utveckling då det riskerar leda till
            arbetskraftsbrist inom en rad sektorer. SCB:s prognos över vilka
            som kommer att behövas på arbetsmarknaden år 2030 visar att det
            kommer att finnas ett stort behov av gymnasieutbildade, främst
            inom vård och omsorg, men också inom industrin, handel och administration,
            barn och fritid samt transport. Bristen riskerar nu att bli än
            större då antalet elever på gymnasiets yrkesprogram minskar.
          </p>
          <head xml:id="i-HZahd2NhzkZfMEuVaVEUiz" type="h1">
            Utmaningar för duktiga elever
          </head>
          <p xml:id="i-Ctq8tGGbHFicNJQVaJNmFv">
            För elever som snabbt tillägnar sig kunskap ska undervisningen
            innebära en utmaning och det ska det bli lättare att få gå vidare,
            lära mer och djupare. Den gymnasieelev som vill ska kunna läsa
            enskilda ämnen på högskolenivå. Vattentäta skott mellan olika
            skol- och utbildningsformer som hindrar individens utveckling
            ska undanröjas.
          </p>
          <head xml:id="i-6GAutyuXcUq9JZk15zr1dU" type="h1">
            Jämställdhet i gymnasieskolan
          </head>
          <p xml:id="i-7QNt2u94ya7YgGYYVk6XTU">
            En jämställd gymnasieskola är en skola där både unga kvinnor
            och män trivs, utvecklas och lär sig mycket. Men i gymnasieskolan
            finns betydande skillnader i prestationer, upplevelser och preferenser
            mellan grupperna unga kvinnor och unga män. Unga män presterar
            i genomsnitt sämre än unga kvinnor och får därför sämre betyg.
            Unga kvinnor är mer stressade i skolan och mår generellt sämre
            i tonåren.
          </p>
          <p xml:id="i-85tsEqF5tvChLFwnvLzFTv">
            Det är en utmaning för skolan att bryta de könsnormer som grundläggs
            utanför skolans väggar. Om jämställdhetsarbetet i skolan ska bli
            effektivt måste det bedrivas kontinuerligt och inte i projekt
            för en begränsad tid vare sig nationellt eller på den enskilda
            skolan. Jämställdhetsarbetet i skolan bör bedrivas enligt principen
            om jämställdhetsintegrering.
          </p>
          <p xml:id="i-VdFgXiZcxB8R3f8UiVSkiY">
            Det finns ett behov av att förstärka den del av jämställdhetsarbetet
            som handlar om ämnesstoffet och ämnesdidaktiken. Ämnesstoffet
            måste spegla både kvinnors och mäns erfarenheter. Om skolan via
            läroböckerna och undervisningen i de olika ämnena ger en enkönad
            bild av exempelvis historien, litteraturhistorien eller samhällskunskapen,
            innebärande att i huvudsak endast männens erfarenheter representeras,
            är detta ett allvarligt jämställdhetsproblem. Ämnesdidaktiken
            och arbetssätten i skolan bör så långt möjligt bygga på evidens
            och varieras för att passa elevers olika sätt att lära. Jämställdhet
            är ett kunskapsområde, och lärare behöver kunskaper för att kunna
            anlägga jämställdhetsperspektiv på ämnesinnehållet och ämnesdidaktiken
            i skolan.
          </p>
          <p xml:id="i-Pp4xqTJoeGBGbKzShdbzso">
            Programvalen till gymnasiet är könsstereotypa särskilt valen
            till de yrkesförberedande programmen. Morgondagens samhälle möter
            också andra utmaningar än dagens, och det är beklagligt att regeringen
            inte sett över programstrukturen utifrån detta. Nya inriktningar
            som attraherar både unga kvinnor och män kan vara ett verksamt
            sätt att undvika de förluster som starka traditioner vid val och
            vattentäta skott mellan olika ämnesinriktningar ger upphov till.
            Det kan till exempel röra sig om utbildningar som innehåller både
            vård och teknik, eller som kombinerar bygg och arkitektur. Det
            skulle inte bara göra gymnasieskolans innehåll mer modernt, det
            skulle också stärka jämställdheten och minska risken att vi går
            miste om enskilda individers engagemang och förmågor på grund
            av att traditionella strukturer påverkar valet av studieinriktning.
          </p>
          <p xml:id="i-H2VgUQmZ4d11b6zaximGk9">
            Idag har yrkesprogram som domineras av män fler och tydligare
            yrkesutgångar än program där de flesta studerande är kvinnor.
            Detta måste ses över; alla yrkesprogram ska ha tydliga yrkesutgångar.
          </p>
          <head xml:id="i-5vjqEGiYDAmdBxfrsycPk8" type="h1">
            Framtidskompetenser
          </head>
          <p xml:id="i-6jxRybFAQqei2dRq6WgycF">
            Ytterligare ett område där dagens gymnasieutbildningar innehållsmässigt
            behöver uppdateras är möjligheten att läsa de stora språken. Bland
            kurserna i moderna språk dominerar spanska, franska och tyska.
            Stora språk såsom arabiska och kinesiska har dock vuxit i betydelse
            både i Sverige och globalt sett. Dessa, och även andra språk,
            är viktigt då många som bor i Sverige talar dessa språk. Språken
            är också viktiga av handelspolitiska skäl och för att man bättre
            ska kunna förstå den globala utvecklingen inom samhällskunskap
            och ekonomi. Att modersmålslärare inte längre ska undantas från
            kravet på lärarlegitimation utan ska ha en lärarutbildning och
            ämneskompetens i modersmålet höjer kvaliteten på den viktiga modersmålsundervisningen
            men är också viktigt då de därmed kan undervisa elever som inte
            har språket som modersmål. Modersmålsläraren blir därmed också
            lärare i moderna språk.
          </p>
          <p xml:id="i-6qFB2CANo7QBvC4kPbw6CF">
            Det socialt, miljömässigt och ekonomiskt hållbara samhället aktualiserar
            behovet av en bred förståelse för det komplexa samspelet mellan
            naturprocesserna och samhällsplaneringen. Tvärvetenskaplig forskning
            och utbildning är avgörande för att åstadkomma en hållbar samhällsutveckling.
            För många ungdomar är valet mellan natur- och samhällsvetenskaplig
            utbildning svårt. Genom gymnasiereformen finns på naturvetenskapsprogrammet
            en inriktning som benämns naturvetenskap och samhälle.
          </p>
          <p xml:id="i-R6RZW54CJCf76czNA3QhyY">
            Vi föreslår att regeringen inrättar en motsvarande inriktning
            på samhällsvetenskapsprogrammet med fokus på långsiktigt hållbar
            samhällsutveckling. Därigenom får gymnasieskolan gemensam tvärvetenskaplig
            utbildningsväg inom de båda programmen. Utbildningsvägen ger eleverna
            möjlighet att avvakta med det definitiva valet mellan naturvetenskaps-
            och samhällsvetenskapsprogrammen och förhindrar därmed felval
            och inlåsningseffekter som kan bli konsekvensen av den beslutade
            gymnasiereformen. Med detta förslag kommer färre elever att behöva
            ta omvägen via komvux eller tekniskt basår när de vill vidare
            till högre studier. Dessa elever kommer således snabbare ut på
            arbetsmarknaden.
          </p>
          <p xml:id="i-Chtxy2Z6kj1vFbBNHBtp1F">
            EU-kommissionen har listat åtta nyckelkompetenser för ett livslångt
            lärande. En av dessa är just digital kompetens. Digital kompetens
            är ett vitt begrepp som innefattar flera olika delar, från att
            ha kunskaper i hur man hanterar datorer, mobiltelefoner och programvaror
            till att utveckla en kritisk och reflekterande attityd till informations-
            och kommunikationsteknologi.
          </p>
          <p xml:id="i-XxUJr8ZfU52fHfdUnYyXmC">
            Det finns två huvudskäl till att förstärka arbetet med it i skolan.
            Det ena är det pedagogiska. It är ett bra verktyg att bedriva
            undervisning med och it-användning stödjer de flesta ämnen och
            lärsituationer. Det andra handlar om skolans uppdrag att rusta
            eleverna för framtiden, såväl som medborgare som arbetstagare
            eller företagare. Kravet på att behärska it är starkt redan idag
            och kommer att vara en självklarhet i framtiden. Därför är det
            viktigt att skolan hjälper till att överbrygga digitala klyftor
            och kompenserar för elevernas olika förutsättningar utifrån hemförhållanden.
          </p>
          <p xml:id="i-75XG4HeHbo5nQe1mbyAYw2">
            Sverige är ett av världens mest teknikutvecklade länder och ska
            även i fortsättningen vara en framstående it-nation. Därför är
            det oroande att Sverige halkat efter jämfört med andra länder
            när det gäller utvecklandet av lärandet med stöd av digital teknik.
            Skolverkets uppföljning som presenterades våren 2009 visar att
            tillgången till it i skolan ökar men framförallt att det finns
            betydande skillnader mellan skolorna. Vi vill ha en modern skola
            för alla elever. Elevernas tillgång till it är en central del
            av detta. Staten har ett ansvar, och detta måste tydliggöras i
            en nationell it-strategi för skolan. Det kommer att stärka Sverige
            som kunskapsnation.
          </p>
          <head xml:id="i-4hjF6n9KfRot9TFP8CT5Lv" type="h1">
            Bättre studie- och karriärvägledning i gymnasieskolan
          </head>
          <p xml:id="i-RXUKk6f3y33wuYdEHW1ZfP">
            För att få arbete behöver ungdomar vid gymnasiet utbilda sig
            för uppgifter och färdigheter som arbetsgivarna efterfrågar. Med
            dagens många valmöjligheter behöver eleverna få god information
            om vilka vidare studie- och karriärmöjligheter olika studieval
            ger. En bra karriärvägledning kan också förhindra avhopp och stärka
            studiemotivationen hos eleverna. Det finns stora behov av att
            långsiktigt och brett förbättra kontakterna mellan utbildning
            och yrkesliv inom både de högskoleförberedande programmen och
            yrkesprogrammen.
          </p>
          <head xml:id="i-3n7oY542JLdjDa7JQmyc8h" type="h1">
            Estetisk verksamhet ska vara ett gymnasiegemensamt ämne
          </head>
          <p xml:id="i-NeaHCgiMZrfqMob5k89rnF">
            Det är självklart att alla gymnasieelever ska utveckla och använda
            sin fantasi och kreativitet samt förmågan att kommunicera genom
            att delta i estetisk verksamhet. Det krävs också kunskaper för
            att ta del av och tolka det kulturella utbudet. Kulturell medvetenhet
            och kulturella uttrycksformer är dessutom en av de åtta nyckelkompetenser
            för livslångt lärande som fastställts av EU och som Sverige ställt
            sig bakom. Estetik, kreativitet och förmåga att uttrycka sig konstnärligt
            är vidare en tillgång i många yrken och bör därför ingå som ett
            gymnasiegemensamt ämne i de nationella programmen i gymnasieskolan.
          </p>
          <head xml:id="i-SEpqEWvDe8PTWwaK1k3L2" type="h1">
            Behörighet till gymnasieskolans nationella program
          </head>
          <p xml:id="i-XvmNPizQCmNV8vjaRXWueU">
            Det behövs godkänt i åtta ämnen i grundskolan däribland svenska,
            engelska och matematik för att vara behörig till ett yrkesprogram.
            För behörighet till de högskoleförberedande programmen kommer
            det att krävas godkänt i tolv ämnen inklusive svenska, engelska
            och matematik. De differentierade behörighetsreglerna ger en stark
            signal till både elever och föräldrar om vilken ambitionsnivå
            olika elever ska lägga sig på, vilket i förlängningen avsevärt
            kan minska deras framtida valmöjligheter till studier. Att dra
            en gräns mellan yrkes- och högskoleförberedande programs behörighetskrav
            är inte befogat.
          </p>
          <p xml:id="i-Tse5ZkdpnN7rQnm6J8UdX8">
            Vi föreslår därför att det som huvudregel ska krävas godkänt
            i svenska (eller svenska som andraspråk), engelska och matematik
            samt ytterligare fem ämnen för intagning till alla nationella
            program eller motsvarande. Det gör att även elever med snävare
            intressen med inriktning mot antingen praktisk-estetiska utbildningar
            eller samhällsvetenskapliga och naturvetenskapliga utbildningar
            får möjlighet att bli behöriga till samtliga program.
          </p>
          <head xml:id="i-83jwJFUvUXhy17nrpqe1oo" type="h2">
            Förändra meritpoängsystemet
          </head>
          <p xml:id="i-5HAXMpNj15pzDwCFj9S2Lx">
            Konstruktionen av meritpoängsystemet i gymnasieskolan innebär
            att språkval som eleven gör i mellanstadiet kan bli avgörande
            för om eleven senare kan komma in på ett efterlängtat högskoleprogram.
            Vi vill se över intagningssystemet till högre studier i sin helhet
            då det blivit alltför komplicerat och kommer att leda till ökad
            social snedrekrytering till högre studier.
          </p>
          <p xml:id="i-YA2i5kRS3h99Cdse2sAzQA">
            En förändring av meritpoängsystemet som snarast bör göras är
            att kurser i modersmål också ska ge meritpoäng på samma sätt som
            kurser i moderna språk. Kurser i språk ska värderas på samma sätt
            och en elev ska inte behöva välja bort att läsa modersmål för
            att det inte ger meritpoäng på samma sätt som kurser i moderna
            språk i gymnasieskolan. I april 2012 gav riksdagen regeringen
            tillkänna att teckenspråk bör likställas med moderna språk i fråga
            om meritpoäng. Denna förändring bör snarast beredas och regeringen
            återkomma till riksdagen i frågan.
          </p>
          <head xml:id="i-Jh7pbkiQsdv2r2JY2rYgtj" type="h1">
            Övergången till högskola och vuxenutbildning
          </head>
          <p xml:id="i-Ti1rCYTJ6DrwZXrGeBrNrr">
            Regeringens förslag att minska tiden för kärnämnena, kombinerat
            med en höjning av kraven för grundläggande högskolebehörighet,
            skapar en uppdelning mellan de olika gymnasieprogrammen som saknar
            grund. Det ökar klyftorna och det är tillväxtfientligt. Att det
            inte ens ska vara möjligt att nå grundläggande behörighet även
            om man använder hela sitt individuella val, utan att man måste
            läsa utökat program eller studera inom vuxenutbildningen, förstärker
            detta.
          </p>
          <p xml:id="i-ExyP7nLUcywtHMz9ajKVXM">
            Vissa yrkesprogram, exempelvis Naturbruksprogrammet, bör också
            ge särskild behörighet för att motsvara de krav på behörighet
            till de högskoleutbildningar som elever från dessa program i stor
            utsträckning fortsätter till.
          </p>
          <p xml:id="i-JLKPwNGwTwVDe7BXUk1kPz">
            Regeringen flyttar ansvaret för att alla elever får nödvändiga
            kunskaper för ett helt yrkesliv från gymnasieskolan till den kommunala
            vuxenutbildningen. När elever inte når en tillräcklig kunskapsnivå
            i en utbildningsform brukar det normalt ses som ett misslyckande
            för den utbildningen, något som måste tas på stort allvar och
            åtgärdas. Här gör regeringen istället det till en naturlig del
            av landets utbildningssystem ofullständiga kunskaper i gymnasiet
            ska kunna åtgärdas genom att fler elever läser inom vuxenutbildningen.
            Konsekvenserna av de här förslagen kommer att slå igenom så mycket
            hårdare när regeringens omfattande nedskärningar i den kommunala
            vuxenutbildningen tas i beaktande under förra mandatperioden har
            antalet vuxenutbildningsplatser minskat kraftigt.
          </p>
          <p xml:id="i-7RDFXDjGYb9Y1ovF2FMPFM">
            Enligt SCB tänker sig 60 procent av alla gymnasieelever att studera
            vidare på högskola inom tre år efter sin examen. Hälften av dem
            som läser på barn- och fritidsprogrammet, 40 procent av dem som
            går på elprogrammet och en fjärdedel av dem som läser på hotell-
            och restaurangprogrammet vill studera vidare inom tre år efter
            avslutat gymnasium. Trots att mellan 80 och 90 procent av eleverna
            med slutbetyg från yrkesprogrammen före gymnasiereformen nådde
            grundläggande behörighet till högskolan valde regeringen att sänka
            kunskapskraven för alla. Sammantaget saknas grund för en utbildningspolitik
            som bygger på antagandet att elever på yrkesförberedande program
            är dåligt studiemotiverade eller studieobegåvade.
          </p>
          <p xml:id="i-EwU523Baqf1sSurQrdHyHH">
            Redan idag har ett femtontal OECD-länder en högre andel högskoleutbildade
            i 30-årsåldern. Det är givetvis inte bara direktövergången från
            gymnasieskolan till högskolan som riskerar att minska med regeringens
            politik utan även inträdet i högskolan längre fram i livet. Det
            handlar inte bara om de som vill byta yrkesbana helt och hållet.
            Också den som utbildar sig till barnskötare i den gymnasieskola
            regeringen infört och som efter ett antal år som yrkesverksam
            vill läsa till förskollärare kommer att få betydligt svårare att
            göra det. Samma sak gäller för den undersköterska som vill läsa
            enskilda vårdkurser på universitet.
          </p>
          <head xml:id="i-UnM2msReXDPwmpYMMWsEKX" type="h2">
            Modernisera regelverket för fristående gymnasieskolor
          </head>
          <p xml:id="i-S7Bnxcsa4r4AE2hVGQqPpG">
            De fristående skolorna är idag en stor och en naturlig del av
            vårt skolväsen. Det regelverk som reglerar förutsättningar för
            etablering och uppföljning av fristående skolor infördes i början
            av 90-talet. Målet var att skapa pedagogisk mångfald och en större
            möjlighet för skolpersonal och föräldrar att påverka skolan genom
            t ex lärar- och föräldrakooperativ. Utvecklingen har sedan länge
            sprungit ifrån de förutsättningar och prognoser som den dåvarande
            borgerliga regeringen såg framför sig i och med införandet av
            den så kallade friskolereformen. Regelverket behöver uppdateras
            och moderniseras. Också fristående skolor tjänar på ett modernt
            regelverk som är brett förankrat och därmed långsiktigt hållbart.
            Elever och deras föräldrar ska kunna känna trygghet i sitt skolval.
          </p>
          <p xml:id="i-S1FGucpCBZUm5vXjSaYbbx">
            Att det finns olika huvudmän i skolan att välja bland ger valfrihet
            för eleverna och kan öka mångfalden av pedagogiska modeller och
            därigenom främja utveckling. För att det ska vara kvaliteten och
            inte huvudmannaskapet som avgör hur väl en skola lyckas med sitt
            uppdrag, måste det vara lika villkor för kommunala och fristående
            gymnasieskolor. Alla skolor ska ha samma krav på öppenhet, insyn
            och möjlighet till granskning från kommun och medborgare samt
            meddelarfrihet för de anställda. För att kommunala och fristående
            skolor ska få lika villkor på riktigt behövs en helhetsanalys
            göras av de olika huvudmännens förutsättningar.
          </p>
          <p xml:id="i-YPS3VZSRY3q4AS2ckr1c5Y">
            Det finns idag mycket få krav på de huvudmän som vill starta
            en fristående skola. Vi vill skärpa kvalitetskraven för tillstånd
            så att inte oseriösa huvudmän får tillstånd att starta en skola.
            Det finns en risk för att vinstdrivande fristående skolor sänker
            utbildningens kvalitet i syfte att maximera vinsten. Det finns
            också tecken på att så sker; lärartätheten bland de vinstdrivande
            fristående skolorna är betydligt lägre än i kommunala och icke-vinstdrivande
            fristående skolor samtidigt som elever från vinstdrivande fristående
            grundskolor tenderar att prestera något sämre på gymnasiet jämfört
            med elever med motsvarande betyg från kommunala grundskolor.
          </p>
          <p xml:id="i-2hVPaUQ6FoHUV6vMbmF4zk">
            Dagens regler kring etablering har lett till att det finns en
            överetablering av gymnasieskolor. Detta kommer att leda till att
            många skolor tvingas lägga ner. Elever drabbas hårt om en skola
            går i konkurs eller av andra skäl tvingas stänga. Detta motiverar
            att reglerna kring etablering skärps. Idag är kommunen ansvarig
            för alla elevers skolgång men har inte makt över hur skolan organiseras
            och dimensioneras. Ett ökat kommunalt inflytande över etableringar
            behöver därför införas genom ett obligatoriskt samråd med kommunen
            innan en fristående skola får starta. Skolinspektionen ska fortsatt
            granska om skolan håller tillräckligt hög kvalitet för att få
            starta, men kommunernas inflytande över nyetableringar ska stärkas.
            Utgångspunkten ska vara elevens rätt till en utbildning av hög
            kvalitet.
          </p>
          <p xml:id="i-TxB8mSUKNBHK7YQRPhaMtX">
            Att driva en skola ska vara ett långsiktigt åtagande då påtvingat
            byte av skola är dåligt för eleverna. Långsiktighet hos ägare
            av en skola ska därför krävas för att tillstånd ska ges från Skolinspektionen.
            Ägarbyten ska inte heller kunna ske utan att nytt tillstånd från
            Skolinspektionen inhämtas.
          </p>
          <p xml:id="i-UF5K4ZwWqZihECRU2EEiVF">
            Skattemedel avsedda för skolan ska gå till skolan. Vi vill se
            en ökad granskning av skolors ekonomi och ser behov av att kunna
            ingripa i de fall där offentliga anslag använts på ett felaktigt
            sätt. För att möjliggöra en ökad insyn i hur skolorna använder
            de offentliga anslagen ska varje skola öppet redovisa sin ekonomi
            på enhetsnivå. Motsvarande balans- och resultaträkningar ska upprättas
            per enhet för att göra det möjligt att följa hur resurserna används
            i verksamheten och att kostnaderna inte väsentligt avviker från
            kostnaderna i jämförbara kommunala skolor.
          </p>
          <p xml:id="i-KmhRYbLpMDd68ZRMCpVNUX">
            Då vinsterna av att missköta skolverksamhet idag kan vara stora
            bör kraftfulla ekonomiska och juridiska påföljder kunna utdömas
            när ägare och skolledningar missköter sina uppdrag, och om en
            fristående skola går i konkurs ska kostnaden för det inte kunna
            vältras över på kommunen. Vi vill också införa en lag om investeringsskydd
            som ska förhindra att våra gemensamma medel slösas bort vid avknoppning
            av skolor.
          </p>
          <p xml:id="i-WPomvvUbCS1yGnbtdmhX6J">
            Det måste bli lättare att välja skola utifrån god kunskap. Alla
            skolor ska delta i öppna jämförelser där man anger lärartäthet,
            andel behöriga lärare, resultat på nationella prov etc. Gymnasieskolor
            ska också vara skyldiga att följa upp sina elever efter att de
            tagit examen; det innebär en bra kvalitetsinformation till både
            kommuner och framtida elever. All sådan information från alla
            skolor ska vara samlad och lättgänglig.
          </p>
          <p xml:id="i-WGUJ6uZ2DGwcWPmtCSJvnY">
            Det behövs därtill skärpta regler för marknadsföring av gymnasieskolor
            så att det är relevanta saker skolorna får locka med. Genom att
            stärka lärarnas ställning, föräldrarnas information och kommunernas
            insyn kan vi använda resurserna bättre och stärka möjligheten
            att välja utifrån relevanta fakta.
          </p>
          <head xml:id="i-7Z6mskjMDr9oVzwxKhLeRf" type="h1">
            Elevhälsa
          </head>
          <p xml:id="i-6YD7eNiKyhgvN5yFZ6S8Qy">
            Såväl unga kvinnors som unga mäns psykiska hälsa försämras i
            Sverige. Ungdomar med psykisk ohälsa behöver hjälp och stöd i
            ett tidigt skede, och då behövs en välfungerande elevhälsa med
            kunskap och resurser för att möta elever med psykisk ohälsa.
          </p>
          <p xml:id="i-z8Yw2bQa5KrH4s8N7APQd">
            Idrottsundervisningen behöver utformas så att den stärker alla
            elevers lust att röra på sig och ska vara utspridd under hela
            året så att den stärker elevernas hälsa och inlärningsförmåga.
          </p>
          <p xml:id="i-TDPPr9r8hfNaS1BNyVEQVf">
            Vår uppfattning är att kommunerna ska erbjuda gymnasieeleverna
            avgiftsfria skolmåltider . Den stora majoriteten av kommuner väljer
            också att erbjuda eleverna i de kommunala skolorna skolmåltider
            utan avgift och ersättning till de fristående gymnasieskolorna
            så att de inte tar ut någon avgift för skolmaten. Vår uppfattning
            är att avgifter ska undvikas i skolan. För eleverna och deras
            familjer kan skolmåltidsavgifter vara betungande, och vi vet att
            skolluncherna är viktiga för elevernas välmående och hälsa. Sambandet
            mellan en god hälsa och goda kunskapsresultat är också väl belagt.
          </p>
          <head xml:id="i-XVVLfEgkVBvadzbuFFMti2" type="h1">
            Mobbning och kränkande behandling
          </head>
          <p xml:id="i-75icE4LqAacdeui1vcxwq3">
            Den svenska skolan ska stå för absolut nolltolerans mot mobbning
            och kränkande behandling. Det är helt oacceptabelt att en enda
            elev ska behöva gå till skolan och vara rädd för att utsättas
            för mobbning och kränkningar. Elever som blivit utsatta för mobbning
            berättar ofta om att de utsätts för en andra kränkning när de
            inte tas på allvar och inte blir trodda av de vuxna i sin närhet.
            Vi behöver förstärka arbetet mot mobbning, kränkningar, trakasserier
            och diskriminering i skolan. För att skolorna ska ha möjlighet
            att kunna genomföra ett lyckat arbete mot mobbning krävs kvalitetssäkrade
            och evidensbaserade anti-mobbningsmetoder och kunskap och kompetens
            om mobbningens mekanismer. Lärare och annan skolpersonal behöver
            få den kunskap och kompetens som krävs för att kunna arbeta såväl
            förebyggande mot mobbning som att kunna hantera reella mobbningssituationer.
            Vilka metoder som fungerar måste det bedrivas forskning om och
            utvärderas.
          </p>
          <p xml:id="i-RERGQKANWC1nkyY23mFN2y">
            Vi har under flera år föreslagit att en lex Sarah ska införas
            i skolan som innebär att all skolpersonal oavsett huvudman ska
            vara skyldig att rapportera missförhållanden i skolan eller om
            läroplanen eller värdegrunden inte följs, däribland om skolan
            inte får stopp på de kränkningar och trakasserier en elev utsätts
            för. En utredning har nu lämnat ett betänkande i frågan och vi
            ser fram emot ett konkret förslag på lagstiftning från regeringen.
            Vi vill se över en skärpning av lagen om skolors skyldighet att
            agera mot mobbning så att skolor blir skyldiga att få stopp på
            mobbningen inom en viss tidsperiod och att skolan annars kan krävas
            på skadestånd.
          </p>
          <head xml:id="i-GCEgpMz76Qak3vMHoYCn9" type="h1">
            Elevers organisering och elevmajoritet i lokala styrelser
          </head>
          <p xml:id="i-TMB4gxwQf15Zh16rM3fVLf">
            Elevers möjlighet till organisering och inflytande behöver stärkas.
            Elever som är delaktiga och får ta ansvar skapar också en tryggare
            skola och en bra studiemiljö.
          </p>
          <p xml:id="i-Nz3HayaiBysj729DzgiJGE">
            Under många år har det funnits en försöksverksamhet med lokala
            styrelser med elevmajoritet i kommunala gymnasieskolor som avskaffats.
            Försöksverksamheten har fungerat ytterst väl och aktivt bidragit
            till bättre skolmiljöer, mer aktivt ansvarstagande från elevernas
            sida och ökat demokratiseringen av skolan. På samma sätt som arbetstagare
            har inflytande över sina arbetsplatser borde gymnasieelever ges
            inflytande i skolan. Möjligheten att inrätta lokala styrelser
            med elevmajoritet i de kommunala gymnasieskolorna bör således
            återinföras.
          </p>
          <head xml:id="i-WQLAPboes6V9TaeAxv5mwi" type="h1">
            Registerkontroll av personal i gymnasieskolan
          </head>
          <p xml:id="i-6DFKV6YWT7zQKZ2Ey3PQ1V">
            Lagen (2000:873) om registerkontroll av personal inom förskoleverksamhet,
            skola och skolbarnsomsorg syftar till att stärka barns och ungdomars
            skydd mot främst sexuella övergrepp genom att förhindra att personer
            som dömts för vissa brott anställs inom de aktuella verksamheterna.
            Arbetsgivaren är enligt lagen skyldig att kräva ett brottsregisterutdrag
            från den person man vill anställa. Lagen omfattar alla utan undantag
            för någon personalkategori som söker arbete inom förskoleverksamhet,
            förskoleklass, skolverksamhet för skolpliktiga barn och skolbarnsomsorg.
            Däremot omfattas inte anställda i gymnasieskolan.
          </p>
          <p xml:id="i-HftbLY1gfmZyepCVRhVzGT">
            Lagen innebär ett viktigt skydd för barn och ungdomar och bör
            utsträckas till att skydda alla minderåriga. Eftersom elever är
            minderåriga under gymnasiets första och andra år, bör lagen gälla
            även dem som söker arbete i gymnasieskolan.
          </p>
        </div>
        <div type="motSignatures">
          <list>
            <item xml:id="i-5J7MQ1eG7vk8mTZTj76Esd">
              Ibrahim Baylan (S)
            </item>
            <item xml:id="i-NXCUVVYrEqp2TWrj9pDNu4">
              Louise Malmström (S)
            </item>
            <item xml:id="i-4NnVLdN9zYPBdXdTWdrFYv">
              Håkan Bergman (S)
            </item>
            <item xml:id="i-Dy2Gzwhv2TtraaJyU21yyz">
              Caroline Helmersson Olsson (S)
            </item>
            <item xml:id="i-6zBwXg3dG9R9uD3Vw8mcUM">
              Thomas Strand (S)
            </item>
            <item xml:id="i-97nAZLS9dWK2y3Ru9EWsH4">
              Gunilla Svantorp (S)
            </item>
            <item xml:id="i-2f9Ta8uXZcidLqFKehnN9B">
              Adnan Dibrani (S)
            </item>
          </list>
        </div>
      </div>
    </body>
  </text>
</TEI>
