<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-JuU-00253">
  <teiHeader>
    <fileDesc>
      <titleStmt>
        <title>Våld mot kvinnor </title>
        <author corresp="i-8Nio1rUw3hSjL6pvCGw22Y">av Carina Hägg (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Våld mot kvinnor </title>
          <idno type="rdwebb">GW02Ju253</idno>
          <rs type="number">Ju253</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GW02Ju253/text</ref>
          <ref type="dokument_url_html">http://data.riksdagen.se/dokument/GW02Ju253</ref>
          <ref type="dokumentstatus_url_xml">http://data.riksdagen.se/dokumentstatus/GW02Ju253</ref>
          <ref type="doc">http://data.riksdagen.se/fil/B09C151E-1279-46A5-8C04-8847107AB02C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-X2N6HVHgSKGzh5T4JSzHyd" type="signed"/>
        <correspContext corresp="i-X2N6HVHgSKGzh5T4JSzHyd">
          <note type="signatory" corresp="i-8Nio1rUw3hSjL6pvCGw22Y"/>
        </correspContext>
        <correspAction type="numbering" xml:id="i-GKBLy4PMfswtML3oasqDYg">
          <date when="2008-10-06"/>
        </correspAction>
        <correspAction type="submission" xml:id="i-HMtoySrt7qwyc2JmWcw1ha">
          <date when="2008-10-02"/>
        </correspAction>
        <correspAction type="transfer" xml:id="i-FtfGYRprFeseHkn41Uj3Je">
          <date when="2008-09-29"/>
        </correspAction>
        <correspAction type="assigned" xml:id="i-6mKdLa6xU7zy3LXoPJrXvn"/>
        <correspContext corresp="i-6mKdLa6xU7zy3LXoPJrXvn">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motProposal" subtype="förslag">
          <head xml:id="i-NuYuubmFtShZ2wousH18PY">
            Förslag till riksdagsbeslut
          </head>
          <list style="ol">
            <item xml:id="i-5aGYaxSEVpjAdYyC5amN5W">
              Riksdagen tillkännager för regeringen som sin mening vad som
              anförs i motionen om barnhus och om att barn bör garanteras rättssäkerhet
              och egna juridiska ombud.
            </item>
            <item xml:id="i-RKzGGEjahCcsziqnwVvsD1">
              Riksdagen tillkännager för regeringen som sin mening vad som
              anförs i motionen om vikten av att involvera hela det civila samhället
              i kampen mot mäns våld mot kvinnor i nära relationer.
            </item>
            <item xml:id="i-DaAgmcRXBJYmXhhztpNpdj">
              Riksdagen tillkännager för regeringen som sin mening vad som
              anförs i motionen om vikten av att redovisa och följa upp fördelningen
              av anslag som berör det som handlingsplanen tar upp.
            </item>
            <item xml:id="i-Uk84WHFm9dEUCUGh4oVmKC">
              Riksdagen tillkännager för regeringen som sin mening vad som
              anförs i motionen om att våldsutsatta kvinnors ekonomiska trygghet
              bör säkras. 1
            </item>
            <item xml:id="i-6T8JyimLcXpFYrYLySxub3">
              Riksdagen tillkännager för regeringen som sin mening vad som
              anförs i motionen om analysen av de strukturella orsakerna till
              våld mot kvinnor.
            </item>
            <item xml:id="i-6QRw9Nn3idwdQ2jHdcgN4d">
              Riksdagen tillkännager för regeringen som sin mening vad som
              anförs i motionen om vikten av programverksamhet för våldsamma
              män även utanför kriminalvården. 2
            </item>
            <item xml:id="i-X8z8RQ5awT1SqQW13MgHea">
              Riksdagen tillkännager för regeringen som sin mening vad som
              anförs i motionen om vikten av att snarast komma med förslag som
              gäller tillämpningen av besöksförbud, så att detta kan utgöra
              ett bättre skydd för våldsutsatta kvinnor och deras barn.
            </item>
            <item xml:id="i-M8n6M5w4QFwC2QJAJw42Jv">
              Riksdagen tillkännager för regeringen som sin mening vad som
              anförs i motionen om kvinnor i grupper med särskilda förtecken.
            </item>
            <item xml:id="i-MRyYcnZq2T6YkfaD8qxZ6A">
              Riksdagen tillkännager för regeringen som sin mening vad som
              anförs i motionen om särskilda grupper och om att på ett tydligare
              sätt ta hänsyn till äldre kvinnors och minoriteters utsatta situation.
            </item>
            <item xml:id="i-8s7AXAJCr2Ajp1FBgyEdun">
              Riksdagen tillkännager för regeringen som sin mening vad som
              anförs i motionen om att nationella riktlinjer läggs fast för
              mödravården i arbetet mot våld mot kvinnor. 2
            </item>
            <item xml:id="i-6R3U3PjkMfDg9rPvSTeGRn">
              Riksdagen tillkännager för regeringen som sin mening vad som
              anförs i motionen om skyddet av personuppgifter för att stärka
              skyddet för hotade kvinnor och barn. 3
            </item>
            <item xml:id="i-6DtvZFw3xzvFGUNCQMqhmz">
              Riksdagen tillkännager för regeringen som sin mening vad som
              anförs i motionen om att genomföra en kartläggning av antalet
              kvinnor som flyr utomlands och bakgrunden till att de flyr. 3
            </item>
            <item xml:id="i-CrZ9Vqvjm1yNJgmKDb8bK9">
              Riksdagen tillkännager för regeringen som sin mening vad som
              anförs i motionen om att åtgärder bör vidtas för särskilt utsatta
              grupper av kvinnor.
            </item>
            <item xml:id="i-JJrUtHB6mTEu27kB8VbPVr">
              Riksdagen tillkännager för regeringen som sin mening vad som
              anförs i motionen om att regeringen bör inleda samtal med arbetsgivare
              och organisationer som Svenskt Näringsliv om frågor som rör våld
              mot kvinnor i arbetslivet. 1
            </item>
            <item xml:id="i-5XV5jSoDoGXg1QvYzohhk1">
              Riksdagen tillkännager för regeringen som sin mening vad som
              anförs i motionen om migrerade och papperslösa kvinnors utsatthet.
              4
            </item>
            <item xml:id="i-BmL34wFrUH5NidJoSH6D9M">
              Riksdagen tillkännager för regeringen som sin mening vad som
              anförs i motionen om regeringens ansvar för att följa upp Europarådets
              kampanj mot mäns våld mot kvinnor. 5
            </item>
          </list>
          <p xml:id="i-FUcTqYX85XwLsXY67woi74">
            1 Yrkandena 4 och 14 hänvisade till AU.
          </p>
          <p xml:id="i-2rM5qbyyRBXsa4b3NJ54xB">
            2 Yrkandena 6 och 10 hänvisade till SoU.
          </p>
          <p xml:id="i-MrsGwdAD66NqQvB2paxyn9">
            3 Yrkandena 11 och 12 hänvisade till SkU.
          </p>
          <p xml:id="i-XQnhti43s5VRKN2ESbj46u">
            4 Yrkande 15 hänvisat till SfU.
          </p>
          <p xml:id="i-D1yQgqZVMbVXoX9sj4w8qv">
            5 Yrkande 16 hänvisat till UU.
          </p>
        </div>
        <div type="motContent">
          <head type="h1" xml:id="i-DLvNJRMDqHQ4KDaJQGEDji">
            Motivering
          </head>
          <p xml:id="i-WiRduaPhxsaWQXaFB6w1mT">
            Säg Nej till Våldet. Med stöd av Unifems goodwillambassadör Nicole
            Kidman sprids kännedom om kampanjen. Regeringar och parlamentariker,
            män och kvinnor över världen har skrivit under uppropet. Men vi
            bör bli fler, och fler i Sverige som tar ställning mot våldet.
            Jag ser det som viktigt att uppmuntra andra till att stödja kampanjen.
          </p>
          <p xml:id="i-X5G8zzpAhjLu7QycEYWRJb">
            Ines Alberdi, Executive Director för Unifem, besökte Stockholm
            den 910 september i år. Ett besök i riksdagen ingick i hennes
            program. År 1996 inrättade FN:s generalförsamling FN:s fond för
            att avskaffa våld mot kvinnor. FN:s fond, The Trust Fund, förvaltas
            av Unifem och är den enda multilaterala beslutsfattande mekanism
            som stödjer lokala, nationella och regionala insatser för att
            bekämpa våldet. Sedan fonden inrättades 1997, har enligt Unifem
            Sverige mer än 19 miljoner US-dollar beviljats till 263 initiativ
            i 115 länder för att stoppa våld mot kvinnor. Vidare arbetar man
            för att höja medvetenheten om kvinnors mänskliga rättigheter och
            för att stödja initiativ och främja spridning av goda exempel.
            Tidigare under året besökte Gro Lindstad, Unifems Government Relations
            Manager, också riksdagens utrikesutskott. Under mötena på hög
            nivå med Unifem har den aktuella internationella kampanjen Say
            NO to Violence lyfts fram. En FN-reform med förslag till ny genusstruktur
            måste stärka jämställdhetsarbete inom FN och rymma en tydlig prioritering
            av insatser mot mäns våld mot kvinnor som motsvarar behovet.
          </p>
          <p xml:id="i-RtSoR9D7iK3oH4p76HN7pm">
            Våld mot kvinnor definieras av FN som varje könsrelaterad våldshandling
            som resulterar i, eller sannolikt kommer att resultera i fysisk,
            sexuell eller psykisk skada eller sådant lidande för kvinnan,
            innefattande hot om sådana handlingar, tvång eller godtyckligt
            frihetsberövande, vare sig det sker i det offentliga eller privata
            livet. Kvinnor drabbas av våldet just för att de är kvinnor. Men
            folkrätten är tydlig vad gäller statens ansvar för att vidta alla
            erforderliga åtgärder. När våldet är allvarligt och av sådant
            slag som tortyrbegreppet i folkrätten implicerar är våldet att
            definiera som tortyr. FN:s deklaration om avskaffande av våld
            mot kvinnor är från 1993. Socialdemokrater har länge haft våld
            mot kvinnor som en viktig politisk fråga, och Sverige har setts
            som ett föregångsland. En rad lagförstärkningar har antagits varav
            kvinnofridslagstiftningen tillhör de viktigaste stegen. Under
            året uppmärksammas på olika platser att kvinnofridslagstiftningen
            fyller tio år. Men trots ökad medvetenhet, större kunskap och
            lagstiftning har övergrepp mot kvinnor i hemmet inte upphört.
            Det visar att ansträngningar för att förbättra lagstiftningen
            måste fortgå, stöd och skydd för kvinnor fortsätta att utvecklas,
            kunskap och resurser öka och att attitydförändringar är en process
            där ännu mycket återstår. Ett viktigt arbete som måste få fortsätta
            att utvecklas. Alla statliga myndigheter ska i regleringsbrev
            ha inskrivet sitt ansvar för att motverka våld mot kvinnor. Kompetens
            och engagemang inom kvinnorörelsen och det civila samhället ska
            tas tillvara.
          </p>
          <head type="h2" xml:id="i-GQuCThA47ekR8f5SbYRW9d">
            Avsaknad av analys
          </head>
          <p xml:id="i-HRgjcVZ8XTJN34WwDVLVWA">
            I årets regeringsförklaring används det svaga ordet bejaka för
            att beskriva regeringens ambition för jämställdhet. Regeringen
            vägrar att beteckna sig som feminister. Man skyggar för ord som
            könsmaktsordning och patrikala strukturer. I handlingsplanen tar
            man ett individualistiskt perspektiv i skrivningarna om svenska
            heterosexuellas mäns våld mot kvinnor, och man kan svagt skönja
            ett kulturellt perspektiv när frågan om hedersrelaterat våld beskrivs,
            liksom när våld i samkönade relationer kommer på tal. Har regeringen
            med denna handlingsplan tagit avstånd från den forskning, både
            svensk och internationell, samt den erfarenhet som finns inom
            bl.a. kvinnojoursrörelsen, som bygger på den maktstruktur som
            finns i samhället som kallas för genusordning eller könsmaktsordning?
            Det är en analys som gör det möjligt för myndigheter och organisationer
            att arbeta konsekvent och med samma målsättning. Det blir tydligt
            att regeringen inte har någon samlad analys av vad som ligger
            bakom mäns våld mot kvinnor. Var är regeringens analys av hur
            vi ska komma till rätta med våldet? Regeringens handlingsplan
            saknar utblickar och konkreta redogörelser för hur man avser att
            framdeles driva frågan om mäns våld mot kvinnor i Norden, EU,
            Europarådet, OSSE och FN.
          </p>
          <head type="h2" xml:id="i-YYPVHmbLLiyBFTHnepkFvt">
            Män som slår
          </head>
          <p xml:id="i-NHWMDmLThTjg7asRSahCGC">
            Oavsett vilket våld vi nu pratar om så utförs det oftast av män.
            89 procent av dessa misshandelsbrott utövas av män. Detta samband
            är något vi måste få mer kunskap om och prata mer om. Maskulinitet
            och mansrollen kan förändras över tiden, och vad män kan vinna
            på ett jämställdare samhälle i form av ökad livskvalitet bör också
            lyftas fram. Manliga nätverk men även traditionellt manliga organisationer
            och strukturer har en roll i samhällsdebatten. Idrottsledaren,
            författaren och sångaren som aktivt arbetar mot våldet kan bli
            viktiga förebilder. Att män och kvinnor tar ställning mot våldet
            är välkommet, men de borde bli fler. Att bärande krafter i samhället
            liksom enskilda män och kvinnor tar ett ökat ansvar och aktivt
            bekämpar mäns våld mot kvinnor och i nära relationer är nödvändigt
            och bör stödjas. Kampen måste bedrivas långsiktigt, på många nivåer
            och av både män och kvinnor. Antalet anmälda misshandelsbrott,
            som är det vanligast förekommande anmälda våldsbrottet, fortsätter
            att öka. Under år 2006 anmäldes drygt 77 000 misshandelsbrott,
            vilket är en ökning med 6 procent jämfört med år 2005. Trenden
            för samtliga anmälda misshandelsbrott har varit uppåtgående under
            de senaste decennierna. Anmäld misshandel mot kvinnor ökade med
            6 procent till närmare 25 500 brott och mot män med lika mycket,
            till drygt 42 700 brott. Under 2006 anmäldes totalt 1 350 misshandelsbrott
            mot barn i åldern 06 år. Det är en ökning med drygt 250 brott
            eller 23 procent jämfört med år 2005. Även misshandel mot barn
            i åldern 714 år ökade under år 2006. Totalt anmäldes 7 450 misshandelsbrott
            mot barn i denna åldersgrupp, vilket är en ökning med 4 procent
            jämfört med år 2005. Antalet anmälda misshandelsbrott mot såväl
            män, kvinnor som barn har, med ett par undantag, ökat kontinuerligt
            under de senaste decennierna (Brottsförebyggande rådet 2007).
          </p>
          <head type="h2" xml:id="i-4H9juoFEVcDBXPvaQrS3va">
            Oklart om anslag
          </head>
          <p xml:id="i-S7TFGnv3AVreHqU5RyAwjy">
            Under denna mandatperiod har regeringen anslagit totalt 800 miljoner
            kronor för satsningar för att komma till rätta med detta våld.
            Drygt 100 miljoner av dessa riktas till dem som utövar våldet.
            Det är en utveckling av programverksamhet inom kriminalvården
            för män som är dömda för sexualbrott eller våld mot kvinnor, och
            det är utvärdering av verksamheter knutna till socialtjänsten.
            Hur mycket som är nya satsningar är omöjligt att få svar på. Och
            svaren låter vänta på sig om hur regeringen avser att fördela
            medlen mellan myndigheter och organisationer. Samtidigt bör det
            tydliggöras att nu införda ordning för medelstilldelning till
            kvinnojourer snarast bör utvärderas. Ansökningsförfarandet har
            medfört missförstånd, som bör rättas till inför kommande år. Frågan
            återstår, får kvinnojourer ökade statliga medel under mandatperioden?
          </p>
          <p xml:id="i-USnoh5UYjwS8AGia1ncf1Q">
            Vad är det som gör att regeringen tänker avsätta så mycket som
            110 miljoner kronor till Kriminalvården för utveckling av programverksamhet
            som ännu inte är utvärderad när man samtidigt inte vill ge några
            pengar till det arbete som bedrivs av kriscentrum för män och
            socialtjänsten runtom i Sverige för att komma till rätta med mäns
            våld mot kvinnor? I alla fall inte innan dessa verksamheter har
            utvärderats? I fil.dr i sociologi Maria Erikssons rapport Mäns
            våldsutövande barns upplevelser finns förslag om att bidra till
            utveckling av mer säkerhetsfokuserade modeller för arbete med
            män och att utveckla modeller för dokumentation, uppföljning och
            utvärdering som på sikt ska kunna implementeras i verksamheter
            utanför Kriminalvården och på detta sätt lägga grunden till data
            för interventionernas utveckling. Då det i nuläget finns ett stort
            behov av verksamheter utanför Kriminalvården är det förvånande
            att regeringen inte vill stödja denna utveckling samtidigt som
            man skapar utvärderingsinstrument enligt förslaget.
          </p>
          <head type="h2" xml:id="i-X3VyLRfn5yKQvnySFoaE7K">
            Europarådets kampanj
          </head>
          <p xml:id="i-E1UB6PYqiBDzA7cHjzzF1L">
            Europarådets kampanj mot kvinnovåld startade 2006 och pågick
            in på 2008. De europeiska parlamenten kom att sätta våld mot kvinnor
            högt på dagordningen, om än i varierande grad. Men ett unikt arbetssätt
            och gränsöverskridande arbete har genomförts. Kampanjen synliggjorde
            mäns våld mot kvinnor och brister i staternas ansvar. Kampanjen
            stimulerar samverkan och att goda exempel lyfts fram. Genom nya
            initiativ, spridning av goda exempel och bred samverkan kan fler
            ta sitt fulla ansvar för att medverka till erforderliga insatser
            för att våldet ska upphöra.
          </p>
          <p xml:id="i-CzvYKysD8wvxFw3nGBMQr3">
            Sverige var ett av de länder som vid Europarådets toppmöte i
            Warszawa förband sig att bekämpa våld mot kvinnor. Dåvarande utrikesminister
            Laila Freivalds prioriterade och samverkade med parlamentariska
            delegationen för denna prioritering. Att riksdagen enigt kom att
            ställa sig bakom kampanjen visade att det finns en medvetenhet
            om såväl problemets omfattning som om det ansvar lagstiftaren
            har. En majoritet av utskotten och många ledamöter gjorde viktiga
            insatser under kampanjen. Arbetet inkluderade samverkan med myndigheter
            och organisationer samt med regeringen. En nationell handlingsplan
            för att motverka mäns våld mot kvinnor beslutades av riksdagen
            under året. Nationella handlingsplaner var ett av målen för kampanjen.
            Redan i regeringsförklaringen 2006 kunde man läsa att handlingsplanen
            skulle utarbetas. Där kunde man också läsa att utsatta kvinnors
            ekonomiska trygghet säkras. Detta har regeringen inte alls beaktat.
            Man kan i flera undersökningar ta del av att utsatta kvinnor i
            högre grad än andra kvinnor är arbetslösa och mer sjuka. När man
            sänker nivåer som nu i försäkringssystemen drabbas de utsatta
            kvinnorna och deras barn direkt detta är helt oacceptabelt.
          </p>
          <p xml:id="i-6mQHsZXoyUvumXfKDvivYp">
            Sverige är ordförande för Europarådet under del av 2008. Därmed
            har Sveriges regering ett extra ansvar för att följa upp kampanjens
            goda exempel och peka ut vilka områden som ska prioriteras genom
            ytterligare insatser.
          </p>
          <p xml:id="i-AXaZj7FirFVi5Fqg8SfjNy">
            Amnestys arbete för att stoppa våldet har varit ett viktigt bidrag
            till kunskapsuppbyggnaden. Nordiska rådet ansvarade för kampanjens
            regionala uppgifter i samverkan med regionala parlamentariker.
            Nordiska rådets forskning kom att tas tillvara. Sveriges Kommuner
            och Landsting var viktiga aktörer och parter för samverkan, liksom
            landets länsstyrelser. Men potentialen för samarbete inom ramen
            för begreppet vänorter tas inte tillvara.
          </p>
          <p xml:id="i-Eo9hZR4DCSoXRCNGtiMtHY">
            Våld i nära relationer omfattar våld mot kvinnor och våld i samkönade
            relationer. Våldet drabbar både unga och äldre kvinnor. Kvinnor
            med funktionsnedsättning med dubbel utsatthet, nationella minoriteter
            och ursprungsbefolkning, migrerande kvinnor och papperslösa kvinnor
            med missbruk är ytterligare utsatta grupper. Grupper med särskilda
            förtecken måste få hjälp utifrån sina förutsättningar. Samhället
            måste i mötet med den enskilda kvinnan som misshandlas fysiskt
            eller psykiskt kunna möta just hennes behov. Mäns våld mot kvinnor
            är ett allvarligt brott mot de mänskliga rättigheterna och strider
            mot grundläggande demokratiska värden. Våld i nära relationer
            har sociala, ekonomiska och politiska konsekvenser.
          </p>
          <p xml:id="i-6YsJ3AqUeydccGx8C41GNT">
            Våldet är ett uttryck för att samhället inte är jämställt. Kvinnor
            och män ska ha samma rätt och möjlighet att vara aktiva samhällsmedborgare.
            När kvinnor tar makten i t.ex. politik, företag, medier, inom
            idrotten och trossamfund förändras vårt samhälle. Att förändra
            samhällets strukturer är att förändra patriarkala könsroller.
            Vi behöver politiska verktyg för att fortsätta arbetet för ett
            jämställt och mer demokratiskt samhälle.
          </p>
          <head type="h2" xml:id="i-BcUQ83HyCRZQpJFnF4Mzcj">
            Kvinnor i regeringsdelegationer
          </head>
          <p xml:id="i-DFo5p73bnm8zwwmXxnjY6E">
            År 2005 fyllde FN:s kvinnokommission 25 år. Ett brett urval av
            frivilligorganisationer och politiska företrädare ingick i regeringsdelegationen.
            Regeringsdelegationen år 2007 hade däremot en minimal medverkan.
            Ingen från riksdagen eller från politiska kvinnoorganisationer
            ingick i delegationen. Inte heller bjöds riksdagsledamöter med
            år 2008. Det är angeläget att riksdagsledamöter och representanter
            för politiska kvinnoorganisationer i fortsättningen ingår i regeringsdelegationerna
            i detta sammanhang. Erfarenheterna av en sådan medverkan är positiva.
          </p>
          <p xml:id="i-EEcXumuRFz9yL5BxqcLVEg">
            En regering bör ta vara på möjligheterna inom såväl nationella,
            europeiska som internationella besöksstrukturer för att utveckla
            och öka förutsättningarna att garantera kvinnors mänskliga rättigheter.
            Jag kan bara tolka regeringens agerande som att man tonar ner
            engagemanget och att Sverige inte längre ska betraktas som ett
            aktivt land med förutsättningar att vara en förebild.
          </p>
          <head type="h2" xml:id="i-EipR7pAeneiKokL7axaoNx">
            Internationell jämförande statistik
          </head>
          <p xml:id="i-RvERQQXvzoSkt6Qx3abvCD">
            Cedaw-kommittén har uppmanat den svenska regeringen att fortsätta
            samla in uppgifter om arten och omfattningen av våld mot kvinnor,
            i synnerhet inom familjen, liksom att fortsätta sitt arbete med
            att genomföra och förstärka den nuvarande politiken för att bekämpa
            våldet. Trots vikten av statistik saknas ofta internationell jämförande
            statistik. Bland annat skillnader i definitioner och att mörkertalet
            är stort försvårar jämförelserna mellan olika länder. Det är angeläget
            att regeringen tar initiativ till insatser för att förbättra statistiken.
            Europarådets kampanj har blottlagt bristen på statistik, jämförande
            statistik och olika lagar som grund för jämförande studier i Europa.
            Våldsbrotten kan äga rum i hemmet, på arbetsplatsen, på krogen,
            i skolan eller i det offentliga rummet. Men det egna hemmet är
            den farligaste platsen för kvinnan. De psykiska skadorna är omfattande
            men svårare att påvisa med dagens metoder. Inom riksdagens kampanj
            mot mäns våld mot kvinnor togs det fram en skrift med jämförande
            uppgifter om budgeterade medel i de nordiska och de baltiska länderna.
            Ett initiativ som kan utvecklas i samverkan mellan de berörda
            länderna.
          </p>
          <head type="h2" xml:id="i-RHRuM3NHdDvHBGUwJs9jwh">
            En euro per invånare
          </head>
          <p xml:id="i-RPCK2uSzH1GogPTVDtBCzd">
            Behovet av mer kunskap om de samhällsekonomiska konsekvenserna
            liksom de privata ekonomiska konsekvenserna för brottsoffren är
            påtagligt. Europarådet har i halvtidsrapporten för kampanjen angett
            1 euro per invånare för arbetet mot mäns våld mot kvinnor. Sverige
            har klarat det målet men det finns förväntningar på att Sverige
            ska sätta målet högre än 1 euro. Likaså finns förväntningar på
            att Sveriges finansminister och finansutskott ska ta upp frågan
            om ambitionsnivå i form av medel i europeiska och internationella
            sammanhang; våld mot kvinnor har ett mänskligt pris men också
            ett ekonomiskt för samhället. I en rapport från Socialstyrelsen
            för några år sedan beräknades det uppgå till 2,73,4 miljarder
            kronor per år. Kostnaderna inom socialtjänsten är betydande, pengar
            som i stället skulle kunna användas för förebyggande åtgärder.
          </p>
          <p xml:id="i-6BKyAFXzJFnZH8Eq8ATRCP">
            Men det är svårt att beräkna de totala kostnaderna på det här
            området. Statistiken är mycket ofullständig. Bristerna i statistiken
            finns t.ex. inom sjukvård, socialtjänst och kriminalvård. Vad
            förlorar samhället i form av skatteintäkter som konsekvens av
            inkomstbortfall på grund av våldet?
          </p>
          <p xml:id="i-5LsLJT1V3S5aXxQ66VKLYG">
            Det är angeläget att statistiken förbättras. Vi behöver skapa
            klarhet om kostnaderna och koppla siffrorna till arbetet mot våldet.
            Behovet av mer kunskap om de samhällsekonomiska konsekvenserna
            liksom om de privata ekonomiska konsekvenserna för brottsoffren
            är påtagligt. Vi förutsätter att regeringen tar ett initiativ
            för att synliggöra kostnaderna för hela samhället.
          </p>
          <head type="h2" xml:id="i-2LUM8kKKbPfoaLJ9VJAoCQ">
            Migrerande kvinnors arbetsvillkor i världen
          </head>
          <p xml:id="i-FRVWN5fyjGoeUEFi76AP9w">
            Ett ökande antal människor ser migration som ett sätt att försörja
            sig och sin familj. En rapport från UNFPA visar att 79 procent
            av dem som lämnat Indonesien för att arbeta utomlands sedan år
            2000 är kvinnor. 65 procent av dem som lämnat Filippinerna, världens
            största arbetskraftsexportör, var kvinnor. Nära en tiondel av
            landets befolkning är anställda utomlands och man beräknar att
            de sänder hem närmare 6 miljarder dollar per år. Med ökande antal
            barnflickor och kvinnor som jobbar i hushållsnära tjänster och
            låg andel fackligt anslutna kan problem befaras växa även i Sverige.
          </p>
          <p xml:id="i-GMUeGUaibhkbsHRH5x5NTZ">
            Men immigrantarbetarnas ställning är svag. Det rapporteras om
            övergrepp och usla arbetsförhållanden. Förnedrande villkor för
            kvinnor vid arbete i t.ex. privata hushåll förekommer även i Sverige,
            och antalet drabbade kan befaras öka. Migrerande kvinnor är utsatta
            och ses ofta som varor. De möts också ofta av negativa attityder
            efter hemkomsten.
          </p>
          <p xml:id="i-9gvdmQjymN2Ybg8XpEEZWS">
            Problemen för migrerande kvinnor måste ägnas ökad uppmärksamhet
            både i Sverige och i internationella sammanhang.
          </p>
          <head type="h2" xml:id="i-MijicMEE2Vq7PH2oJLy3Gb">
            Ratificera konventionen om människohandel
          </head>
          <p xml:id="i-EcSr42q3kzfeVkSY7ZPwrs">
            Europarådets konvention mot människohandel är ett viktigt steg
            i kampen mot människohandel. Men Sverige har ännu inte uppfyllt
            sitt löfte att ratificera konventionen. Konventionen kommer att
            utgöra ett välkommet instrument i arbetet mot människohandel.
            Handel med kvinnor och barn för sexuella ändamål utgör en betydande
            andel av dagens slaveri. I varierande omfattning är Europas länder
            ursprungs-, transit- och destinationsländer. Sverige måste som
            enskilt land ratificera konventionen och vara pådrivande i bilaterala
            kontakter och inom EU. Jag beklagar att Sveriges ratificering
            inte genomfördes innan vi tillträder som ordförandeland nästa
            år.
          </p>
          <head type="h2" xml:id="i-HdMaWJw7yJij6rFMrERXm8">
            Kvinnojourer
          </head>
          <p xml:id="i-7ypLtyqf5x8BPgGHX1uawb">
            Kommunerna har ett ansvar för stöd till våldsutsatta kvinnor.
            Utlovade extra resurser till kvinnojourerna måste snarast anslås.
          </p>
          <p xml:id="i-KQR1tV86UvHLtX8WTjCDpS">
            Kvinnojourerna möter idag kvinnor med ursprung från många länder,
            vilket skapar nya utmaningar men också ger goda kunskaper om den
            internationella situationen för kvinnor. Stödet för att säkra
            kvinnors mänskliga rättigheter kan stärkas inom biståndet. Det
            behövs ett stöd för uppbyggnad av kvinnojourer inom ramen för
            biståndssamarbetet. Det är viktigt med en särskild kompetens på
            Sida för att organisera och utforma bistånd till kvinnojourer.
          </p>
          <p xml:id="i-ECtCiC636JiPip2FPq5Suw">
            Hotade kvinnor nekas idag uppehållstillstånd utan att deras säkerhet
            kan garanteras i hemlandet. En viktig åtgärd är att tillsätta
            en tjänst som genderhandläggare på svenska ambassader.
          </p>
          <head type="h2" xml:id="i-MUF834bffnfA1gmmU7zguW">
            Barn som våldsoffer
          </head>
          <p xml:id="i-L4iyGEMw1KAzZdZv5ksRxX">
            Barn som våldsoffer är en viktig aspekt som måste uppmärksammas.
            Mäns våld mot kvinnor är ett stort samhällsproblem och ett allvarligt
            brott inte minst för att den största delen av detta våld begås
            av någon man som kvinnan har, eller har haft, en relation till.
            Relationen har i många fall börjat som en kärleksrelation. I många
            av dessa misshandelsrelationer finns det också barn som upplever
            detta våld. Enligt Rädda Barnen är det mellan 100 000 och 190
            000 flickor och pojkar som alltså lever med våldet i sin vardag.
          </p>
          <p xml:id="i-UrG3Jh2yhNJZZuiZtL29dx">
            Barnet som lever i en miljö med detta våld har även en förhöjd
            risk att själv bli fysiskt drabbat av våld. Barns praktiska svårigheter
            vid sekretessmarkering och skyddad identitet bör utredas. I många
            vardagssituationer efterfrågas personuppgifter som kan lämna efter
            sig spår som kan röja identiteten och ett nytt boende. I dag är
            det även problem med att tillgodose skolgång och barnomsorg för
            barn vid skyddat boende. Barnet bör också garanteras en rättssäker
            process för frågor som vårdnad, boende och umgänge. Barn ska ha
            samma rättssäkerhet som vuxna och ha ett eget juridiskt biträde
            med särskild kompetens och kunskap om barn. Barnhus ska finnas
            i sådan omfattning att de är tillgängliga för alla barn som är
            i behov av stöd och hjälp från myndigheter.
          </p>
          <head type="h2" xml:id="i-TzScYY9kE41AN2ZxReoXzr">
            Landsting och kommuner saknar handlingsplaner
          </head>
          <p xml:id="i-Ef1XVgVDEjBPdgrwEmDCDR">
            Kvinnorörelsen, kvinnojourerna och inom kvinnoforskningen har
            bedrivit ett pionjärarbete för att sätta mäns våld mot kvinnor
            på den politiska dagordningen.
          </p>
          <p xml:id="i-AYyNpz9kjNiJxgqeeZp91p">
            Amnestys erfarenheter måste tas tillvara. Brås kartläggning av
            våld i nära relationer och arbetet i Nationellt centrum för kunskap
            om mäns våld mot kvinnor är också viktiga. Centrumet menar att
            våldsutsatta kvinnor deltar i ett ofrivilligt geografiskt lotteri.
            Samtidigt har endast hälften av landets landsting har en formellt
            antagen policy eller handlingsplan om våld mot kvinnor. Även kommuner
            saknar formellt antagna handlingsplaner eller har inte uppdaterat
            äldre mer inaktuella handlingsplaner. Kommuner och landsting måste
            öka medvetenheten hos kommuninvånarna om mäns våld mot kvinnor
            som ett samhällsproblem med rötter i rådande könsmaktsordning.
            Det behövs informationsmaterial om stödinsatser. Metoder för att
            nå ut till särskilt utsatta kvinnor måste utvecklas. Länsstyrelserna
            har visat sig kunna vara en viktig aktör för kommunövergripande
            initiativ och uppföljning.
          </p>
          <head type="h2" xml:id="i-MCT4HBiYZjYCr66K5i4JH9">
            Arbetsmarknaden
          </head>
          <p xml:id="i-TVn6GV4c3MgfXGyoPFhNtH">
            Svenskt Näringsliv har inte genomfört och planerar inte heller
            några insatser när det gäller arbetslivet och våld mot kvinnor.
            Näringslivet bör i samverkan med fackföreningarna bl.a. ta fram
            uppförandekoder vid utlandstjänst. Koderna ska tydliggöra förhållningssätt
            till våld mot kvinnor och till prostitution. Detta är frågor som
            regeringen bör göra till föremål för överläggningar med näringslivet.
          </p>
          <p xml:id="i-JGrGy3akAwkaPJxrz1rae">
            Företagshälsovårdens roll när det gäller arbetsmarknaden och
            våld mot kvinnor måste stärkas. Starka fackföreningar med höga
            medlemstal har också större möjligheter att agera för utsatta
            kvinnor. Fackföreningarna som en resurs i arbetet mot våld mot
            kvinnor ska tas tillvara.
          </p>
          <head type="h2" xml:id="i-Xqb1eQtoJQaeYi1aZVYuXJ">
            Idrott, kultur och fritid
          </head>
          <p xml:id="i-AvqeDUaFqPEgcyxLKJ9inS">
            Idrotten har en viktig roll i arbetet mot våld mot kvinnor. Om
            ledare och spelare i ett lag markerar mot nedsättande omdömen
            mot flickor och visar att våld är oacceptabelt har det stor betydelse
            för att påverka normer och beteende. I likhet med idrotten har
            kulturen manliga maktstrukturer. Det är viktigt att också kultursektorn
            tar sitt ansvar i den här frågan. Kultur i olika former som film,
            böcker och teater med tema om mäns våld mot kvinnor är sätt att
            gestalta och kommunicera problematiken på värdefulla sätt.
          </p>
          <p xml:id="i-3ZB3mBmFbQCLBS9fYKy3en">
            Mäns våld mot andra män är också ett stort samhällsproblem. Men
            detta våld har inte samma systematiska karaktär då det ofta begås
            i krogkön, vid korvkiosken eller på någon annan plats utomhus.
            Men det finns också män som systematisk använder våld i olika
            situationer för att påvisa sin maskulinitet. Det s.k. fotbollsvåldet,
            kriminella mc-gäng och annat gängvåld är uttryck för denna systematik.
          </p>
          <p xml:id="i-bhiCc1rib9vqYnqwsBp5X">
            Organisationer för traditionellt mansdominerade fritidsaktiviteter
            som jakt och fiske bör uppmärksamma våld mot kvinnor. Regeringen
            bör i kontakter med dessa organisationer aktualisera frågan liksom
            med idrottsrörelsen och tillsammans med idrottens utövare, funktionärer
            och publik ta upp frågor om attityder och bemötande inte minst
            bland unga. Att t.ex. kunna ifrågasätta en maskulin könsroll och
            förmedla stödinsatser m.m. är angeläget. Mäns våld mot kvinnor
            bör ingå i utbildning av ledare inom idrottsrörelsen och policy-
            dokument tas fram inom idrotten själv.
          </p>
          <head type="h2" xml:id="i-KutMqYUwctLSofxLMiKD34">
            Besöksförbud
          </head>
          <p xml:id="i-KVs7Zbnkkvb9eicAgVBGvA">
            Lagen om besöksförbud till det egna hemmet, som kom 2003, ska
            specifikt följas upp och lagen om besöksförbud ska kunna tillämpas
            i praktiken. Behovet av skydd för alla de kvinnor och barn som
            lever med våldet som en del av sin vardag ska tillgodoses. Förslag
            om t.ex. en kombination med olika tekniska lösningar för övervakning
            och varning bör så snart som möjligt komma. Regeringen uppger
            att man inte gör någon könsanalys av bostadspolitiken. Kvinnor
            som söker bostad efter ett jourboende kan ha svårt att få en bostad,
            och dessa bostadssökande kvinnors möjlighet till ny bostad bör
            inkluderas i bostadspolitiken.
          </p>
          <head type="h2" xml:id="i-8TeSf5EgkycrB2paHvtyX6">
            Riktlinjer för mödravården
          </head>
          <p xml:id="i-KDK2PVabJPDJ5hm3q27AdV">
            Det är viktigt att realisera önskemål om nationella riktlinjer
            för mödravård. Projekt för metodutveckling där kvinnor vid besök
            på bl.a. barnmorskemottagningar rutinmässigt tillfrågas om våldsutsatthet
            har gett positivt resultat. Kvinnor som utsatts för våld känner
            ett motstånd mot att berätta om detta, och få gör det spontant
            om ingen frågar. Våld syns sällan utanpå, men besöken hos barnmorskan
            är tillfällen att skapa förtroendefulla samtal om relationen,
            där det då också blir möjligt att respektfullt ställa frågor om
            våld utan att kräva ett särskilt svar eller agerande från kvinnorna.
            Ett sådant bemötande kan bli en viktig vändpunkt för den som behöver
            stöd. Att kontrollerande och våldsbenägna män hindrar kvinnan
            från enskilt samtal med barnmorskan bör uppmärksammas. Bristande
            språkkunskaper är ett problem. Därför behövs tillgång till kvalificerad
            tolkning och skriftlig information på olika språk.
          </p>
          <head type="h2" xml:id="i-Povp7BSD9YZCwHmpM5Cgwr">
            Grupper med särskilda förtecken
          </head>
          <p xml:id="i-PvynqirAv3GgueNKdkJfEF">
            Till gruppen särskilda förtecken kan räknas kvinnor i nationella
            minoriteter, kvinnor med funktionsnedsättning, kvinnor med missbruksproblem,
            psykiskt sjuka kvinnor, asylsökande kvinnor och flyktingkvinnor
            samt andra utländska kvinnor, kvinnor som utsätts för hedersrelaterat
            våld, homo-, bi- och transsexuella kvinnor samt unga kvinnor och
            flickor.
          </p>
          <head type="h2" xml:id="i-NWp2HqMdNuUURPNnkvnSSQ">
            Kvinnor med funktionsnedsättning
          </head>
          <p xml:id="i-T1wvguNNQtSWPnYVHz9ekH">
            Mäns våld mot kvinnor med funktionsnedsättning följer samma mönster
            som våldet generellt. Våldsutövaren kan vara en anhörig eller
            en arbetskamrat. Det kan också vara någon som i sitt arbete ska
            stödja den funktionshindrade. Att utsättas för hot, våld och övergrepp
            av den som man är beroende av för sin dagliga livsföring ger en
            extra utsatthet. Kvinnornas förmåga till kommunikation kan vara
            nedsatt.
          </p>
          <p xml:id="i-FG8PdsiogpicLknJpHt4Me">
            Anmälningsgraden bland kvinnor med funktionsnedsättning uppges
            vara lägre än i kvinnogruppen generellt. Polisens förhörsmetoder
            behöver utformas och anpassas efter funktionshindrades förutsättningar.
          </p>
          <p xml:id="i-Vd2aZbWagwjYYdasxhCNGc">
            Kvinnor med begåvningshandikapp utsätts för sexuella övergrepp
            oftare än kvinnor med andra funktionshinder. Psykiskt sjuka våldsutsatta
            kvinnor riskerar att bollas runt mellan olika myndigheter och
            vårdinstanser utan att få adekvat hjälp, stöd och trygghet.
          </p>
          <p xml:id="i-PLGieY2sHSqhYNj4CqAZ4W">
            En fråga man kan ställa sig är om föräldrar alltid är de bästa
            personliga assistenterna för sina barn. Gynnar det barnens frigörelseprocess
            från sina föräldrar?
          </p>
          <p xml:id="i-AxcT2SNRkM8ToPvKHYiFbg">
            I grundutbildningen för personalgrupper som möter kvinnor med
            funktionshinder bör det ingå utbildning om våld mot kvinnor med
            funktionsnedsättning. Handledning bör ges. Regeringen talar inte
            om kvinnor med funktionsnedsättning som kvinnor. Genom att använda
            ordet personer osynliggörs såväl dessa kvinnors könstillhörighet
            som deras problem som deras dubbla utsatthet.
          </p>
          <head type="h2" xml:id="i-2mJSVup6tEq63Fs3qFLZU6">
            Kvinnor med missbruksproblem
          </head>
          <p xml:id="i-892ajQX1atKYrT5nkH3jRL">
            Alla kvinnor har rätt till stöd, hjälp och akut skydd, anpassat
            till kvinnornas egna behov. Kvinnor med missbruksproblem har många
            gånger samma problembild som kvinnor med funktionsnedsättning.
            Man måste se till kvinnans hela livssituation. Hemlöshet är ett
            växande bekymmer i gruppen. Tillgången till skyddat boende är
            otillräcklig. Det gäller inte minst kvinnor med funktionsnedsättning.
          </p>
          <head type="h2" xml:id="i-3Dkjwa3ts3gFa9ewbsDrwV">
            Asylsökande kvinnor
          </head>
          <p xml:id="i-VbNb2GJigTwUZZMH4ti5w5">
            För asylsökande kvinnor kan varje kontakt med myndigheter förknippas
            med risken att avvisas. Tillgången på vård för gömda flyktingar
            är begränsad. Kvinnor som flytt och sökt skydd i Sverige kan ha
            upplevt trauman och varit utsatta för könsrelaterat våld. Det
            är omvittnat att alla asylskäl inte framkommer. Utländska kvinnor
            kan ha språksvårigheter. Tolkar kan ha en diskriminerande kvinnosyn
            som påverkar deras arbete. Kvinnorna kan sakna socialt skyddsnät
            i det nya landet och riskera social utfrysning när de söker hjälp
            eller vid en skilsmässa. Papperslösa kvinnor växer i antal och
            som en följd även antalet utsatt kvinnor i denna grupp. Särskilda
            insatser för denna grupp bör initieras.
          </p>
          <head type="h2" xml:id="i-UjrCG7Kv7tXBvrHaqhovUD">
            Könsstympning
          </head>
          <p xml:id="i-623qGfYaDrr9eVe3cSADA9">
            Könsstympning är exempel på våld omgärdat med många felaktiga
            föreställningar. Vi har sett alldeles för få exempel på lagföring
            och fällande domar för brottet könsstympning trots dess grova
            karaktär, vilket tyder på bristande förutsättningar för arbetet
            mot könsstympning. Samtidigt som det förebyggande arbetet har
            tonats ner. Ökade insatser krävs för arbetet mot könsstympning.
          </p>
          <head type="h2" xml:id="i-Xgq1raZU1giVLUcZ78Qdi4">
            Samkönade relationer
          </head>
          <p xml:id="i-9Ce7jKLt9sQm7ps782VZUP">
            Fördomar begränsar samhällets stöd till homo-, bi- och transsexuella
            kvinnor. Riksförbundet för sexuellt likaberättigande, RFSL, har
            genom sin jour för partnervåld byggt upp en kunskap. Det är angeläget
            att det omgivande samhället tillägnar sig den kunskapen. Idag
            finns kunskap genom studier som bör implementeras i samhället.
            Samtidigt som diskriminering av HBT-personer bekämpas med ökad
            öppenhet som följd ökar också förutsättningarna för att bekämpa
            våld i samkönade relationer.
          </p>
          <head type="h2" xml:id="i-YYCzGMkJd3MhDG1xX6CrZV">
            Unga kvinnor
          </head>
          <p xml:id="i-9D1HQZRNfYqdixqNhV3Voc">
            Unga kvinnor och flickor i åldersgruppen 1824 år är särskilt
            utsatta för mäns våld. Omfångsundersökningen Slagen dam visade
            att unga kvinnor och flickor är den åldersgrupp som utsätts för
            mest våld av män som de inte har eller har haft en sexuell relation
            med. Studien visade också att 20 procent uppgav att de hade utsatts
            för sexuellt våld i någon form före sin 15-årsdag. Unga kvinnor
            utsätts för kränkande tillmälen i skolan. Sexualiseringen av det
            offentliga rummet med könsstereotypa framställningar av kvinnor
            som underordnade och objektifiering motverkar jämställdhetssträvande.
            En lagstiftning mot könsdiskriminerande reklam är väntad och behövd
            men har lagts i papperskorgen av jämställdhetsminister Nyamko
            Sabuni. Detta drabbar särskilt unga kvinnor. Arbetet mot könsstereotypa
            framställningar och sexualiseringen av det offentliga rummet kräver
            lagstöd. Attityder måste förändras och ansvarstagandet breddas.
            Synen på maskulinitet behöver ifrågasättas och debatteras också
            bland pojkar och flickor.
          </p>
          <head type="h2" xml:id="i-PUhjwRTjZMReMyXpDaCpzp">
            Nationella minoriteter, ursprungsbefolkning
          </head>
          <p xml:id="i-BeHvWEzN7ZPQpSPaXSSnXm">
            Sverige har fem nationella minoriteter. Det är judar, romer,
            samer, sverigefinnar och tornedalingar. Samer är också en ursprungsbefolkning.
            De historiska minoritetsspråken är jiddisch, romani chib, samiska,
            finska och meänkieli. De fem nationella minoriteterna i Sverige
            omfattas alla av den svenska minoritetspolitiken. Avsikten är
            att stärka de nationella minoriteterna och ge det stöd som krävs
            för att deras språk ska hållas levande. Inom huvudområdena ska
            nationella minoriteter ges skydd, och möjligheterna till inflytande
            ska stärkas. Arbetet mot mäns våld mot kvinnor och i nära relationer
            måste då i högre grad utformas så att nationella minoriteter nås
            på sitt språk, och i ökad utsträckning ska egna organisationer
            och institutioner tas till vara i arbetet. Sametinget har t.ex.
            fått i uppdrag att i samråd med företrädare för de nationella
            minoriteterna genomföra en förstudie inför en hemsida för nationella
            minoriteter. Förslag på information om mäns våld mot kvinnor bör
            bli en av följderna. Handlingsplanen för IT-vård ska enligt vår
            mening ta fram information för nationella minoriteter och på språk
            som når större invandrargrupper samt svenskspråkiga. Kvinnofridslinjen,
            som jag välkomnar, bör snarast inkludera den av riksdagen fastslagna
            språkpolitiken för nationella minoriteter i sitt arbete. Kontaktpersoner
            på invandrarspråk finns det tillång till inom ramen för Kvinnofridslinjen.
            Idag finns inte kunskap om hälsosituationen bland nationella minoriteter
            och ursprungsbefolkningen. Cedaw har kritiserat Sverige på området
            nationella minoriteter och ursprungsbefolkning.
          </p>
          <head type="h2" xml:id="i-DbpbL4aqVno1hZURx4nabz">
            Äldre kvinnor
          </head>
          <p xml:id="i-MaATrzCvFKUnMstEi7ADeB">
            Det talas sällan om situationen för de äldre kvinnor som utsätts
            för våld av en nära anhörig. Detta märktes även i den av regeringen
            framlagda handlingsplanen så sent som 2008. Trots att Nationellt
            Råd för Kvinnofrid redan för flera år sedan utgav skriften Han
            var väl inte alltid så snäll Våld mot äldre kvinnor. I skriften
            beskrevs orsakerna till våldet och vilka som utför det. Det kan
            vara mannen eller en son. Familjen kan ha burit på ett våldsmönster
            under flera generationer. Sjukliga förändringar efter t.ex. stroke
            eller demens liksom medicinering kan finnas som bakomliggande
            orsaker. Sjukdom, funktionshinder, hög ålder, ensamhet och en
            osäker ekonomisk situation ökar den äldre kvinnans beroende av
            andra. När beroendet av hjälp för att klara vardagen ökar så ökar
            även risken för våld och övergrepp. Beroendeställning, rädsla
            och skamkänslor hindrar ofta kvinnan från att söka hjälp eller
            våga berätta för anhöriga eller vårdpersonal om sin situation.
          </p>
          <p xml:id="i-5ofNLoEKcYKuSixMZcmvB1">
            Det behövs kompetenshöjande insatser för de personalgrupper som
            möter eller arbetar med äldre. I dialogen med äldreorganisationer
            bör våld mot äldre kvinnor uppmärksammas. Idag ligger fokus huvudsakligen
            på det våld som drabbar utomhus, på gator och torg, inte på våldet
            i den äldre kvinnans bostad.
          </p>
          <head type="h2" xml:id="i-SKgXh949RRuX4auKnsLgH7">
            Hedersförtryck
          </head>
          <p xml:id="i-5dqTTFagvnALvTCXQjs6hz">
            Hedersförtryck mot flickor förekommer i stora delar av världen,
            också i Sverige. Oskuldsmyten och okunskap om att mödomshinnan
            inte finns lever kvar.
          </p>
          <p xml:id="i-7NQNBqFEA8aAtFtf8P4gDj">
            Hedersbegreppet används för att kontrollera och legitimera våld
            mot och i yttersta fall mord på kvinnor. Kvinnans sexualitet är
            inte hennes privata angelägenhet utan bevakas strängt. När en
            flicka bryter mot normerna kan det leda till starka påtryckningar,
            hot, misshandel, tvångsäktenskap, social utstötning och ytterst
            till hedersmord. Mordet kan döljas genom att framställas som självmord.
            Skilsmässa kan vara en annan orsak till hedersförtryck. Länsstyrelsernas
            anslag har minskat alternativ helt uteblivit under mandatperioden
            trots behov och uttalade prioritering. När Integrationsverkets
            arbetsuppgifter överfördes till länsstyrelserna kom behovet av
            utveckling av kompetens och arbetsmetoder vid länsstyrelserna
            i fokus på ytterligare ett sätt.
          </p>
          <p xml:id="i-JPXshkskoyoCLMhNSPVxPA">
            En viktig fråga när det gäller hedersförtryck är kusinäktenskap.
            I nuvarande lagstiftning finns inga hinder för det. Det är inte
            heller önskvärt att återinföra tidigare lagstiftning men åtgärder
            inklusive lagändringar kan ändå övervägas.
          </p>
          <p xml:id="i-XRWzD9KgZBWF6qC8CpNNTi">
            När både kvinnan och mannen samtycker till äktenskap är det en
            angelägenhet mellan de båda parterna. Men när kusinäktenskapet
            har inslag av tvång vidgas frågan till att handla om samhällsansvar.
            Arrangerade äktenskap är ofta tvångsäktenskap och samtidigt ofta
            kusinäktenskap. Men kusinäktenskap definieras olika i olika kulturer.
            En viktig aspekt på kusinäktenskap är den risk som finns för missbildningar
            av barn som föds i dessa äktenskap. Den ekonomiska drivkraften
            hos släkten för att hävda rätten till kusinäktenskap ska inte
            underskattas. Flickor och kvinnor säljs. Det behövs ökade kunskaper
            och mer information om hedersförtryck för att hindra och beivra
            tvångsäktenskap.
          </p>
          <head type="h2" xml:id="i-VjnaaqUqD6eRhVnqqstT1u">
            Skydd av personuppgifter
          </head>
          <p xml:id="i-Dqwu9FvdfUcstDo449ppm2">
            Personuppgifterna har en viktig funktion i det svenska samhället.
            De måste uppges i många olika sammanhang. Men det finns många
            exempel på hur personuppgifterna röjs vilket drabbar kvinnor som
            t.ex. vill bryta kontakten med en man som utsätter henne för hot
            och våld. Lagstiftning om stalkning ska också ses mot bakgrund
            av detta sammanhang.
          </p>
          <p xml:id="i-B3ABB92gR2tr2uc9ZBXAJy">
            Det finns två olika grader av skyddad identitet. Fingerade personuppgifter
            innebär att personen i fråga får helt nya personuppgifter. Den
            vanligaste formen av skyddad identitet innebär att man får en
            sekretessmarkering i folkbokföringsregistret efter ansökan till
            Skatteverket. Kvarskrivning innebär att en persons faktiska bostadsort
            och adress hålls hemlig av myndigheter. Skatteverket fattar beslut
            om kvarskrivning och tar hand om all post som eftersänds till
            den nya adressen. Kravet för att få kvarskrivning är enligt folkbokföringslagen
            att man av särskilda skäl kan antas bli utsatt för brott, förföljelser
            eller allvarliga trakasserier på annat sätt. Kvarskrivning ges
            oftast i kombination med sekretessmarkering. Vi vet inte hur många
            kvinnor som tvingats flytta utomlands då samhället inte kunnat
            ge dem skydd i Sverige.
          </p>
          <p xml:id="i-37Qaf7xQwrnvDALNaEH8ZB">
            För en hotad person kan det vara riskfyllt att medverka vid en
            rättegång. Familjemål är ett exempel och där det kan vara en förföljare
            som startar en process. En process kan även startas med syfte
            att utröna var motparten som har skyddad identitet uppehåller
            sig. En särskild forumregel som möjliggör rättegång och utredning
            av sociala myndigheter på annan ort än den svarandes hemvist skulle
            bidra till att öka rättssäkerheten samtidigt som det ger förutsättningar
            för att tryggheten för den enskilde individen kan upprätthållas.
            Det finns givetvis fall där även den kärande är i behov av forumregler.
            Det är svårt att se att det kan finnas något som hindrar att orter
            med domstolar och med socialnämnder närheten får ett extra ansvar
            för de fall där behov föreligger om forumregler.
          </p>
          <p xml:id="i-4DT9S83oySPdQbSgxgAUiC">
            Särskilda forumregler bör införas för situationer då part eller
            någon annan berörd har skyddade personuppgifter. När det gäller
            verkställighet i familjemål kan särskilda forumregler införas
            i föräldrabalken, FB. Forumregler bör inrättas för såväl domstol
            som socialnämnd. Idag är det svårt för en socialnämnd att göra
            en utredning om vårdnad, boende eller umgänge utan att skyddade
            personuppgifter röjs.
          </p>
          <p xml:id="i-7SphJCxd8VMpQW47y78vBg">
            Erfarenheter från skatteutskottets seminarium om skyddade personuppgifter
            bör följas upp.
          </p>
          <head type="h2" xml:id="i-2ENJUmnjZvpxnhXxcZQ7Y2">
            Samhällsekonomiska konsekvenser
          </head>
          <p xml:id="i-KUE6ikyXGVBhynCbrJJR2G">
            Våld mot kvinnor och flickor är ett problem av enorma proportioner.
            Minst en av tre kvinnor världen över har blivit utsatt för fysiskt,
            sexuellt eller annan typ av våld under sin livstid. Gärningsmannen
            är oftast någon som hon känner eller står i nära relation till.
            Våld mot kvinnor och flickor är det kanske mest utbredda brott
            mot de mänskliga rättigheterna som vi känner till idag. Våldet
            förstör liv, splittrar samhällen och hindrar utveckling.
          </p>
          <p xml:id="i-88vNRKTLFVbLJ7GvzEegj6">
            Statistiken målar en skräckinjagande bild av de sociala och hälsorelaterade
            konsekvenserna av våld mot kvinnor. För kvinnor i åldrarna 15
            till 44 år är våld en vanligt förekommande orsak till dödsfall
            och funktionshinder. I en studie gjord 1994 som baserats på Världsbankens
            statistik över tio utvalda riskfaktorer för kvinnor i denna åldersgrupp
            är våldtäkt och våld i hemmet en större riskfaktor än cancer,
            trafikolyckor, krig och malaria. Flera studier har visat en ökad
            koppling mellan våld mot kvinnor och hiv/aids. Kvinnor som har
            blivit utsatta för våld löper en större risk att smittas av hiv:
            en undersökning bland 1366 sydafrikanska kvinnor visade att kvinnor
            som blev slagna av sin partner löpte 48 procent större risk att
            bli smittade med hiv än de kvinnor som levde i våldsfria relationer.
          </p>
          <p xml:id="i-Q23dJBQmpHN4sCLU2R9erN">
            Enbart i Sverige uppskattas de samhällsekonomiska kostnaderna
            för våld mot kvinnor vara mellan 2,7 miljarder och 3,3 miljarder
            kronor per år enligt en rapport som Socialstyrelsen tagit fram
            år 2006. Studien beräknar inte faktorer som psykiatrisk vård,
            tandvård eller barnens skador etc. Om man räknar med dessa kostnader
            ökar beloppet avsevärt. Våld mot kvinnor bidrar till fattigdomen
            bland individer, familjer och samhällen samt minskar den ekonomiska
            utvecklingen i varje nation.
          </p>
        </div>
        <div type="motSignatures">
          <list>
            <item xml:id="i-SoxYSWnYhHsib5ifrLKiih" who="i-8Nio1rUw3hSjL6pvCGw22Y">
              Carina Hägg (s)
            </item>
          </list>
        </div>
      </div>
    </body>
  </text>
</TEI>
