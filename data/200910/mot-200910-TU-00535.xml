<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-TU-00535">
  <teiHeader>
    <fileDesc>
      <titleStmt>
        <title>Trafik och jämställdhet</title>
        <author corresp="i-KnfRfemwD98TyCA1A8KCeX">av Peter Pedersen m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Trafik och jämställdhet</title>
          <idno type="rdwebb">GX02T535</idno>
          <rs type="number">T535</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/GX02T535/text</ref>
          <ref type="dokument_url_html">http://data.riksdagen.se/dokument/GX02T535</ref>
          <ref type="dokumentstatus_url_xml">http://data.riksdagen.se/dokumentstatus/GX02T535</ref>
          <ref type="doc">http://data.riksdagen.se/fil/4E0E61A9-24B2-4FE1-A750-05C2F3A8E612</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-KnfRfemwD98TyCA1A8KCeX</idno>
            <name>Peter Pedersen</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-X3XNe2FCej7PACoqntWqQu" type="signed"/>
        <correspContext corresp="i-X3XNe2FCej7PACoqntWqQu">
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-KnfRfemwD98TyCA1A8KCeX"/>
        </correspContext>
        <correspAction xml:id="i-YaHpsVxPvNYZoX1yc9zeA5" type="transfer">
          <date when="2009-10-06"/>
        </correspAction>
        <correspAction xml:id="i-TtMwA8gaBcvxBFXxdjZdfP" type="submission">
          <date when="2009-10-06"/>
        </correspAction>
        <correspAction xml:id="i-UzHUvT8HaqBBACzSNrVfS6" type="numbering">
          <date when="2009-10-08"/>
        </correspAction>
        <correspAction xml:id="i-X61AUyQ2DPJixYQEN8zz4Q" type="assigned"/>
        <correspContext corresp="i-X61AUyQ2DPJixYQEN8zz4Q">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Ap3KRftf2YXMo6KhNR8npw" type="motBody">
        <div xml:id="i-GGaMZtgAUJntvpMbDuJumC" type="TOC">
          <head xml:id="i-ChB21eAs68gBoyaSiJyHDr">
            1 Innehållsförteckning
          </head>
          <list xml:id="i-oM1o6sPWgJiiYR6XY13SH">
            <item xml:id="i-LdiDgEFF1FjKn2w3A1eK8q">
              2 Förslag till riksdagsbeslut 2
            </item>
            <item xml:id="i-WBmXMsnbwKLEUp4Xfvipxw">
              3 Inledning och utgångspunkter 4
            </item>
            <item xml:id="i-BA4oitGBPGKQrm2bWaF7Xu">
              3.1 Regeringen har försämrat jämställdhetsmålet 4
            </item>
            <item xml:id="i-XwQNHQCJqpwffp2UCjGSxk">
              3.2 Jämställdhet som en del av trafikpolitiken 5
            </item>
            <item xml:id="i-DWc962ZUqnpN4kTD6nMPpR">
              3.3 Denna motion är en av tre motioner 5
            </item>
            <item xml:id="i-NQZGRyhTotzAnakEk2uU9s">
              4 Läget idag 6
            </item>
            <item xml:id="i-BZKp1uLMgnxtF8mN4qRNDL">
              4.1 En jämställd infrastruktur 6
            </item>
            <item xml:id="i-4SKC2PqjNnVdxn4kPjQRMq">
              4.2 Jämställda skatter påverkar kvinnor och män i trafiken 6
            </item>
            <item xml:id="i-ETJWSGCa7cmMQv3LsAiuBJ">
              4.3 Statistik om kvinnors och mäns trafikbeteende 7
            </item>
            <item xml:id="i-PNeKV8sXgrD3FNjys6tCB2">
              4.4 Jämställdhet på kort och lång sikt 8
            </item>
            <item xml:id="i-4aS5jZX1VFMN2nMSVLD9U6">
              5 Konkreta jämställdhetsförslag 8
            </item>
            <item xml:id="i-MxJhUSmLwefgbA7njoB98M">
              5.1 Representation 8
            </item>
            <item xml:id="i-NtbjnXQ1Aujjx985nSakwX">
              5.2 Transporthierarki 9
            </item>
            <item xml:id="i-EWmyzVv4ksKxWhpDNVmJR2">
              5.3 Ändra den samhällsekonomiska kalkylen 10
            </item>
            <item xml:id="i-YNByfqCk7oHwGP2G1Dbj57">
              5.4 Regionförstoring 11
            </item>
            <item xml:id="i-9BVFYkQMY3wrzdKncqt1pN">
              5.5 Samhällsplanering 12
            </item>
            <item xml:id="i-SHxcCnAYWD4hbUab3hrRH8">
              5.6 Cykel 14
            </item>
            <item xml:id="i-7deZxukpqwfWpaMxkER4S7">
              5.7 Lokal och regional kollektivtrafik 18
            </item>
            <item xml:id="i-8zKgJYyHpxVn9uhVD7cL24">
              5.7.1 Förslag inom kollektivtrafiken som kan leda till ökad jämställdhet
              20
            </item>
            <item xml:id="i-TjcpD62196gyUKtfGuCpVm">
              5.8 Järnvägstrafiken 22
            </item>
            <item xml:id="i-HcD4KZrPxBaKQDAxd6hYBW">
              5.8.1 Förslag inom järnvägstrafiken som kan leda till ökad jämställdhet
              23
            </item>
            <item xml:id="i-RQrHjsC3CprWYP7daNoo2y">
              5.9 Sjöfarten 26
            </item>
            <item xml:id="i-QscMMMMqU4E5BDD5RzzbbV">
              5.10 Vägtrafiken 26
            </item>
            <item xml:id="i-Y3tG6mkS9GuFjrijopqg17">
              5.10.1 Förslag inom vägtrafiken som kan leda till ökad jämställdhet
              27
            </item>
            <item xml:id="i-6dTZBN3D6jHPcxjXtHqwst">
              5.11 Flygtrafiken 30
            </item>
            <item xml:id="i-JXWxd82zXNpwHTHYRCmUgJ">
              5.11.1 Förslag inom flygtrafiken som kan leda till ökad jämställdhet
              30
            </item>
            <item xml:id="i-21SwrKxrWyMuQLpizNswYu">
              5.12 Trafiksäkerhet 32
            </item>
          </list>
        </div>
        <div xml:id="i-Gpx7Ba96DT37jsmHTWxxzH" type="motProposal" subtype="förslag">
          <head xml:id="i-LC6SnCiF2kYPLPypzAoQSa">
            2 Förslag till riksdagsbeslut
          </head>
          <list xml:id="i-XhvHfMRigRXiiYTmbQcBi8" style="ol">
            <item xml:id="i-RtPKw6tk2mE4GjRR1A7sgZ">
              Riksdagen tillkännager för regeringen som sin mening vad som
              anförs i motionen om att betona vikten av att jämställdhet kvarstår
              som ett separat mål i de transportpolitiska målen.
            </item>
            <item xml:id="i-6Jms3BpEVBgPqjpsz58zBx">
              Riksdagen tillkännager för regeringen som sin mening vad som
              anförs i motionen om att inget kön i trafikverkens ledningsgrupper
              ska ha en representation som understiger 40 % senast 2010.
            </item>
            <item xml:id="i-EfwSfCC2yJzfjbDqSCbRj8">
              Riksdagen tillkännager för regeringen som sin mening vad som
              anförs i motionen om att det bör införas en transporthierarki
              som tydligt anger vilka transportslag som ska prioriteras för
              att de övergripande miljö- och trafikmålen ska nås.
            </item>
            <item xml:id="i-5b5D2AEZCzxm96xo9dKu58">
              Riksdagen tillkännager för regeringen som sin mening vad som
              anförs i motionen om att regeringen mer omfattande bör utreda
              hur den samhällsekonomiska kalkylmodellen kan ändras så att den
              dels tar hänsyn till miljöeffekter på ett bättre sätt, dels innefattar
              en värdering som inte missgynnar kvinnor.
            </item>
            <item xml:id="i-RNZ4y4bWVWt9aRcfuhbpjG">
              Riksdagen tillkännager för regeringen som sin mening vad som
              anförs i motionen om att regeringen i regleringsbrev till trafikverken
              bör påpeka att jämställdhetsperspektivet alltid ska analyseras
              och bevakas i planering och investeringar som leder till en regionförstoring.
            </item>
            <item xml:id="i-2mgP3WqYmKusCpM18EBvXG">
              Riksdagen tillkännager för regeringen som sin mening vad som
              anförs i motionen om att kommunerna ska kunna ställa krav på att
              det upprättas transportplaner i samband med detaljplaneringen.
              1
            </item>
            <item xml:id="i-KorQZ1gNmvfcgpDAUdHBPJ">
              Riksdagen tillkännager för regeringen som sin mening vad som
              anförs i motionen om att det i plan- och bygglagen (PBL) bör införas
              särskilda bestämmelser rörande detaljhandelsanläggningar i externa
              lägen. 1
            </item>
            <item xml:id="i-FC1FVPzJmLRXz4SoP2K9vP">
              Riksdagen tillkännager för regeringen som sin mening vad som
              anförs i motionen om att det i avvaktan på lagändring omgående
              bör införas ett moratorium mot externa köpcentrum. 1
            </item>
            <item xml:id="i-DeMhuiWmzmmQyDJQW6apGf">
              Riksdagen tillkännager för regeringen som sin mening vad som
              anförs i motionen om att ansvaret för järnvägsstationerna bör
              överföras till Banverket.
            </item>
            <item xml:id="i-6cfzAweQqMqvgy7v3MQkrE">
              Riksdagen tillkännager för regeringen som sin mening vad som
              anförs i motionen om att regeringen bör avsätta medel till riktade
              satsningar på kollektivtrafik som kan användas till BRT-bussar,
              handikappanpassning och förbättrade miljöer vid stationerna.
            </item>
            <item xml:id="i-2Vj1rC9MpBaCFTo9XhyixU">
              Riksdagen tillkännager för regeringen som sin mening vad som
              anförs i motionen om att öka jämställdheten med utökad cykeltrafik.
            </item>
            <item xml:id="i-TjeTquvNhHopZdwy2t4jQm">
              Riksdagen tillkännager för regeringen som sin mening vad som
              anförs i motionen om att öka jämställdheten med utökad kollektivtrafik.
            </item>
            <item xml:id="i-7v78qEpN8ovRTJb7AZbkmk">
              Riksdagen tillkännager för regeringen som sin mening vad som
              anförs i motionen om att öka jämställdheten med utökad järnvägstrafik.
            </item>
            <item xml:id="i-2c2qPQn7XYubT2UBoXp7xR">
              Riksdagen tillkännager för regeringen som sin mening vad som
              anförs i motionen om att regeringen i regleringsbrev till Sjöfartsverket
              kraftigt bör tydliggöra vikten av att jämställdhetsarbetet prioriteras
              högre.
            </item>
            <item xml:id="i-RLzMPendhWM1NTBEyAJ1Ci">
              Riksdagen tillkännager för regeringen som sin mening vad som
              anförs i motionen om att öka jämställdheten med förslag inom vägtrafiken.
            </item>
            <item xml:id="i-AUC8smkYNmU8vX8Q8z7Y6Y">
              Riksdagen tillkännager för regeringen som sin mening vad som
              anförs i motionen om att öka jämställdheten med förslag inom flygtrafiken.
            </item>
            <item xml:id="i-XrDG99HvyTTXW4byRn2Hb6">
              Riksdagen tillkännager för regeringen som sin mening vad som
              anförs i motionen om jämställdhet och trafiksäkerhet.
            </item>
          </list>
          <p xml:id="i-Hf7XCVrNTH3XVJyAFP5PvJ">
            1 Yrkandena 68 hänvisade till CU.
          </p>
        </div>
        <div xml:id="i-BdbLgL4adRKfSbrSWB7gAu" type="motContent">
          <head xml:id="i-VBj4bJuSKXEiyATDbkmuAc" type="h1">
            3 Inledning och utgångspunkter
          </head>
          <p xml:id="i-TxrvxDtS1298CGAVtXgBP5">
            Kvinnors och mäns resmönster är olika, och därmed också behoven.
            Likaså skiljer sig möjligheterna att utnyttja det befintliga transportsystemet.
            Det är en stor dominans av män i hela transportbranschen från
            generaldirektörsposterna, intresse- och branschorganisationerna
            till trafikhuvudmännen. När man gör investeringar i infrastruktur
            sker det efter ekonomiska analyser av det som är mest samhällsekonomiskt
            lönsamt. Men dessa värderingar av vad som är lönsamt utgår utifrån
            mäns intresse. Regionförstoringen hyllas av många, eftersom det
            sägs skapa fler valmöjligheter för kvinnor och män att välja arbetsplats.
            Men det finns även en oro för hur regionförstoringen påverkar
            jämställdheten med tanke på vem det är som reser.
          </p>
          <p xml:id="i-4aWLaDK7a4R1geUmgWhXoi">
            Det är mot bakgrund av ovanstående som det är viktigt att det
            finns en målstyrning inom trafiken som relaterar till kön. Ändringar
            av dagens målstruktur får inte leda till att könsskillnader döljs
            eller blandas med andra viktiga mål.
          </p>
          <head xml:id="i-TkYGXwL56y8pFwceQKBLQx" type="h2">
            3.1 Regeringen har försämrat jämställdhetsmålet
          </head>
          <p xml:id="i-XcfBJsmrER9jtkZ6dR44M1">
            År 2001 beslutade riksdagen att transportpolitiken skulle kompletteras
            med ett sjätte delmål:
          </p>
          <p xml:id="i-3V11AETLTXXGNUEQHo3VpD">
            Målet ska vara ett jämställt transportsystem, där transportsystemet
            är utformat så att det svarar mot både kvinnors och mäns transportbehov.
            Kvinnor och män ska ges samma möjligheter att påverka transportsystemets
            tillkomst, utformning och förvaltning och deras värderingar ska
            tillmätas samma vikt.
          </p>
          <p xml:id="i-FTJUbs3jtUJRfD4bA21Pef">
            Riksdagens beslut att skapa ett jämlikt transportsystem löste
            inga problem i sig självt. Däremot gav det förutsättningar att
            ändra politiken.
          </p>
          <p xml:id="i-BfDPmvRPt4WtoUYiBQzcrW">
            Den borgerliga regeringen har fått med sig en majoritet i riksdagen
            på att avskaffa jämställdhetsmålet och istället skapat ett nytt
            mål där jämställdhet är en del i fördelning mellan människor.
            Det är bra att det på ett tydligare sätt förs in fördelningsmål
            inom transportsektorn, men inte genom att blanda ihop könsskillnader
            med jämlikhetsskillnader. Det finns framförallt en avgörande skillnad.
            När det gäller barn, landsbygdsbor, personer med funktionsnedsättning
            handlar det om minoriteter vars intresse och behov måste beaktas
            av transportsektorn. Men när det handlar om att tillse att kvinnors
            rättigheter och behov ges samma möjligheter som mäns, så är det
            inte för att stärka en minoritet (kvinnor är det facto fler i
            antal än män). Det är för att komma åt en könsmaktsordning där
            kvinnor konsekvent underordnas, trots att kvinnor är i majoritet.
          </p>
          <p xml:id="i-XMLowhgUyUeuxXHN32r3Wr">
            Därför måste det även i framtiden finnas ett specifikt mål/villkor
            för jämställdhet, även om det naturligtvis också ska finnas olika
            mål för jämlikhetssträvan. Men man får inte blanda ihop jämställdhet
            med jämlikhet. När SIKA genom Trivector lät utvärdera olika aktörers
            syn på de reviderade transportpolitiska målen som SIKA arbetat
            fram framfördes märkliga synpunkter. I Testkörning av reviderade
            transportpolitiska mål finns synpunkter redovisade som inkommit
            till SIKA om varför det är bra att ändra dagens jämställdhetsmål
            och göra om det till ett mål för jämställdhet och fördelning.
            På s. 14 står det:
          </p>
          <p xml:id="i-JbXNiSf1kwwYrfwgpE7k1H">
            Villkoret jämställdhet och fördelning Aktörerna ansåg att det
            var bra att bredda begreppet jämställdhet till jämställdhet och
            fördelning för att gälla alla olika grupper i samhället. Jämställdhet
            självt har en tendens att bara handla om jämställdhet mellan könen.
          </p>
          <p xml:id="i-LDU8BXcvt4Gkxvh6Yxr4Yv">
            Egentligen är kanske kommentarer överflödiga, men det blir nästan
            tragikomiskt när många aktörer anser att jämställdhet har en tendens
            att handla om jämställdhet mellan könen. Ja, just det! Det är
            liksom meningen med att ha ett jämställdhetsmål. Om man pratar
            om jämlikhet mellan könen så är definitionen följande: jämställdhet.
            Jämlikhet i andra sammanhang än kön är något helt annat än jämställdhet.
          </p>
          <p xml:id="i-QgqStAG76CiCoPYShsQjua">
            Det är hög tid för kvinnor att få lika stor makt i trafiken som
            män.
          </p>
          <head xml:id="i-5bTW6YpVTwn3TctHwXZiVB" type="h2">
            3.2 Jämställdhet som en del av trafikpolitiken
          </head>
          <p xml:id="i-3fM5PBtzvn31sF3hLPFoFT">
            Arbetet måste inriktas på systemförändrande åtgärder som både
            förändrar sektorn och bidrar till förändring av samhället i stort.
            Men vi måste även arbeta för att kvinnor i sin vardag får en bättre
            transportsituation, även om situationen i grunden delvis beror
            på en könsmaktsstruktur. Det är uppenbart att kvinnor i dag har
            behov eller önskemål om mer och bättre fungerande kollektivtrafik,
            fler gång- och cykelvägar, kortare avstånd, större miljö- och
            säkerhetshänsyn och rättvisa skattesystem. I det arbetet ska vi
            vara vaksamma så att åtgärderna inte bidrar till att befästa rådande
            könsskillnader.
          </p>
          <p xml:id="i-Dge1yatj5B5vXcw3fbriu7">
            För att ta vara på kvinnors behov måste nedläggning av kollektivtrafik
            stoppas och vändas till en utveckling med förbättrad och utbyggd
            trafik. Kommuner och landsting måste ge kollektivtrafiken högre
            prioritet och staten ska ta ett större ansvar. Vid all planering
            och utformning av transportsystemet i framtiden måste kvinnors
            behov i högre grad än hittills uppmärksammas och vara styrande.
          </p>
          <p xml:id="i-YVWTQu7tZQZwfbL4rgX9o7">
            Regeringen har försvagat jämställdhetsarbetet i transportpolitiken.
            För det första genom att det inte längre finns ett separat mål
            som handlar om jämställdhet. För det andra eftersom det nu saknas
            en målsättning att kvinnor och män ska ha samma möjlighet att
            påverka transportsystemet. Vi vill betona vikten av att jämställdhet
            kvarstår som ett separat mål i de transportpolitiska målen. Detta
            bör ges regeringen till känna.
          </p>
          <head xml:id="i-9o4bdF2oN7uCVU6SLW8Mgn" type="h2">
            3.3 Denna motion är en av tre motioner
          </head>
          <p xml:id="i-6Ysbyu75fG6M93StE2LUJG">
            Samtidigt som denna motion lämnas in till riksdagen, lämnas även
            två andra motioner in och som har beröringspunkter med denna.
            Denna motion ska därför ses tillsammans med de andra två, vilka
            handlar om dels Trafik och miljö (2009/10:T426), dels Trafik och
            social hållbarhet (2009/10:T534). Genom att läsa alla tre motionerna
            får man en god bild av Vänsterpartiets politik i trafikfrågor.
            En del förslag överlappar varandra, men det är även så att någon
            av motionerna har en mer grundläggande text i något ämne. Om det
            uppfattas som om t.ex. miljöperspektivet saknas i motionen Trafik
            och jämställdhet så är det antagligen korrekt, eftersom du hittar
            det mesta av miljöperspektivet i motionen Trafik och miljö .
          </p>
          <head xml:id="i-VzXZMHLfV5wCn7sxJv1ntr" type="h1">
            4 Läget idag
          </head>
          <p xml:id="i-S8ioDL5svfVLL5vH4fXNTM">
            I snart ett århundrade har mäns behov och värderingar format
            det transportsystem som råder. Kvinnors behov är underordnade
            eftersom transportsystemet är byggt för män. Kvinnors och mäns
            resmönster skiljer sig väsentligt från varandra. Likaså skiljer
            sig möjligheterna att utnyttja det befintliga systemet. Kvinnor
            har i allmänhet lägre inkomst och andra arbetsförhållanden. Kvinnor
            tar även ett större ansvar i hemmet. Deras resor är oftare kombinerade
            arbets-, service- och inköpsresor. Detta innebär att kvinnors
            resor är kortare och mer sammansatta. En typisk resa för en kvinna
            en vardag kan vara hemmetförskolanjobbetförskolanaffärenhemmet.
            Resorna sker oftast med kollektivtrafik eller till fots eller
            med cykel. Allt detta skapar en situation där kvinnors behov och
            önskningar skiljer sig från männens som oftare använder bil, flyger
            mer och har direktare resor. En typisk resa för en man skulle
            kunna var hemmetarbetethemmet.
          </p>
          <head xml:id="i-BDuaWTNDZsQC9sYNJNe5Pm" type="h2">
            4.1 En jämställd infrastruktur
          </head>
          <p xml:id="i-BTr5aGwcZLfLkrARypE5uB">
            Den svenska transportapparaten har länge varit fokuserad på att
            underlätta för bilismen. Ofantliga summor har investerats i infrastruktur
            som i första hand underlättar för bilkörning. Nu hotas även driften
            av kollektivtrafiken med ännu större privatisering än tidigare.
            Stora förändringar i utbud och pris är att vänta, förändringar
            som kommer att drabba kvinnor i första hand. Kvinnor rör sig mer
            i närsamhället och de använder kollektiva färdmedel i högre utsträckning
            än män.
          </p>
          <p xml:id="i-YGYUYb7iK5M9kyk7xbA3BG">
            Likaså missgynnas kvinnor av utvecklingen inom stadsplaneringen.
            Allt fler butiker och serviceinrättningar flyttar allt längre
            från hemmen till städernas utkanter. Med ökat avstånd följer också
            sämre tillgänglighet, framför allt med kollektiva färdmedel som
            ju kvinnor använder mest.
          </p>
          <head xml:id="i-NE7FnaGDZ5PA3y9VVgsRBn" type="h2">
            4.2 Jämställda skatter påverkar kvinnor och män i trafiken
          </head>
          <p xml:id="i-kScUu9peemYyNsuKc7XV8">
            Skattesystemet kan användas för att öka jämställdheten. Bensinskatten
            är t.ex. en omfördelning från män till kvinnor, eftersom det är
            män som i större utsträckning är användare och ägare av bilar.
            Oavsett inkomstläge, ärende och resväg åker männen oftare med
            bil. Den dagliga körsträckan för män är 44 km och för kvinnor
            21 km.
          </p>
          <p xml:id="i-R5d4BmVNpN5XCtTevM6a2S">
            Trängselskatten är inte bara en åtgärd för att minska trängseln
            och bidra till bättre miljö. Skatten är även ett radikalt omfördelningssystem
            inom trafiken. Trängselskatt kombinerat med en utbyggd kollektivtrafik
            gynnar enligt fördelningsanalyser låginkomsttagare, studenter,
            barn och ungdomar, äldre och kollektivtrafikresenärer. Utifrån
            ett könsperspektiv är det kvinnors resande som stärks och därmed
            bidrar trängselskatten till att trafiksektorn blir mer jämställd.
          </p>
          <head xml:id="i-CBhb9Put8yVU8Rpssre1MM" type="h2">
            4.3 Statistik om kvinnors och mäns trafikbeteende
          </head>
          <p xml:id="i-TLRxw83vAQTEMDPmnLgypx">
            Det finns tydliga skillnader mellan mäns och kvinnors resande.
          </p>
          <head xml:id="i-GE1tDD8kEKP6NKQ9JSsaGE" type="h1">
            Andel huvudresor efter färdsätt i procent och i förhållande könets
            totala resande
          </head>
          <table xml:id="i-7GyswWPyCoz8BkAa4n9SXm">
            <row xml:id="i-56j9Mc4fxfUUbDqUreMnK1">
              <cell>
                Bil (förare)
              </cell>
              <cell>
                Bil (ej förare)
              </cell>
              <cell>
                Lokal kollektivtrafik
              </cell>
              <cell>
                Tåg
              </cell>
              <cell>
                Flyg
              </cell>
              <cell>
                Gång och cykel
              </cell>
            </row>
            <row xml:id="i-HLQBKo6goiCAQSnf6M7sfo">
              <cell>
                Kvinnor
              </cell>
              <cell>
                30,3
              </cell>
              <cell>
                17,8
              </cell>
              <cell>
                10,8
              </cell>
              <cell>
                2,5
              </cell>
              <cell>
                0,2
              </cell>
              <cell>
                36,0
              </cell>
            </row>
            <row xml:id="i-8ykkVY5MkZ5KTirvNTWwWn">
              <cell>
                Män
              </cell>
              <cell>
                46,9
              </cell>
              <cell>
                10,2
              </cell>
              <cell>
                7,7
              </cell>
              <cell>
                1,9
              </cell>
              <cell>
                0,3
              </cell>
              <cell>
                29,5
              </cell>
            </row>
          </table>
          <p xml:id="i-MGdFTLfdNJ1FQmSk1ecFnn">
            Källa: SIKA, Den nationella resvaneundersökningen 20052006, korrigerad
            den 24 sept. 2007.
          </p>
          <p xml:id="i-Lb7c4BuzAiuHCDVgmHU2Qx">
            Observera att summan av andelarna i tabellen ej uppgår till 100
            procent eftersom de som ej vet eller använt annat färdsätt inte
            redovisas här ovan.
          </p>
          <p xml:id="i-Sh6sq8JdVrTdUYpNG9sGNi">
            Män är i huvudsak de som kör bil, medan kvinnor oftare är medpassagerare
            i bil. Totalt av alla resor så åker män bil i 57 % av fallen och
            kvinnor i 51 %. Kvinnor färdas med lokal kollektivtrafik i form
            av buss, spårvagn och tunnelbana ca 35 % mer än vad män gör. Även
            tåg har fler kvinnor som resande (ca 31 % fler kvinnor än män).
            När det gäller gång och cykel är det kvinnor som dominerar och
            då är det framförallt gående som kvinnor gör i mycket högre grad
            än män (32 % fler). Cykelresor är nästan helt lika mellan kvinnor
            och män, dock med lite övervikt till männen.
          </p>
          <head xml:id="i-3tg6kpfMtZ6YZybZNuthAV" type="h1">
            Tabell över några nyckeluppgifter i skillnaden mellan kvinnor
            och män i trafiken
          </head>
          <table xml:id="i-9k5ENXigjLPUWkR8eM7yK2">
            <row xml:id="i-ENsQMTGbjnQuMd9bmHmHbn">
              <cell>
                Kvinnor
              </cell>
              <cell>
                Män
              </cell>
            </row>
            <row xml:id="i-NEHTzw59v8ZMEWyvjg1oHR">
              <cell>
                Medelreslängd i km per dag
              </cell>
              <cell>
                34
              </cell>
              <cell>
                45
              </cell>
            </row>
            <row xml:id="i-BAx984LaxKRdDW4HoebNcS">
              <cell>
                Medelrestid i minuter per dag
              </cell>
              <cell>
                69
              </cell>
              <cell>
                72
              </cell>
            </row>
            <row xml:id="i-C2mBmhV8pHrRtq7TXhsenv">
              <cell>
                Andel arbets-, skol- och tjänsteresor (i %)
              </cell>
              <cell>
                28,0
              </cell>
              <cell>
                34,4
              </cell>
            </row>
            <row xml:id="i-SZLCaaWAmqaiq3BfqexX5o">
              <cell>
                Andel resor för service och inköp
              </cell>
              <cell>
                34,2
              </cell>
              <cell>
                27,9
              </cell>
            </row>
          </table>
          <p xml:id="i-2HxQQFEGqQELj7QxAB3goo">
            Källa: SIKA, Den nationella resvaneundersökningen 20052006, korrigerad
            den 24 sept. 2007.
          </p>
          <p xml:id="i-X26mCJiewULh2vFEnebtFt">
            Studerar man tabellen här ovan är det lätt att se skillnader
            mellan kvinnor och män även när det gäller annat än färdmedel.
            Män reser längre än kvinnor och har lite längre restid. Män har
            fler arbets- och tjänsteresor än kvinnor, medan kvinnor gör fler
            resor för service och inköp.
          </p>
          <p xml:id="i-3Y9iqsCBpdPQvkuJ2wvnPm">
            Ännu mer slående blir könsskillnaderna om resenärerna delas in
            efter åldersgrupper. Tre av fyra kvinnor i åldern 1834 år gör
            barnrelaterade resor i samband med att de reser till eller ifrån
            arbetet. Med andra ord: hämtar och lämnar barn på förskola/skolbarnsomsorgen.
            För män i åldern 1834 år är motsvarande siffra bara en av fyra.
          </p>
          <p xml:id="i-Lt2WM4qgyYqDa5s2phB52y">
            Det finns även ett tydligt samband mellan årsinkomst, kön och
            total reslängd i km. Ju högre inkomst, desto längre reslängd.
            Detta samband gäller för både kvinnor och män, men skillnaden
            mellan könen blir samtidigt större vid höga inkomster än vid låga.
            Så även om rika kvinnor färdas längre än fattiga kvinnor, färdas
            rika män i ännu högre grad längre än fattiga män.
          </p>
          <head xml:id="i-AVfcWu59WzvFCnivRDFXtP" type="h2">
            4.4 Jämställdhet på kort och lång sikt
          </head>
          <p xml:id="i-5Rk2pcsJ7rA96yoqmRV1VG">
            Arbetet med att få en jämställd trafik måste inriktas på systemförändrande
            åtgärder som både förändrar sektorn och bidrar till förändring
            av samhället i stort. Men vi måste även arbeta för att kvinnor
            i sin vardag får en bättre transportsituation, även om situationen
            i grunden delvis beror på en könsmaktsstruktur. Det är uppenbart
            att kvinnor i dag har behov och önskemål om mer och bättre fungerande
            kollektivtrafik, fler gång- och cykelvägar, kortare avstånd, större
            miljö- och säkerhetshänsyn och rättvisa skattesystem. I det arbetet
            ska vi vara vaksamma så att åtgärderna inte bidrar till att befästa
            rådande könsskillnader.
          </p>
          <p xml:id="i-4i9x9StSC42TvThUo1WHLQ">
            Det råder dock ingen tvekan om att det på kort sikt är viktigt
            att stärka jämställdheten genom att satsa på kollektivtrafiken.
            Kollektivtrafiken är här en central del i att stärka kvinnors
            vardagssituation och möjlighet att förflytta sig.
          </p>
          <head xml:id="i-JjFrgzWj9xQxtKFFxMN5Qz" type="h1">
            5 Konkreta jämställdhetsförslag
          </head>
          <head xml:id="i-Bbu244Pnb3uG2SAZjvEBXB" type="h2">
            5.1 Representation
          </head>
          <p xml:id="i-NrodMuj9a1zoqkTcdiFLHp">
            Transportsystemets utformning beror i hög grad på vilka behov
            och värderingar som innehas av de personer som arbetar och beslutar
            inom sektorn, i synnerhet hos dem som innehar ledande befattningar.
            De undersökningar som gjorts visar på en stor dominans av män
            i hela transportbranschen. Att kvinnor sitter på de högsta befattningarna
            inom den politiska ledningen är naturligtvis ett stort politiskt
            framsteg. Men betydelsen av detta begränsas av att resten av ledningsfunktionerna
            i sektorn till över 90 procent domineras av män. Det är män som
            påverkar, planerar och fattar beslut. Dessutom kan den politiska
            ledningen snabbt bytas ut medan området för den manliga dominansen
            har visat stor beständighet och tröghet mot förändringar. Även
            om män försöker tillgodose de krav som ställs av kvinnor kan systemet
            aldrig till fullo utformas efter kvinnors behov så länge som kvinnor
            inte har samma inflytande i besluts- och påverkansprocesserna.
          </p>
          <p xml:id="i-45cxHwXShuTTRjfPpXdanM">
            För att kvinnor ska få lika stor makt över transportsystemets
            utformning och förändring som män, behöver det finnas kvinnor
            på lika många ledande poster som män. Företag och organisationer
            måste medvetet arbeta för att få in kvinnor i ledande funktioner.
            En viktig del i detta är att branschen själv måste bli medveten
            om att den har svårt att tillgodose kvinnors behov så länge kvinnor
            inte har samma representation i ledningen som männen. Den låga
            kvinnorepresentationen är pinsam för branschen. Sektorn omsätter
            många miljarder kronor per år och har ett avgörande inflytande
            över hur samhället organiseras, planeras och gestaltar sig.
          </p>
          <p xml:id="i-H6wfXJxe1qnoJp9PNvB7Dz">
            Även om jämställdhet inte kan uppnås genom enbart lika representation
            av könen, är detta en viktig grundförutsättning. Med anledning
            av ovanstående fanns i propositionen Moderna transporter (2005/06:160)
            krav på att inget kön i trafikverkens ledningsgrupper ska ha en
            representation som understiger 40 procent senast 2010. Det bör
            ges regeringen till känna.
          </p>
          <head xml:id="i-EwMx3TXDehJT8p1kGgJUEg" type="h2">
            5.2 Transporthierarki
          </head>
          <p xml:id="i-7JRqdE1H17fdF3Khpu6tQH">
            Det övergripande målet för Sveriges transportpolitik är enligt
            ett riksdagsbeslut, att säkerställa en samhällsekonomiskt effektiv
            och långsiktigt hållbar transportförsörjning för medborgarna och
            näringslivet i hela landet. För att uppnå detta måste dels transportbehovet
            minska eller åtminstone inte öka, dels måste samhällets subventioner
            och stöd inriktas tydligt mot de mest hållbara transportmedlen,
            mot vissa socioekonomiska grupper och gynna både kvinnor och män.
            Ett minskat behov av transporter behöver dock inte betyda minskad
            kommunikation, eftersom samhällsplanering och IT kan bidra till
            ökad kommunikationsnivå samtidigt som det fysiska transportbehovet
            med fordon minskar. Det är ökad tillgänglighet, inte ökad rörligthet,
            som är det väsentligaste.
          </p>
          <p xml:id="i-LV7cWsfYZtNjn2spGG9yJ8">
            Normalt är trafiken en mansdominerad värld, där män i mycket
            större utsträckning använder sig av bil än vad kvinnor gör. Att
            kvinnors och mäns transportbehov ska vägas lika, att könen ska
            ha samma möjligheter och att deras värderingar ska vägas lika
            tungt är ännu ej något som kan anses vara det rådande.
          </p>
          <p xml:id="i-TiJAn4swv1EedQfSv5N3Lj">
            Trots fina skrivningar om ett hållbart transportsystem fortsätter
            mäns privatbilism att öka. Varför är det så? Jo, kostnaden för
            ett transportslags påverkan på samhället avspeglas fortfarande
            i priset för att använda olika transportslag. Kostnadsbalansen
            måste därför förändras så att hållbara transportmedel blir billigare
            medan mindre hållbara transportmedel blir dyrare. Samtidigt måste
            det skapas ordentliga alternativ så att det kollektiva resandet
            underlättas, prioriteras och värdesätts.
          </p>
          <p xml:id="i-Eoog4JVat2o6YDnBX1uvM7">
            Vi anser att cykel- och kollektivtrafiken måste få en större
            andel av dagens och morgondagens resande om miljö och jämställdhetsmål
            ska kunna nås. Men det krävs även från början en bättre samhällsplanering
            och ett större användande av digitala tjänster. En transporthierarki
            bör antas som klart och tydligt anger vilka transportmedel som
            ska prioriteras för att det övergripande målet ska nås.
          </p>
          <p xml:id="i-XMBoVqNQBwX3uR6ksEvMAV">
            Transporthierarkin ska genomsyra alla beslut som rör kommunikationer.
            Grunden för en sådan hierarki är att de olika transportslagens
            hållbarhet och förmåga ska leda mot det övergripande målet om
            social och ekologisk hållbarhet. Men vad betyder en transporthierarki
            i praktiken? Jo, vid behov av kommunikation måste man först ställa
            sig frågan om det är nödvändigt att överhuvudtaget fysiskt förflytta
            sig. För att minska behovet av förflyttningar krävs därför i grunden
            en god samhällsplanering. Det kan också vara fördelaktigt att
            använda digitala tjänster för att på så sätt minska behovet av
            transporter. Om det ändå finns behov av att förflytta sig i det
            fysiska rummet bör man i första hand använda sig av gång eller
            cykel. Är det inte möjligt ska kollektiva transportmedel användas
            så som buss, spårtrafik och järnväg. För busstrafik ska drivmedlet
            i första hand vara förnyelsebart och för spårtrafik ska elen komma
            från förnyelsebar energi. Sedan följer sjöfart som ett alternativ
            i transporthierarkin. Är inte det möjligt måste man använda vägtransporter
            och då i första hand de som drivs med drivmedel som inte påverkar
            miljön negativt. I sista hand ska flyg användas.
          </p>
          <p xml:id="i-Y76Q5SRKFCdekUPkNCJJNZ">
            Delar man in olika transporter och kommunikationssätt i en önskad
            rangordning kan det se ut enligt nedanstående, vilket även är
            själva dispositionen på rapporten:
          </p>
          <list xml:id="i-3KiMs88Px2o1ikkytNXdjq" style="ol">
            <item xml:id="i-34S88miWF9NWQTzJVkxhEa">
              Samhällsplanering.
            </item>
            <item xml:id="i-NLVwQgBfTfgcHergf2n8Q7">
              IT och bredband.
            </item>
            <item xml:id="i-9nrH6TFuYRQdxv5RrJD3Ey">
              Gång och cykel.
            </item>
            <item xml:id="i-BETBc6T6GjRNJoRVWfeBdo">
              Kollektivtrafik a) Spår- och järnvägstrafik samt busstrafik med
              förnyelsebara drivmedel b) Buss med fossila drivmedel.
            </item>
            <item xml:id="i-FJY3nXtWNhg6hgdu2qAKtd">
              Sjöfart.
            </item>
            <item xml:id="i-T5iETDVZCbzjF6NcqQa2Ci">
              Vägtrafik.
            </item>
            <item xml:id="i-BKvTKHFV2ay6kFFPe2YAnX">
              Flygtrafik.
            </item>
          </list>
          <p xml:id="i-VKtbw5gxSWDT4374muiPsV">
            Mot bakgrund av vad som anförs om transporthierarki anser vi
            att det ska införas en transporthierarki som tydligt anger vilka
            transportslag som ska prioriteras för att de övergripande miljö-
            och trafikmålen ska nås. Detta bör ges regeringen till känna.
          </p>
          <head xml:id="i-Nt7vazBWWE4hRAXerNwqZ2" type="h2">
            5.3 Ändra den samhällsekonomiska kalkylen
          </head>
          <p xml:id="i-JhHAPKLgxhCQBG6g31NnpL">
            Transportsektorns utformning är i hög grad beroende av var samhället
            satsar sina resurser. Investeringar i infrastruktur sker efter
            ekonomiska analyser där man försöker välja det alternativ som
            är samhällsekonomiskt mest lönsamt. Regeringen har deklarerat
            att samhällsekonomiska analyser ska spela en viktig roll vid prioriteringen
            av infrastrukturinvesteringar. Transportsektorns utformning är
            i hög grad beroende av var samhället satsar sina resurser. Investeringar
            i infrastruktur sker efter ekonomiska analyser där man försöker
            välja det alternativ som är samhällsekonomiskt mest lönsamt. Men
            vilka värderingar står bakom de faktorer som bestämmer om något
            är lönsamt? Många ekonomiska värden sätts mer eller mindre schablonmässigt
            och ofta utifrån mäns värderingar och behov. Inte heller verkar
            miljöeffekter var medräknade på ett sätt som leder mot ett hållbart
            resande.
          </p>
          <p xml:id="i-WWiMJThQvFnVqZfpNYQeA">
            Tidigare värderades t.ex. tid olika beroende på vilket färdmedel
            som används i tjänsten. Tid med flyg eller bil var högt värderat
            medan buss och tåg är mindre värt. Tidsbesparingar i gång eller
            cykling hade inget värde alls. Frågan många ställde sig var varför
            det är värt mer att spara en timme med bil och flyg än med buss
            och tåg. På detta sätt gynnades projekt som underlättade bil-
            eller flygresor medan förbättringar i kollektivtrafik, cykel och
            gång missgynnas. De trafikslag och de ärenden som främst utfördes
            av kvinnor ansågs ofta ha lägre samhällsekonomiskt värde än de
            ärenden och trafikslag där män dominerar. Nu har det nyligen skett
            revideringar av den kalkyl som används. En del av dessa förändringar
            är bra, medan det fortfarande skulle behövas diskussion om andra
            delar.
          </p>
          <p xml:id="i-EHg1uqYdczZ8S78G96VM8g">
            En positiv nyhet i den samhällsekonomiska kalkylmodellen för
            cykel är att man nu försöker ta hänsyn till de positiva hälsoeffekter
            som regelbunden cykling innebär. Det är alltså en post som sätts
            upp på samhällets intäktssida. Men man har inte ändrat på själva
            kostnadssidan, dvs. att t.ex. biltrafikanters hälsoeffekt försämras
            när de väljer bil framför cykel. Ändå vet vi att bilåkandet ligger
            bakom en del av den försämrade hälsan. Även kollektivtrafikanter
            förflyttar sig oftare med fötterna än vad bilister gör, eftersom
            de vanligtvis måste gå eller cykla en bit för att komma till eller
            från stationerna.
          </p>
          <p xml:id="i-VKpt4sPD1GNW2KxaM7Apz9">
            Den samhällsekonomiska kalkylen tar inte heller hänsyn till åtgärder
            som minskad efterfrågan på transporter. Med en utbyggd cykeltrafik
            minskar kravet på dyra väginvesteringar. Med en god samhällsplanering
            får vi minskad stadsutglesning och därmed minskat behov av att
            färdas med motorfordon. Med en annan prissättning på koldioxid
            skulle cykelns konkurrenskraft stärkas.
          </p>
          <p xml:id="i-Eia2fHxWG12VPT7JrjVYzQ">
            Mot bakgrund av ovanstående är det hög tid att regeringen mer
            omfattande utreder hur den samhällsekonomiska kalkylmodellen kan
            ändras så att den dels tar hänsyn till miljöeffekter på ett bättre
            sätt, dels innefattar en värdering som inte missgynnar kvinnor.
            Detta bör ges regeringen till känna.
          </p>
          <head xml:id="i-8v2iFUsBP8pHDBU8x4H7xE" type="h2">
            5.4 Regionförstoring
          </head>
          <p xml:id="i-FoEGhzEJVijzWNsBACbngA">
            Järnvägstrafiken blir en allt viktigare komponent när det gäller
            pendlingsmöjligheter till arbete och studier. Denna regionförstoring
            hyllas av många. Denna utveckling leder till att det finns fler
            valmöjligheter för kvinnor och män att välja arbetsplats. Regionförstoring
            blir på så vis ett alternativ till flyttning för både arbetstagare
            och arbetsgivare.
          </p>
          <p xml:id="i-3bnBPpbz2eLYUuKMoUDoHY">
            Det går dock att se att det även finns problem med regionförstoringen.
            Den leder t.ex. till långa restider och kan skapa stress hos vuxna
            och barn. Den går även att ifrågasätta ur ett miljöperspektiv.
            För är längre resor verkligen bra för miljön? Och hur mycket energi
            ska vi använda till att utöka pendlingsmöjligheterna?
          </p>
          <p xml:id="i-Ej8K74eB34F6nzsQNbP4mT">
            Men det finns även en oro för hur regionförstoringen påverkar
            jämställdheten. Överensstämmer verkligen ytterligare större reseavstånd
            med kvinnors värderingar och behov? Kommer kvinnor att vilja och
            kunna resa längre eller är det männen som kommer att resa ännu
            mer medan kvinnorna förblir i hemmets närhet och får ta ett än
            större ansvar för hem, barn och socialt deltagande? För det är
            onekligen så att huvudansvaret för reproduktion och omsorg hittills
            i hög grad varit ett större ansvar för kvinnor än för män. Kvinnor
            tar ut mer föräldraledighet och det finns även bland yngre människor
            en tydlig arbetsdelning mellan könen. Reproduktionsarbete kräver
            närhet, både emotionellt och fysiskt. Och därför kan det komma
            att återspeglas i kvinnors och män resmönster.
          </p>
          <p xml:id="i-XsjZatCSi6U4Qop1r6ned">
            Om regionförstoringen fortsätter är det viktigt att den baseras
            på ökad kollektivtrafik, sker på villkor som inte missgynnar jämställdhetsarbetet
            och sker utifrån ett helhetsperspektiv på miljö- och energipåverkan.
            Regeringen bör i regleringsbrev till trafikverken påpeka att jämställdhetsperspektivet
            alltid bör analyseras och bevakas i planering och investeringar
            som leder till en regionförstoring. Detta bör ges regeringen till
            känna.
          </p>
          <head xml:id="i-Jy2yhCfN6s8TbAzBuefUnq" type="h2">
            5.5 Samhällsplanering
          </head>
          <p xml:id="i-2BPpetXCJwaMtmw8ZVwFkc">
            Inom samhällsplaneringen finns stora möjligheter att minska transportsektorns
            miljö- och energipåverkan. Om bebyggelse förtätas, redan exploaterad
            mark tas i anspråk och infartsparkeringar byggs osv., kan samhällsplaneringen
            vara ett av flera verktyg mot ett mer transporteffektivt och därmed
            energisnålare samhälle. Det leder till att fler människor kan
            gå mellan olika punkter eller ta cykeln. Det gynnar därmed kvinnors
            transportsätt, men även alla med låga inkomster.
          </p>
          <p xml:id="i-7r6qML4oB2KzsfdKTVdM6x">
            På korta transportsträckor (vilket gäller merparten av alla förflyttningar)
            i större städer har gång och cykel den största potentialen, vilket
            bl.a. kan stimuleras genom nya cykelbanor, lånecyklar och regionala
            cykelleder. På landsbygden kan anropsstyrd kollektivtrafik minska
            bilresorna på kortare sträckor. Listan kan göras lång av åtgärder
            som en god samhällsplanering kan leda till.
          </p>
          <p xml:id="i-3VEN1V9kYLxKcGxB2Ek6Kd">
            Kommunala transportplaner
          </p>
          <p xml:id="i-ATmZWJwjBszKducEW4HSN2">
            Vid större exploateringsprojekt finns det krav på att en exploatör
            ska visa på vilka miljökonsekvenser förslaget får i samband med
            en ändrad markanvändning. Däremot behöver en exploatör inte redovisa
            vilka transportbehov som uppkommer i och med exploateringen. Exploatören
            behöver överhuvudtaget inte ta ansvar för hur man kan minimera
            eller styra transportslag så att det ger en positiv effekt på
            miljö och hälsa. Det här minskar självklart möjligheterna att
            få effektiva och miljövänliga transporter.
          </p>
          <p xml:id="i-ULwu42WPTAxfz1rLuWxSfA">
            Vänsterpartiet anser att kommunerna ska kunna ställa krav på
            att det upprättas transportplaner i samband med detaljplaneringen.
            Detta bör ges regeringen till känna.
          </p>
          <p xml:id="i-DwvkEirVr9Hf4R13f1P1Rn">
            I utredningen Bilen, biffen och bostaden (SOU 2005:51) nämns
            ett antal exempel som skulle kunna ingå i en transportplan: En
            transportplan bör innehålla åtgärder som placering och utformning
            av hållplatser, informationssystem för kollektivtrafiken, placering
            av byggnader så att avståndet till kollektivtrafik minimeras,
            infrastruktur för videokonferenser, säkra p-platser för cyklar,
            särskilda p-platser för bilpoolsbilar, tankställen för miljöfordon
            och ekonomiska incitament för miljöanpassat resande, samt införande
            av bilpool, parkerings- och resepolicy.
          </p>
          <p xml:id="i-XkzL4EuTCQtLbhr3Eut8cr">
            Mycket talar för att ett upprättande av transportplaner skulle
            få positiva effekter när det gäller att minska transporternas
            miljöbelastning. Det skulle sannolikt även gynna grupper som har
            en lägre tillgång till bil, d.v.s. barn, pensionärer och låginkomsttagare.
            Även kvinnors transportbehov skulle lättare kunna tillgodoses.
          </p>
          <p xml:id="i-Udd7S3W45C5m2kLWu6gkf4">
            Minskad etablering av externhandel för dagligvaror
          </p>
          <p xml:id="i-XqpfAjrNpHTHYUZyTwgCzu">
            Det pågår en skenande utbyggnad av externhandel med livsmedel,
            kläder, husgeråd och fritidsartiklar utanför centrum och bostadsområden.
            Kommunerna saknar ofta samordning och övergripande konsekvensutredningar
            för handelns utveckling. Alla kommuner är dock skyldiga att verka
            för de nationella miljömålen om god luft och god byggd miljö.
            Kommunen och länsstyrelsen ska också se till att inblandade kommuner
            samråder inför beslut som får konsekvenser för grannkommunerna.
          </p>
          <p xml:id="i-K6R1V2qZfq2UX8twznotRk">
            Externa affärer medför att fler använder bilen och att resorna
            blir längre. Ökat bilberoende ger miljöpåverkan med buller, resursförbrukning,
            barriäreffekter från nya vägar, mer asfalt, ökad energiförbrukning
            och utsläpp av hälso- och klimatstörande ämnen.
          </p>
          <p xml:id="i-PWeUyUixoQvYkrSwttcmZh">
            Även den som inte har tillgång till bil drabbats hårt. Kvinnor,
            pensionärer, personer med funktionsnedsättning och låginkomsttagare
            är grupper där tillgången till bil är lägre. Glesbygdsverket har
            gjort en sammanställning som visar att utbyggnad av externhandel
            är en viktig orsak till att allt fler affärer stänger både i städer
            och på landsbygden. Verket har därför krävt ett tillfälligt stopp
            för utbyggnaden. Allt fler får svårt att klara sina dagliga inköp,
            vilket inte minst berövar människor social kontakt. Kommunens
            ekonomi belastas då hemtjänsten tvingas ägna alltmer resurser
            till att handla åt dem som inte längre kan ta sig till affären.
          </p>
          <p xml:id="i-882o9KpnoJP18v4CfxvbAx">
            Etableringen av externa köpcentra är en miljöfråga, en jämlikhetsfråga
            och en jämställdhetsfråga. Det är de billösa i samhället som drabbas
            medan bilförarna, som till 70 procent av är män, ökar sin tillgänglighet.
            Bland de äldre är fördelningen ännu skevare. I de fall där pensionärer
            berörs, drabbas kvinnliga pensionärer mer. I de fall där låginkomsttagare
            berörs är kvinnorna i flertal. Införandet av externhandelscentrum
            kring våra städer leder till en mer ojämställd infrastruktur.
            Kvinnorna drabbas hårdast om den bostadsnära servicen försämras
            eller som på många platser försvinner helt.
          </p>
          <p xml:id="i-FJ4qQQLGRLHh4j5EB6ZY9g">
            Lagstiftningen på området måste skärpas. Med syfte att utveckla
            befintliga stadskärnor anser Vänsterpartiet att det i plan- och
            byggnadslagen (PBL) ska införas särskilda bestämmelser rörande
            detaljhandelsanläggningar i externa lägen. Detta bör ges regeringen
            till känna.
          </p>
          <p xml:id="i-Xo79MHungGmQWEn4ekZ4qA">
            Vi bör dessutom i avvaktan på lagändring omgående införa ett
            moratorium mot externa köpcentra. Detta bör ges regeringen till
            känna.
          </p>
          <p xml:id="i-RhaYRehWux9H8zSzykJGeW">
            Säkra offentliga miljöer
          </p>
          <p xml:id="i-8MzoQ1Z447TWcoYVBKwQdu">
            Kvinnors och mäns uppfattning om offentliga miljöer är olika
            och baseras på olika riskbedömningar. Genom att bygga bort otrygga
            miljöer kan man öka trygghetsupplevelsen för kvinnor. Det kan
            gälla att förbättra miljöer som att bättre utforma stationer/hållplatser,
            använda rätt och tydlig belysning eller se till att inte bygga/skapa
            mörka tunnlar eller passager.
          </p>
          <p xml:id="i-R8VMVryN2HbzqSvtBUHob7">
            Inom järnvägssektorn skulle arbetet med att få mer trygga fysiska
            miljöer underlättas påtagligt om ansvaret för stationerna låg
            hos en enda aktör, dvs. Banverket. I propositionen Moderna transporter
            (2005/06:160) enades de tre samarbetspartierna v, mp och s om
            att Banverket och Vägverket ska främja forskning och arbetet med
            att ta bort de otrygga miljöerna genom att förbättra den fysiska
            miljön och utformningen av stationer. Detta arbete skulle underlättas
            påtagligt om ansvaret för stationerna låg hos Banverket. Idag
            är det dock Jernhusen AB som äger och förvaltar stationerna. Om
            stationerna anses ha en nyckelfunktion sett till järnvägstrafiken
            som helhet finns ingen anledning att ha ett bolag som endast syftar
            till att tjäna pengar på sitt fastighetsbestånd. Det kan leda
            till bristande underhåll, dåligt öppethållande eller försäljning
            av stationsbyggnader. Banverket ansvarar redan för en rad aktiviteter
            i anslutning till stationerna, t.ex. informationsanläggningar
            och plattformar. Det finns därför uppenbara skäl att samordna
            verksamheten på ett bättre sätt. Ansvaret för järnvägsstationerna
            bör därför överföras till Banverket. Detta bör ges regeringen
            till känna.
          </p>
          <p xml:id="i-Y3jrEi5RVoXmFRcLQqApa5">
            Kollektivtrafikpunkter måste anpassas så de är trygga för både
            kvinnor och män. I vårt förslag till infrastrukturinriktning har
            vi inom ramen för Vägverkets budget avsatt 8,4 miljarder till
            riktade satsningar till kollektivtrafiken, vilket då betyder satsning
            på BRT-bussar, men även medel till handikappanpassning samt förbättrade
            miljöer vid stationer och hållplatser. Det sista är inte minst
            viktigt för att skapa trygga fysiska miljöer för kvinnor och män
            som är utformade för att underlätta snabba och smidiga byten inom
            kollektivtrafiken. Regeringen bör avsätta medel till riktade satsningar
            till kollektivtrafik som kan användas till BRT-bussar, handikappanpassning
            och förbättrade miljöer vid stationerna i enlighet med vad som
            här ovan anförs. Detta bör ges regeringen till känna.
          </p>
          <head xml:id="i-6wQmiLBVtNjjfer7nN8akf" type="h2">
            5.6 Cykel
          </head>
          <p xml:id="i-SnReBGWniaqoxLWt66nhs7">
            Det finns mycket som talar för att cykeln är ett viktigt transportmedel.
            Aspekter som minskad miljö- och klimatpåverkan, förbättrad hälsa
            och ökad trafiksäkerhet är alla intimt förknippade med cykeln.
            Men det finns även positiva sociala dimensioner i och med att
            det är ett relativt billigt transportfordon. Det gör att den är
            tillgänglig även för människor med låga inkomster, t.ex. barn
            och ungdomar. Kvinnor och män använder sig i lika stor utsträckning
            av cykel som transportmedel. Eftersom kvinnor dock har lägre tillgång
            till bil och lägre inkomster än män kan satsningar för en ökad
            cykeltrafik ändå ses som en jämställdhetsfråga inom trafikpolitiken.
          </p>
          <p xml:id="i-VR4QzZV2zU4H4sCRHP7VMD">
            Trots den stora betydelsen av cykeln, är det sällan cyklar prioriteras
            i trafiken eller ges tillräckliga resurser till investeringar.
            När alla talar om vikten av transportslagsövergripande lösningar
            finns nästan aldrig cykeln med som en del i en helhet.
          </p>
          <p xml:id="i-GoNTGgoHHHTGPBXSd7Wbgf">
            Cykelns potential
          </p>
          <p xml:id="i-W1Y6JmSDxPDNRVmZ3abCEG">
            Inom en rad områden har cykeln mycket stor potential och är därmed
            ett framtidsinriktat transportmedel på kortare distanser.
          </p>
          <p xml:id="i-84uMqtuKRyVRuxSh29UUC4">
            1) Miljö- och klimatvänlig
          </p>
          <p xml:id="i-51PExRfepKdnJC3YxEirgo">
            Om fler cyklar är det lättare att nå de av riksdagen uppsatta
            miljökvalitetsmålen. Det är framför allt målen om god luftkvalitet,
            begränsad klimatpåverkan och en god bebyggd miljö som berörs.
            För om andelen resor med cykel ökar blir utsläppen från vägtrafiken
            självklart lägre, vilket påverkar den lokala och globala luftmiljön.
            Fler som cyklar leder även till en bättre byggd miljö mer anpassad
            till människor än till bilar.
          </p>
          <p xml:id="i-BbbujgGTXBL9fBnbQMAhqF">
            2) Kan ge ökad trafiksäkerhet
          </p>
          <p xml:id="i-8EspS9xc6S3V7NcHMC7JMC">
            Studier visar att ju fler människor som använder sig av cykel
            i stället för bil, desto färre olyckor och döda. Länder som har
            en hög andel cykeltrafik har lägre antal döda jämfört med länder
            med liten cykeltrafik. Det förutsätter dock investeringar i cykelinfrastruktur
            eller att motortrafikens hastighet sänks till 30 km i timmen där
            cyklister blandas med bilar. Det är även viktigt att cyklister
            själva följer de regler som är uppsatta samt använder sig av hjälm.
          </p>
          <p xml:id="i-QjHGUyfkFEJrajJLTd5yuw">
            3) Billigare för samhället
          </p>
          <p xml:id="i-U4zCRTV6o92AUYV2hwngKA">
            Inom transportpolitiken råder det alltid konkurrens om pengar
            mellan trafikslag. Men med tanke på att cirka 10 procent av antalet
            resor sker med cykel har tilldelningen till cykeltrafiken varit
            låg. Cykeltrafiken får cirka 1 procent av de 2223 miljarder kr
            som stat och kommuner varje år lägger på drift, underhåll och
            utbyggnad av vägnätet. Om en större andel av medlen tillfaller
            cykeltrafiken skulle samhällets kostnader minska. Det är som bekant
            betydligt billigare att bygga en cykelbana än en väg när det handlar
            om att lösa transporter på kortare sträckor. Schablonkostnaden
            för en ny cykelväg är cirka 1 200 kr per längdmeter, även om det
            i tätorter kan vara högre.
          </p>
          <p xml:id="i-TM8DwABKyqjUty5cubxPZ8">
            4) Förbättrar hälsan
          </p>
          <p xml:id="i-4q2VbmLog8ie7k2dr2gHgY">
            Att många människor i Sverige är fysiskt inaktiva skapar problem.
            En bra hälsa och ett gott välbefinnande kan man delvis skapa genom
            regelbunden motion. Forskning visar att det är regelbundenheten
            som befrämjar hälsan och cykeln skulle i det sammanhanget kunna
            var ett viktigt komplement till flertalet lokala transporter.
            Det kan till exempel gälla att ta cykeln till ett kollektivtrafikläge
            i stället för att åka bil hela vägen till jobbet. Cykelvägar och
            kollektivtrafikplatser måste självklart kännas trygga och säkra
            för att fler ska använda sig av cykel.
          </p>
          <p xml:id="i-HsVa9HWyPDLPnRDrYi88X5">
            5) Fler får chans att förflytta sig
          </p>
          <p xml:id="i-DFFZt7QAbUqTQvSR31e2Sj">
            Ett av de transportpolitiska målen är ökad tillgänglighet. Barn,
            ungdomar eller andra som inte har ständig tillgång till bil har
            idag sämre tillgång till transportsystemet. Ungefär 25 procent
            av alla hushåll saknar bil. En förbättrad cykeltrafik kan därmed
            förbättra tillgängligheten för väldigt många människor.
          </p>
          <p xml:id="i-R2G49BQf5P2nbywZ7ruZSZ">
            Om barns och ungdomars cyklande stärks, skapas goda förutsättningar
            för framtida transportvanor som är miljövänliga och hälsobefrämjande.
          </p>
          <p xml:id="i-oxBL6Gzt41LpVqEAUFdHu">
            6) Kan Holland, kan vi!
          </p>
          <p xml:id="i-RSeVyG8J9NmcNGxSSGCGrf">
            I Nederländerna har det satsats mycket på cykel. En mycket bra
            sammanfattning av vad det betyder finns redovisat i Cykeln i transportssystemet
            utvecklingsmöjligheter av Krister Spolander Consulting, skriven
            på uppdrag av SIKA (Statens institut för kommunikationsanalys).
            Ett utdrag ur rapporten redovisas här nedan:
          </p>
          <head xml:id="i-KPSp62teToLtcbaUw3J7ck" type="h1">
            Förslag inom cykeltrafik som kan leda till ökad jämställdhet
          </head>
          <p xml:id="i-2jmjrwxmhq97itUe36SsyN">
            Här nedan presenteras i punktform förslag vi föreslår ska genomföras
            inom cykeltrafiken och som därmed kan vara ett sätt att öka jämställdheten
            inom trafiken. Samma förslag redovisas även i en annan motion,
            Trafik och miljö 2009/10:T426, men i den motionen utvecklas och
            fördjupas förslagen mer utförligt.
          </p>
          <p xml:id="i-VQAUn8r7QyzLGfrTtUKPht">
            a) Fastställda och tydliga mål för ökad cykling
          </p>
          <p xml:id="i-CwNXX86oxvNuGPiqyeap2X">
            För tio år sedan skedde cirka 12 procent av alla resor på cykel.
            Idag är det endast 9 procent som sker med cykel. Detta är både
            beklagligt och anmärkningsvärt med tanke på att ungefär hälften
            av alla bilresor är kortare än fem kilometer. Vi vill höja ambitionsnivån
            när det gäller cykelns andel av antalet resor, så att den ökar
            från dagens 10 procent till 15 procent till 2015 och till 20 procent
            till 2019.
          </p>
          <p xml:id="i-SnMgR3NdSvSGpXTVD6VAZG">
            b) Inrätta cykelsamordnare
          </p>
          <p xml:id="i-QitXWwpm42EVogbkywJoZj">
            Vi vill att det inrättas en nationell och regional cykelsamordnare.
            Cykelsamordnaren ska ha till uppgift att samordna forskning och
            utveckling inom området cykeltrafik, vara aktiv och deltagande
            i infrastrukturplaneringen på nationell nivå, ansvara för relevanta
            utbildningar inom området och för nationella cykelbokslut m.m.
          </p>
          <p xml:id="i-VzqUV5s48jxuakdysyZo6X">
            c) Utvärdera målen noga
          </p>
          <p xml:id="i-7EvrE7WdXVME6C9qz2cuJt">
            Uppföljning av cykeltrafiken bör på nationell och regional nivå
            ske genom s.k. cykelbokslut. Exempel på saker som kan ingå i ett
            cykelbokslut är cykeltrafikens omfattning, olycksdata, investeringar
            i infrastruktur, genomförda kampanjer, cyklisternas värderingar
            med mera.
          </p>
          <p xml:id="i-WfcpmcfA7Ntdi23z3p6ESa">
            d) Öka anslaget till investeringar i cykelinfrastruktur
          </p>
          <p xml:id="i-CNmJ6zABFjNotdZNwfc1ux">
            Idag får cykeltrafiken 1 procent av statens och kommuners anslag
            inom vägtrafiken, men det är ca 10 procent av samtliga transporter
            som sker med cykel. Vi vill höja de statliga anslagen till cykeltrafiken,
            från dagens låga 200 miljoner till 700 miljoner kronor per år.
          </p>
          <p xml:id="i-Xy3sRuy2fU8V7mm1w1r8hJ">
            e) Låt cykel vara en del av tågresan
          </p>
          <p xml:id="i-FtgG8vW36ZpQu7e4UxTByy">
            Det finns ett stort behov av att stimulera människor till att
            kombinera resande med cykel och tåg. Om människor känner att det
            är besvärligt och krångligt med kombinationsresor, blir antagligen
            valet av bil mer attraktivt som transportmedel. Idag används cykel
            i drygt 10 procent av samtliga tågresor. Samtidigt vet vi att
            cirka 40 procent av landets befolkning bor inom en radie av två
            kilometer fågelvägen från en järnvägsstation.
          </p>
          <p xml:id="i-LixSLj3SYexTLG4YkfSe2g">
            Men det finns även goda förutsättningar för människor att ta
            cykeln till ett kollektivtrafikläge och sedan byta till tåg eller
            buss. För att människor ska vilja ta cykeln till tåget måste det
            finnas gott om cykelparkeringar som är säkra och har regnskydd.
            I vissa lägen bör det även byggas cykelgarage med bevakning.
          </p>
          <p xml:id="i-JK85mjsh9kHFLhdGdTKV2c">
            f) Bygg cykelparkeringar vid järnvägsstationerna
          </p>
          <p xml:id="i-ByrJYYpmbz9MFWpJTtbbAk">
            Vi vill bygga ut antalet cykelparkeringer vid tågstationerna.
            Banverket uppskattar kostnaden till 240 miljoner kronor. Om statens
            andel av bidraget motsvarar 50 procent blir statens kostnad 120
            miljoner kronor per år, vilket är den summa vi avsatt i vår infrastrukturplan.
          </p>
          <p xml:id="i-APQDsy7NPQsTYptZvEBsS5">
            g) Tvinga tågoperatör att använda tåg som kan medföra cykel
          </p>
          <p xml:id="i-MbpadNVdVqJKWtx5BPeV4U">
            Vi anser att alla tågoperatörer som bedriver persontrafik måste
            använda tågvagnar som kan transportera cyklar.
          </p>
          <p xml:id="i-EnVJZ5C1fLBGUGHgoc5T5B">
            h) Möjliggör att fler kan klimattrampa till jobbet
          </p>
          <p xml:id="i-3cRvqhfGUm3ZAU4h89YkKn">
            Vi vill slopa arbetsgivaravgiften och förmånsbeskattningen för
            cykel i de fall där arbetsgivare stimulerar sin personal att istället
            för bil ta cykel till arbetsplatsen.
          </p>
          <p xml:id="i-CevLhxLTWfiPC7qhNxEdTD">
            i) Stöd forskning om cykel
          </p>
          <p xml:id="i-Ad5tAbe8JTRfwnubqVNR9E">
            Regeringen bör i regleringsbrev eller i annan form ge Vägverket
            i uppdrag utreda cyklandets aspekter utifrån socioekonomiskt,
            etniskt och jämställdhetsperspektiv.
          </p>
          <p xml:id="i-8eFqRUkvNwJQrUZgNUPgu2">
            j) Upprätta strategiska cykelplaner
          </p>
          <p xml:id="i-E6my7VE6QbjBYePHdL8rVg">
            Vi vill att kommuner ska upprätta cykelplaner och redovisa hur
            de avser att förbättra sitt cykelvägnät och ökar andelen transporter
            med cykel.
          </p>
          <p xml:id="i-DxSA19xSXTfgyi2o6pJDQN">
            k) Statsbidrag till cykelbanor
          </p>
          <p xml:id="i-VzYxckgJnvrBYYD9oG5zpQ">
            Vi vill därför att det införs ett statsbidrag på 50 procent av
            anläggningskostnaden till cykelinfrastruktur i kommuner som upprättat
            cykelplaner.
          </p>
          <p xml:id="i-35cheGuquydGoYNZnCST63">
            l) Se över trafikregler som missgynnar cykel
          </p>
          <p xml:id="i-Afyb2uCcCXzVYqWxUhajnc">
            Regeringen bör utreda och se över trafikregler så att de inte
            missgynnar cykeltrafik.
          </p>
          <p xml:id="i-R8RC4rBgpsEoUcMFQPxTUU">
            m) Gör cykelöverfarterna säkra
          </p>
          <p xml:id="i-VZix4MP25jTn3G1p9UxMek">
            Det lagliga skyddet för cyklister bör därför stärkas genom att
            cyklister ges företräde framför bilar vid cykelöverfarter. Vägverket
            bör även få i uppdrag att utreda på vilket sätt cykelöverfarter
            kan göras säkrare och hur dessa kan få ett mer enhetligt utformande.
          </p>
          <p xml:id="i-67Se1dLjKhg7sfHu7BVvDj">
            n) Tillåt cykling i motgående riktning på enkelriktade vägar
          </p>
          <p xml:id="i-X64g6YeWCTPiyxpZ3GddhE">
            Regeringen bör undersöka möjligheten att tillåta väl avgränsade
            cykelfält/cykelbanor i motgående riktning på en enkelriktad väg.
          </p>
          <p xml:id="i-2Tw9gCdzUuVaEUxPP6Bc9x">
            o) Tillåt högst 30 km i blandad trafik
          </p>
          <p xml:id="i-9rspt8ZvHGgdLP6SxsjKGT">
            Om vi ska nå nollvisionen inom rimlig tid kan inte blandtrafik
            tillåtas med så höga hastigheter som 50 km/h.
          </p>
          <p xml:id="i-FRntmSpqvBaCGoBaf7NVWS">
            p) Förbättra vägvisningen för cyklister
          </p>
          <p xml:id="i-2XD8StquGGuDjhfgCkeSZR">
            Vi vill att vägvisningen för cykeltrafik ska förbättras och byggas
            ut med enhetliga skyltar.
          </p>
          <p xml:id="i-JPiEicPsd4Qz1kZV3zQJer">
            q) Hindra inte cykeln vid anläggande av två-plus-ett-väg
          </p>
          <p xml:id="i-RcLcR5PFHnhNWhkJfz61hW">
            Vi anser att när 2+1-vägar byggs så ska alltid cykeltrafikanternas
            perspektiv vara lika viktigt att beakta som trafiksäkerheten för
            bilister.
          </p>
          <p xml:id="i-Up29xXp25tGzU2bYmX1tn2">
            Vad som här ovan anförs om att öka jämställdheten med utökad
            cykeltrafik bör riksdagen som sin mening ge regeringen till känna.
          </p>
          <head xml:id="i-MsHKamxMG9bQb5XsT4yXDn" type="h2">
            5.7 Lokal och regional kollektivtrafik
          </head>
          <p xml:id="i-WZz356BK2NPp5251zcwujt">
            Trafikpolitiken ska se till att kvinnor och män har bra kommunikationer
            oavsett var de bor. Samtidigt måste trafikens miljöproblem med
            klimatförändringar, hälsoproblem och buller lösas på ett tillfredsställande
            sätt. Privatbilismens ökningstakt måste avstanna och helst minska,
            inte minst i våra tätorter. För att lyckas med detta krävs en
            väl utbyggd, tillgänglig, prisvärd och väl fungerande kollektivtrafik
            för alla, utifrån de förutsättningar som ges beroende på om man
            bor i storstad eller glesbygd. Kollektivtrafik, som ofta utgörs
            av busstrafik, är mer miljövänligt och trafiksäkrare och en förstärkt
            kollektivtrafik är en politik för jämlikhet genom att pensionärer,
            ungdomar och andra med låga inkomster gynnas.
          </p>
          <p xml:id="i-Y8HqHPJ1rnUxBog69XBkW2">
            Kollektivtrafiken är även en central del i att stärka kvinnors
            vardagssituation och möjlighet att förflytta sig. En förbättrad
            kollektivtrafik stärker jämställdheten inom transportsektorn,
            vilken i hög grad är präglad av mäns värderingar och maktövertag.
            Eftersom kvinnor för närvarande i större utsträckning använder
            sig av kollektiva färdmedel leder satsningar inom denna sektor
            till att kvinnors tillgång till transporter förstärks. Men en
            stärkt kollektivtrafik möjliggör även för män att använda sig
            av ekologiskt hållbara transportsystem i högre grad. Män måste
            i större utsträckning bryta sitt beteendemönster och sin tradition
            av att använda bil i så stor utsträckning som sker idag.
          </p>
          <p xml:id="i-DvQmLcWQF6k64kHkg6D4z3">
            Mer lokala bussar stärker kvinnors resande
          </p>
          <p xml:id="i-4m4f5m3yQMgE6Srp4gVELD">
            Bussar är och kommer under lång tid framöver att vara det viktigaste
            transportmedlet när det gäller lokal kollektivtrafik. 70 procent
            av alla lokala och regionala kollektivtrafikresor sker med buss.
            Spårtrafiken är självklart av stor betydelse, men om vi på kort
            sikt vill minska klimatpåverkan och skapa en bättre lokal luftmiljö
            är det lättare att snabbt öka kollektivtrafikens andel av resorna
            med hjälp av busstrafik. Busstrafiken måste därför prioriteras
            när det gäller vägtrafik och samhället måste stödja och bidra
            till att skapa effektiva och smidiga system för bussar i tätorter.
          </p>
          <p xml:id="i-FtzLngfjVguxrG7G4B1D71">
            Privatisering gynnar ej kvinnor
          </p>
          <p xml:id="i-TNtLNwcoNS37e9y9pEweeA">
            Vi betalar gemensamt för kollektivtrafiken med våra skatter och
            biljettpengar. Kollektivtrafiken tillhör medborgarna och är liksom
            övrig infrastruktur, vård, omsorg och skola m.m. en del av den
            grundläggande samhällsservicen. Avreglering, bolagisering och
            konkurrensutsättning har dock länge varit ledord. Detta har tvingat
            fram stora förändringar och försämringar inom kollektivtrafiken.
            Om man vill sätta resenären i centrum är detta inte rätt väg att
            gå.
          </p>
          <p xml:id="i-PMD99nYqHAw9ti6hZ4qAUy">
            Kollektivtrafiken ska därför i huvudsak drivas av samhället:
            i kommunal, landstings- eller statlig regi. Det innebär därför
            att privatisering av lokala, regionala och nationella kollektivtrafikföretag
            ska motverkas. Om länstrafikbolag och kommunala trafikbolag p.g.a.
            ekonomiska svårigheter höjer biljettpriserna finns en uppenbar
            risk att många väljer bort det kollektiva resandet, vilket leder
            till minskad trafikering och därmed i hög grad påverkar kvinnors
            resandebehov.
          </p>
          <p xml:id="i-2xBXwTit3o6q3RpEAZTbVB">
            Förseningar hotar kollektivtrafikens utveckling
          </p>
          <p xml:id="i-N8uBDwY9pTciVvrcprJfDM">
            Ett stort problem är att dagens kollektivtrafikresenärer drabbas
            av förseningar. Det har sin orsak i dåligt banunderhåll på spåren,
            för liten järnvägskapacitet och för stor trängsel i tätorter.
            Med utgångspunkt i resenären måste det till en ändring. Det är
            inte acceptabelt att tvingas använda delar av sin tid till väntan
            på vägen till arbetet och skolan. Med en utbyggd kollektivtrafik
            på väg och järnväg, förbättrat banunderhåll och fler spår kan
            situationen förbättras. Om dessa åtgärder genomförs leder det
            även indirekt till att den vägtrafik (bil eller lastbil) som måste
            fram också ökar sin kvalité och tillgänglighet i trafiken. Då
            behövs inte heller några nya dyra motorvägar.
          </p>
          <head xml:id="i-Tjniwn8RXYNc43x5e3A6AP" type="h3">
            5.7.1 Förslag inom kollektivtrafiken som kan leda till ökad jämställdhet
          </head>
          <p xml:id="i-8nwLMyaMfUs9g8kLworjeV">
            Här nedan presenteras i punktform förslag vi föreslår ska genomföras
            inom lokal och regional kollektivtrafik och som därmed kan vara
            ett sätt att öka jämställdheten inom trafiken. Samma förslag redovisas
            även i en annan motion, Trafik och miljö 2009/10:T426, men i den
            motionen utvecklas och fördjupas förslagen mer utförligt.
          </p>
          <p xml:id="i-WNGT258cgrGrnoBaguKVN1">
            För att lokal och regional kollektivtrafik ska vara en del av
            en omställning mot en mer jämställd transportsektor krävs bl.a.
            följande:
          </p>
          <p xml:id="i-Fr29GacNLFgUUddr4P8gPr">
            a) Kollektivtrafiken ägs och drivs gemensamt
          </p>
          <p xml:id="i-Mk6gdakqHgVHMenFmqaZgP">
            Kollektivtrafiken tillhör medborgarna och är liksom övrig infrastruktur,
            vård, omsorg och skola en del av den grundläggande samhällsservicen.
            Kollektivtrafiken ska i huvudsak drivas av samhället: i kommunal,
            landstings- eller statlig regi. Det innebär därför att privatisering
            av lokala, regionala och nationella kollektivtrafikföretag ska
            motverkas.
          </p>
          <p xml:id="i-UxgMunA1YYettSySA13Rn7">
            b) Större statligt ansvar för finansiering
          </p>
          <p xml:id="i-LZ5awik7Uvo2F22q5SxDdR">
            För att ge den lokala och regionala kollektivtrafiken möjlighet
            att utvecklas måste den få långsiktigt stabila ekonomiska förutsättningar.
            Kvinnor och män måste kunna lita på att kollektivtrafiken fungerar
            och är tillförlitlig när man vill ta sig till och från jobbet
            eller utbildningen. Staten har ett ansvar att stimulera och tillse
            att kollektivtrafiken tar en större andel av antalet resor. Riksdag
            och regering ska därför tillskjuta medel motsvarande 1,52 miljarder
            kr/år för att stödja den lokala och regionala kollektivtrafiken.
          </p>
          <p xml:id="i-HVjSVGxzYj9r7mez2XFbum">
            c) Statliga medel till kollektivtrafik i glesbygd
          </p>
          <p xml:id="i-5FEGaDuorYQ63LfxqhdDgs">
            Behovet av transporter varierar stort beroende på var i landet
            man bor. Det finns därför inte en lösning som passar hela landet.
            De långa avstånden i Norrland och andra delar av vårt land med
            låg befolkningstäthet leder till att många måste resa långa sträckor
            dagligen för att kunna ta sig till och från arbeten eller utbildningar.
            Som en del av vår skatteväxling avsätter vi, i Vänsterpartiets
            budgetmotion för statens budget 2010, 2,5 miljarder under en treårsperiod
            till kollektivtrafik i glesbygd (500 miljoner kr 2009, 1 000 miljoner
            kr 2010 och 1 000 miljoner kr 2011).
          </p>
          <p xml:id="i-CDnJLey7e838XejbMnkWS3">
            d) Låt intäkterna från trängselskatten gå till kollektivtrafiken
          </p>
          <p xml:id="i-9vq9rpovJYSQKUcX39vpnm">
            Intäkterna från trängselavgifterna ska i huvudsak användas till
            att förbättra kollektivtrafiken i Stockholmsregionen.
          </p>
          <p xml:id="i-L6cZ9vYLeGsF19dtEjkFGb">
            e) En förbättrad samordning
          </p>
          <p xml:id="i-9qAcU83aA4nMVLj2CiLvUw">
            Det samhällsbetalda trafikutbudet ska samordnas för att förbättra
            kollektivtrafiken i gles- och landsbygd.
          </p>
          <p xml:id="i-TjzC9GaqJPD1J1iL9PNx7b">
            f) Stöd försök med anropsstyrd kollektivtrafik
          </p>
          <p xml:id="i-7eCh6mCEcRphq5ut1wKW2g">
            Staten bör stimulera de regionala trafikhuvudmännen till försök
            med en utökad anropsstyrd kollektivtrafik.
          </p>
          <p xml:id="i-4EtKJwtEfPFEYNi6rKKcRX">
            g) Öka funktionshindrades tillgänglighet till kollektivtrafik
          </p>
          <p xml:id="i-ApEKgcuMteWYn1LYYxQt7N">
            Regeringen bör därför snarast lägga fram ett förslag till hur
            man kan säkerställa att man når målet om att transportsystemet
            ska vara tillgängligt snarast möjligt.
          </p>
          <p xml:id="i-MWDx6aZvQDe6E9J9TbvJkr">
            h) Inför ett avståndsbaserat reseavdrag
          </p>
          <p xml:id="i-H9YNykp13sFbTaQxaGYgac">
            Vi vill att det snarast tillsätts en utredning som har till uppgift
            att hitta ett avståndsbaserat reseavdrag som gynnar kollektivtrafik,
            men samtidigt inte missgynnar dem som bor i glesbygd.
          </p>
          <p xml:id="i-XPLZrmBPzyiBhRryZKqSYZ">
            i) Skattebefria kollektivtrafikkort som löneförmån
          </p>
          <p xml:id="i-LA5kQs6rzfVnBZUbrTLaZW">
            Vi vill i enlighet med Klimatberedningens förslag se över möjligheten
            att skattebefria kollektivtrafikkort som löneförmån på samma sätt
            som görs idag med t.ex. bidrag till friskvård.
          </p>
          <p xml:id="i-2b5nVrYuruHVwzmg8Vozhm">
            j) Miljöanpassa kollektivtrafiken
          </p>
          <p xml:id="i-LCQGxHv7VM62ajuK3HB7Nq">
            Regeringen bör utreda vilka ytterligare åtgärder som krävs för
            att helt miljöanpassa kollektivtrafiken.
          </p>
          <p xml:id="i-73JFmNzfeRErnHK8gPxpXp">
            k) Låt busstrafiken slippa höjda drivmedelsskatter
          </p>
          <p xml:id="i-XVzEDRoY1JXGwiNCVeq7e1">
            Vi anser att busstrafiken inte ska belastas med ökad skatt på
            drivmedel.
          </p>
          <p xml:id="i-KbpBFnYngLmwb91JaAEFkg">
            l) Låt busstrafiken slippa trafikförsäkringspremien
          </p>
          <p xml:id="i-6hwmgXQhECjo3JQqUk8Gay">
            Bussar har fått en ökad premieskatt med ca 8 000 kr per buss
            trots att bussen är så oerhört mer trafiksäker än vad en bil är!
          </p>
          <p xml:id="i-AHjxEKo1U1qiLL4drp2ahH">
            m) Låt busstrafiken få sänkta fordonsskatter
          </p>
          <p xml:id="i-FkUeU92rHr6Ykcyznsx3jX">
            Kollektivtrafiken måste stimuleras och vi vill därför sänka fordonsskatten
            för tunga bussar till 2000 års nivå, dvs. från 1 500 kr till 20
            000 kr.
          </p>
          <p xml:id="i-75R9KdM13NbAev5TQQ22H3">
            n) Försök med avgiftsfri kollektivtrafik
          </p>
          <p xml:id="i-TaReT4TvnDyVRckmWkzd8a">
            Vi vill att det genomförs ett fullskaligt försök med klimattaxa,
            dvs. avgiftsfri kollektivtrafik, i storstad och ett glesbygdslän
            samt att forskarstöd kopplas till försöken. Forskningen som kopplas
            till klimattaxaförsöket ska bl.a. studera effekterna utifrån ett
            genusperspektiv, miljöpåverkan, regionalpolitiska konsekvenser,
            trafiksäkerhet och hur klimattaxan påverkar arbetsutbudet.
          </p>
          <p xml:id="i-SMMeqLGCBxtfA5sUBL4pyz">
            o) Satsning på ny spårtrafik och nya spårfordon
          </p>
          <p xml:id="i-BodC97vGXcubkNnb9yomwr">
            För att möjliggöra ett nytänkande kring lokal spårtrafik vill
            vi avsätta 500 mkr varje år till utveckling av lokal spårtrafik,
            vilket betyder 6 miljarder under perioden 20102021. Vi vill även
            att staten fortsätter ge statsbidrag till inköp av lokala spårfordon
            med 400 miljoner per år, vilket betyder 4,8 miljarder under perioden
            20102021.
          </p>
          <p xml:id="i-KpBmdeAFSF1VH6oEF6o53J">
            p) Satsning på BRT-bussar
          </p>
          <p xml:id="i-MTconLj5QEEADmekZRL3wk">
            BRT, Bus Rapid Transit, är ett sätt att bedriva kollektivtrafik
            som skulle kunna översättas med att köra buss i spårsystem. Det
            är ett bussystem som ges tydliga företräden i trafiken eller till
            och med egna vägbanor. Stationerna är upphöjda som vid spårvagnar
            och stationerna påminner om dem som finns för spårtrafik. Kvalitén
            på de långa bussarna är högre än vanliga busslinjer, vilket gör
            att de påminner om tåg. Däremot är systemet mycket billigare att
            anlägga än spårtrafik, vilket gör att man kan få ut mycket mer
            linjekapacitet per satsad krona eller med andra ord: fler människor
            kan förflyttas på samma tid men med lägre kostnad.
          </p>
          <p xml:id="i-TbtUjxZvUGzP69ZALdJe5P">
            Vi anser att Vägverket ska få i uppdrag att genomföra två försök
            med BRT i Sverige och att medel tas från Vägverkets anslag för
            riktade satsningar till kollektivtrafiken.
          </p>
          <p xml:id="i-LQmvaLJs1GXEHRVB2D7onC">
            q) Handikappanpassning samt säkra och smidiga bytesstationer
          </p>
          <p xml:id="i-PHYp7sa6rmgrrasfbfS4JM">
            Vi vill avsätta riktade medel till handikappanpassning samt förbättrade
            miljöer vid stationer och hållplatser. Det sista är inte minst
            viktigt för att skapa trygga fysiska miljöer för kvinnor och män
            som är utformade för att underlätta snabba och smidiga byten inom
            kollektivtrafiken.
          </p>
          <p xml:id="i-H4eohecndZAb2D725mMYg">
            Vad som här ovan anförs om att öka jämställdheten med utökad
            kollektivtrafik bör riksdagen som sin mening ge regeringen till
            känna.
          </p>
          <head xml:id="i-DtSshncLdvQShDA6NpHTnG" type="h2">
            5.8 Järnvägstrafiken
          </head>
          <p xml:id="i-7BkgNHBADA2Nv2SzPFGCoj">
            Järnvägstrafiken i Sverige styrs idag utifrån företagsekonomiska
            villkor och inte utifrån vad som är bäst för samhället. Resultat
            av privatisering och konkurrensutsättningar är att t.ex. SJ tvingats
            minska antalet anställda, höja biljettpriserna och dra in på underhållet
            till tågen. Det medför att många resenärer, t.ex. studenter, pensionärer
            och andra med låga inkomster, väljer att istället resa med bil
            eller flyg. Dessutom har förseningar och inställda tåg inte förbättrat
            situationen. Då kvinnor använder sig av tåg i högre utsträckning
            än män har deras transportbehov försämrats i högre grad.
          </p>
          <p xml:id="i-EhF8feQqJG3ebGF7xVbDG4">
            Vi menar att en helhet som tillgodoser samhällets intresse för
            gods- och persontransporter på järnväg måste vara utgångspunkten,
            inte kortsiktiga ekonomiska krav som utelämnar möjligheten till
            miljövänliga transporter i hela landet. Kvinnor och män har olika
            resmönster och använder transportfärdmedel i olika hög grad. Fler
            män färdas med flyg och bil och fler kvinnor färdas kollektivt
            med lokaltrafik och tågtrafik. Om samhällets resurser till kommunikationer
            ska fördelas likvärdigt mellan kvinnor och män, vilket inte sker
            idag, är det viktigt att prioritera färdmedel som kvinnor använder.
          </p>
          <p xml:id="i-QAinxVvX2xRg1MBz8xhex3">
            Privatisering försvårar för kvinnor
          </p>
          <p xml:id="i-9HuDV2kGZgu2sGWQtrmd2b">
            Genom att privatisera och dela upp trafikverksamhet försvårar
            man för den enskilda individen att se helheten. Resenären, kvinnan
            eller mannen, är i första hand inte intresserad av vem som utför
            en tjänst utan att trafiken fungerar, är prisvärd och har god
            kvalité. Men detta försvåras genom användandet av företagsekonomiska
            principer på samhällspolitiskt viktiga områden. Individer vill
            kunna beställa en resa som en helhet, inte uppdelat på olika operatörer.
            Kvinnor och män blir knappast lyckligare av att veta att det är
            ett annat företag som har hand om delar av en enhet när det inte
            fungerar.
          </p>
          <p xml:id="i-Gnswtp1f9kULviEoDtov6E">
            Järnvägstrafiken tillhör medborgarna och är liksom övrig infrastruktur,
            vård, omsorg och skola m.m. en del av den grundläggande samhällsservicen.
            Avreglering, bolagisering och konkurrensutsättning har dock länge
            varit ledord. Detta har tvingat fram stora förändringar och försämringar
            inom kollektivtrafiken. Om man vill sätta resenären i centrum
            är detta inte rätt väg att gå.
          </p>
          <p xml:id="i-4TKQtfmLMXwpmh52xH1o48">
            Tågförseningar drabbar kvinnor och män
          </p>
          <p xml:id="i-Hoi8f4EpzcccPRLGgtFDe7">
            Kvinnor och män måste kunna lita på att järnvägstrafiken fungerar
            och är tillförlitlig om man vill ta sig till och från jobbet eller
            utbildningen. Annars blir det svårt att få fler att resa kollektivt.
            Staten har här ett ansvar att stärka individens rättigheter inom
            kollektivtrafiken.
          </p>
          <p xml:id="i-vjDbM8J7KBD6etWvSGJA1">
            Ett stort problem är att dagens tågresenärer drabbas av förseningar.
            Det har sin orsak i dåligt banunderhåll på spåren och för liten
            järnvägskapacitet. Med utgångspunkt i resenären måste det till
            en ändring. Med en utbyggd järnväg, förbättrat banunderhåll och
            fler spår kan situationen förbättras.
          </p>
          <head xml:id="i-W6pi7XXH2HTmhjxxQdYnBq" type="h3">
            5.8.1 Förslag inom järnvägstrafiken som kan leda till ökad jämställdhet
          </head>
          <p xml:id="i-f5JfCxewt6ML6GeeCrPcx">
            Här nedan presenteras i punktform förslag vi föreslår ska genomföras
            inom järnvägstrafiken och som därmed kan vara ett sätt att öka
            jämställdheten inom trafiken. Samma förslag redovisas även i en
            annan motion, Trafik och miljö 2009/10:T426, men i den motionen
            utvecklas och fördjupas förslagen mer utförligt.
          </p>
          <p xml:id="i-HEt6Kqy7csruGSgMXjEUDr">
            För att järnvägstrafiken ska vara en del av en omställning mot
            en mer jämställd transportsektor krävs bl.a. följande:
          </p>
          <p xml:id="i-E4ZUR9TKeqDy2HipEfxgQZ">
            a) Öka banunderhållet och minska tågförseningarna
          </p>
          <p xml:id="i-Xk81LMgcHepZK5Wp9632bW">
            Vi vill avsätta 7,6 miljarder kr/år, dvs. totalt ca 91 miljarder
            kronor, till ökat banunderhåll under perioden 20102021. Det är
            därmed 2,3 miljarder kr högre än dagens nivå. En kraftig ökning
            av banunderhållet leder till minskade förseningar för resenärerna.
          </p>
          <p xml:id="i-Qk2Wrq6QRv8ByMWHLfvWcX">
            b) Bygg mer järnvägar
          </p>
          <p xml:id="i-Cqy6ZV5USctiqg9jwcXsET">
            I den motion vi lämnat till riksdagen med anledning av regeringens
            proposition för ny infrastrukturinriktning för 20102019, Framtidens
            resor och transporter 2008/09:35, föreslår vi att den framtida
            investeringsnivån ska ligga på ca 16 miljarder kr per år, dvs.
            78 procent högre än dagens nivå. Det är för hela planperioden
            ca 191 miljarder kronor.
          </p>
          <p xml:id="i-Fe5Z1ZPekvS1Fdki23E4a2">
            c) Inför en investeringsbudget
          </p>
          <p xml:id="i-GnRQGRC9y6AJvQGEJx8U5Y">
            För att möjliggöra stora satsningar på nya spår och ökat underhåll
            av järnvägarna krävs ett ändrat tankesätt när det gäller vad som
            är en investering för framtiden. Statens nuvarande budgetsystem
            ser inte en investering som vare sig något långsiktigt eller som
            en tillgång. Istället betraktar budgetlagen en långsiktig investering
            som kortsiktig konsumtion. Vill man ha en rättvis fördelning av
            kostnader ska dagens generation betala för allt som konsumeras
            idag, medan det som kan konsumeras under en längre tid, dvs. en
            investering, ska delas upp under en längre amorteringstid.
          </p>
          <p xml:id="i-Ch1oonDKpP7fky52oNnjWk">
            d) Ompröva avreglering och bolagisering
          </p>
          <p xml:id="i-CGd4TC1mpsimqBTBDDBvMu">
            Kvinnor och män har olika resmönster och använder transportfärdmedel
            i olika hög grad. Fler män färdas med flyg och bil och fler kvinnor
            färdas kollektivt med lokaltrafik och tågtrafik. Om samhällets
            resurser till kommunikationer ska fördelas likvärdigt mellan kvinnor
            och män, vilket inte sker idag, är det viktigt att prioritera
            färdmedel som kvinnor använder i större utsträckning.
          </p>
          <p xml:id="i-PmgcZfsjXiapN49cEtQMJw">
            Det som är företagsekonomiskt lönsamt är inte per automatik också
            bäst sett ur ett samhällsekonomiskt perspektiv. Vänsterpartiet
            vill pröva förutsättningarna för att avbryta avregleringen, bolagiseringen
            och konkurrensutsättningen av gods- och persontrafiken på järnväg.
          </p>
          <p xml:id="i-QELMQVMTQoP1riNh2cRH4d">
            e) Sänk SJ:s avkastningskrav
          </p>
          <p xml:id="i-JqAmPJ5noQe1UF6hDgREoF">
            Statens hårda avkastningskrav på SJ har lett till en stark fokusering
            på att skapa vinst. Vanliga resenärer har fått stå tillbaka medan
            inriktningen har varit att konkurrera med flyget om höginkomstresenärerna
            och inte minst tjänsteresenärerna. SJ:s inriktning blir därmed
            ett sätt att fokusera på marknadsandelar där män dominerar.
          </p>
          <p xml:id="i-B3xqbdX9KSNdRHEwcTxDfg">
            Vänsterpartiet vill att SJ AB:s avkastningskrav till ägaren,
            dvs. staten, avskaffas och att lönsamhetsmålet minskas till 5
            procent. SJ skulle då dels kunna sänka priserna på biljetterna,
            dels enklare reinvestera i nya tåg och vagnar.
          </p>
          <p xml:id="i-M7ATHUNYvgSd9QCw646h6a">
            f) Kombinera SJ:s ensamrätt med en trafikeringsplikt
          </p>
          <p xml:id="i-4sjCCb6D8VGRAUJLEvaZ1W">
            Ett av de viktigaste skälen till statligt ägarskap av dominerande
            och samhällsviktiga verksamheter, t.ex. genom en fungerande kollektivtrafik
            på järnväg, är att använda bolaget för att uppnå demokratiskt
            beslutade mål. Ägardirektivet måste ändras så att trafikeringsrätten
            för SJ också innebär en skyldighet att genom trafikeringsplikt
            upprätthålla en väl fungerande kollektivtrafik på järnväg i hela
            landet.
          </p>
          <p xml:id="i-2nD82MUDvwGhm4ZrMBNMd2">
            g) Samordna den interregionala och regionala persontrafiken på
            järnväg
          </p>
          <p xml:id="i-74kVzQLfEfkcHnum44Gk3Q">
            Vi vill utveckla ett helhetsansvar och ställa tydliga krav på
            samordning mellan den interregionala och regionala tågtrafiken.
            Skåneregionens och Norrlandstågs trafikeringsrätt är t.ex. på
            lång sikt ett hot mot de längre tågresorna. SIKA har i en rapport
            konstaterat att det kan leda till ett minskat utbud av resor med
            tåg på längre sträckor.
          </p>
          <p xml:id="i-GDCydCataDtMyMGc3VYtnK">
            h) Överför ansvaret för tågstationerna till Banverket
          </p>
          <p xml:id="i-SqxMs3nDJvsFKPNXYkxRoL">
            Det är viktigt med god service, hög tillgänglighet, trygghet
            och en trevlig atmosfär om vi vill öka det kollektiva resandet.
            Tyvärr finns det många exempel på dåligt skötta och för resenären
            avskräckande tågstationer. Vi finner inga som helst skäl till
            att ansvaret för stationsbyggnaderna ska ligga hos Jernhusen AB,
            utan anser att ansvaret borde flyttas över till Banverket. Om
            stationerna anses ha en nyckelfunktion sett till järnvägstrafiken
            som helhet finns ingen anledning att ha ett bolag som endast syftar
            till att tjäna pengar på sitt fastighetsbestånd. Det kan leda
            till bristande underhåll, dåligt öppethållande eller försäljning
            av stationsbyggnader. Banverket ansvarar redan för en rad aktiviteter
            i anslutning till stationerna, t.ex. informationsanläggningar
            och plattformar. Det finns därför uppenbara skäl att samordna
            verksamheten på ett bättre sätt.
          </p>
          <p xml:id="i-NLXZy3S1AFfs45m2EYoJRS">
            Kvinnors och mäns uppfattning om offentliga miljöer är olika
            och baseras på olika riskbedömningar. Genom att bygga bort otrygga
            miljöer, så som mörka tunnlar eller passager, kan man öka trygghetsupplevelsen
            för kvinnor. Detta arbete skulle underlättas påtagligt om ansvaret
            för stationerna låg hos Banverket.
          </p>
          <p xml:id="i-K8WuG2j4q4gwm6hWHpGbUA">
            i) Sätt resenären i centrum
          </p>
          <p xml:id="i-Q7awDGKX6QyB4ix7eUDn2x">
            För att olika aktörer ska ta ett utökat gemensamt ansvar för
            tågresande skulle vi vilja se att det skapades ett resanderåd
            med uppgift att samordna informationen till de resande, t.ex.
            när förseningar inträffar av någon anledning. För det ska inte
            vara så att resenärerna ska behöva fundera på vad eller vem som
            orsakat förseningen. Kvinnor och män efterfrågar att så snabbt
            som möjligt få korrekt information om vilka åtgärder som vidtagits
            för att minimera skadan, t.ex. ersättningstrafik, tidsförluster,
            rätt till ersättning m.m.
          </p>
          <p xml:id="i-QzPGduDfMidRZZbEdjbrFJ">
            j) Överför Arlandabanan till Banverket
          </p>
          <p xml:id="i-B4md5YDDHN6Cke926rf4DU">
            Vi anser att staten ska använda sig av sin optionsrätt att efter
            2010 lösa ut A-Train som operatör på Arlandabanan och att Banverket
            övertar ansvaret för järnvägssträckan. Dagens situation betyder
            att det är företagsekonomiska mål som vägleder Arlandabanans drift.
            Rationella beslut och övervägande av privata intressen överensstämmer
            inte alltid med samhälleliga mål. En önskan om att öka antalet
            resenärer genom att sänka biljettpriset är kanske inte företagsekonomiskt
            intressant. För att klara en kapacitetshöjning måste företaget
            göra investeringar i nya tåg, vilket är en ökad finansiell risk.
            Utifrån ett samhällsekonomiskt perspektiv kan ett sänkt pris däremot
            vara oerhört rationellt, eftersom det leder till att fler åker
            tåg och att miljöpåverkan därmed minskar. Den samhälleliga finansiella
            risken kan därför ses i ett större sammanhang och i ett längre
            perspektiv. Vi anser att staten ska äga och driva Arlandabanan.
            Sänkta priser skulle generellt sett gynna kvinnor eftersom kvinnor
            har lägre inkomster än män.
          </p>
          <p xml:id="i-TRmuzojRFeaYeFvu1y7FZ7">
            Vad som här ovan anförs om att öka jämställdheten med utökad
            järnvägstrafik bör riksdagen som sin mening ge regeringen till
            känna.
          </p>
          <head xml:id="i-JcjFaFTLhnDaWTMieqxkHN" type="h2">
            5.9 Sjöfarten
          </head>
          <p xml:id="i-Wju29aJSGjT6izofUxhumH">
            Sjöfarten transporterar 90 procent av allt gods som importeras
            och exporteras till Sverige. Det gör att den är av mycket stor
            vikt för hela samhället.
          </p>
          <p xml:id="i-9rTgHCNW7G6eYzg3hyxuuS">
            Sjöfarten är det mest energieffektiva transportslaget, vilket
            beror på låg friktion mot underlaget. Jämfört med vägar och järnvägar
            är behovet av investeringar i vattenvägar väldigt lågt. Förutom
            lite muddring och isbrytning är vattenvägar i princip underhållsfria.
            Även trafiksäkerheten är hög.
          </p>
          <p xml:id="i-99jaWowPco8FXzGa4hitjp">
            Statens institut för kommunikationsanalys (SIKA) menar i en utvärdering
            att bristen på kunskap och data fortfarande är stor, vilket gör
            det svårt att följa arbetet med att öka jämställdheten. Samtliga
            trafikverk redovisar t.ex. resmönstren hos män respektive kvinnor,
            men inget av verken, inte heller Sjöfartsverket, har några analyser
            om de bakomliggande orsakerna till dessa resmönster. Det går därför
            inte att avgöra om kvinnors och mäns intressen tillgodoses i lika
            stor utsträckning.
          </p>
          <p xml:id="i-JaKpfuNucRvchgdCiNXHbX">
            Sjöfartsverket är dessutom det enda trafikverk som inte redogör
            för hur fördelningen av dem som medverkar i beslutande arbetsgrupper
            ser ut. Könsrepresentationen i styrelser och ledning hos Sjöfartsverket
            är oförändrad, vilket är beklagligt. Sjöfartsverket bekräftar
            att transportsektorn fortfarande är en mansdominerad sektor.
          </p>
          <p xml:id="i-7fRZUGg9GUUHmLECZn14n9">
            SIKA skriver:
          </p>
          <p xml:id="i-QoZnUmw2EkTdNneJzgBcnQ">
            På Sjöfartsverket respektive Luftfartsstyrelsen finns t.ex. endast
            en enda person som arbetar med jämställdhetsfrågor, och då utgör
            jämställdhetsfrågor endast ett av flera arbetsområden som dessa
            personer arbetar med ... Troligen återspeglar resurstilldelningen
            inte det relativa behovet mellan de olika delmålen, utan är snarare
            ett resultat av att det på beslutande nivå inte tillmäts så stor
            betydelse. Denna inställning försvårar naturligtvis jämställdhetsarbetet
            både på det egna verket och i respektive sektor.
          </p>
          <p xml:id="i-Xd9t9vVaxwAJGq45P73xRq">
            Regeringen bör i regleringsbrev till Sjöfartsverket kraftigt
            tydliggöra vikten av att jämställdhetsarbetet prioriteras högre.
            Detta bör ges regeringen till känna.
          </p>
          <head xml:id="i-TWCokAzMpMQkwfb37DnJND" type="h2">
            5.10 Vägtrafiken
          </head>
          <p xml:id="i-PTrDAes1fLjTWEsz5jSY5K">
            Män står för ca 70 procent av all bilkörning i Sverige. Två tredjedelar
            av dem som inte har tillgång till bil eller körkort är kvinnor.
            Förmånsbilarna körs nästan uteslutande av män. Män gör tre fjärdedelar
            av alla tjänsteresor.
          </p>
          <p xml:id="i-TMWbMURH51g546qERYyNPy">
            Beteendet i trafiken varierar också systematiskt. Det är nästan
            enbart män som blir fällda för vållande till annans död i trafiken.
            Vad gäller rattonykterhet och mycket stora hastighetsöverträdelser
            innehar också män en tätposition. Av de attitydundersökningar
            som gjorts framgår att kvinnor sätter trygghet, säkerhet och minskad
            miljöbelastning högt medan män i genomsnitt prioriterar fart och
            framkomlighet.
          </p>
          <p xml:id="i-Fs5uxmhghtx5FkPGdrNE7e">
            Det finns ekonomiska styrmedel som motverkar jämställdhets- och
            miljömålen. Dessa regler har då i vissa fall andra syften, t ex
            regionalpolitiska. Ibland beror det också på att svenska regler
            inte kan skilja sig nämnvärt åt jämfört med de regler som finns
            i våra grannländer. I andra fall saknas ett tydligt motiv till
            regeln. I de flesta fall är det dock ingen större svårighet att
            byta ut dessa styrmedel mot andra styrmedel som har minst lika
            god effekt på andra samhällsmål och som saknar negativ effekt
            på miljö- och jämställdhetsmålen.
          </p>
          <head xml:id="i-B7cr5abGLCTQaDXJP44CwR" type="h3">
            5.10.1 Förslag inom vägtrafiken som kan leda till ökad jämställdhet
          </head>
          <p xml:id="i-YN4YYdPPiniHMcGQ6ErFbu">
            Här nedan presenteras i punktform förslag vi föreslår ska genomföras
            inom vägtrafiken och som därmed kan vara ett sätt att öka jämställdheten
            inom trafiken. Samma förslag redovisas även i en annan motion,
            Trafik och miljö 2009/10:T426, men i den motionen utvecklas och
            fördjupas förslagen mer utförligt.
          </p>
          <p xml:id="i-Q2y3jc6KEckM65NF8tmSr7">
            a) Minskade hastigheter på vägarna
          </p>
          <p xml:id="i-MryAY6sUZ2wAaHTHmdeKgD">
            Största orsakerna till dödsfall inom trafiken är dels hastighetsöverträdelser,
            dels alkoholpåverkan. Det är främst män som omkommer i trafiken.
            Oberoende om vi mäter i absoluta tal eller relativa tal är männen
            överrepresenterade i olycksstatistiken och särskilt överrepresenterade
            är de yngre männen. Vi anser att hastigheten på vägar och motorvägar
            måste vara restriktiv och vill inte höja medelhastigheten. En
            självklar anledning till restriktiva hastighetsgränser är naturligtvis
            säkerhetsperspektivet, eftersom höga hastigheter leder till fler
            dödsfall och svåra skador.
          </p>
          <p xml:id="i-PNvJ6HhJZtHQALqUctYNGL">
            b) Stöd och forskning kring utvecklingen av hållbara drivmedel
          </p>
          <p xml:id="i-MmWJnsufj4GsXKiTcfBqRG">
            Staten bör stödja både forskning och uppförande av pilot- och
            demoanläggningar som tillverkar förnyelsebara drivmedel eller
            drivmedelssystem. Inom trafikforskningen är det ofta män som arbetar
            och det är ofta även mannens resmönster och värderingar som styr
            de kunskapsområden som utvecklas. Därför måste inriktningen av
            forsknings-, utvecklings- och demonstrationsprogram främja jämställdhetsmålet
            och könsfördelningen mellan de anlitade forskarna.
          </p>
          <p xml:id="i-RjuZMbkvZFbZp45at9853g">
            c) Subvention till efterkonvertering av äldre bilar
          </p>
          <p xml:id="i-7sSCn46iHq9DYwYLbcY32Y">
            Sverige har över 4 miljoner personbilar och 225 000 motorcyklar.
            Genomsnittsåldern på svenska personbilar är mer än 10 år. Att
            allt fler nya bilar säljs som miljöbilar är bra, men även fortsättningsvis
            kommer en mycket stor del av vägfordonen att vara fossildrivna.
            Potentialen för konvertering av fossilbränsledrivna vägfordon
            är med andra ord stor. De med låga inkomster och kvinnor har i
            högre grad äldre bilar. För dem är det kanske inte aktuellt eller
            möjligt att köpa en ny bil och då skulle en efterkonvertering
            ändå möjliggöra en aktiv insats mot mindre miljöpåverkan.
          </p>
          <p xml:id="i-6aFgxCiYFWmBSnfm9u7f7L">
            Vi vill tillsammans med Socialdemokraterna och Miljöpartiet under
            år 2010 införa en konverteringspremie för byte från bensin till
            etanol/biogas/el, inom en budgetram på 50 miljoner. Premien bör
            vara cirka 5 000 kronor för byte från bensin till etanol och cirka
            10 000 kronor för byte till biogas och el. Stödet till efterhandskonvertering
            ska inte göras permanent. Vi vill också se över fordonsbeskattningen
            så att konverterade fordon får en mer förmånlig beskattning.
          </p>
          <p xml:id="i-5LwH8RG84fXHwZAFmg6h2S">
            Vi presenterar förslaget i vår motion 2009/10:T427 Utgiftområde
            22 Kommunikationer, men även i Vänsterpartiets budgetmotion med
            anledning av regeringens budgetproposition för 2010.
          </p>
          <p xml:id="i-XH3Uk5WdXf55EAdGHsEmR6">
            d) Höj skatten på bensin och diesel
          </p>
          <p xml:id="i-R75mKjYakrMzj22edJXrN3">
            Priset på transporter ska inkludera kostnader för miljöskador,
            hälsoeffekter, trafikolyckor och andra samhällsekonomiska kostnader.
            Vi behöver i större utsträckning försöka få över trafik från vägar
            till ekologiskt hållbara färdsätt. Bensinskatten är här ett mycket
            effektivt ekonomiskt styrmedel för att styra till transporter
            som är bättre för miljön.
          </p>
          <p xml:id="i-6oF9WcNs7V5g74UEnoVZ1x">
            Bensinskatterna innebär även en omfördelning från män till kvinnor,
            eftersom det är män som i större utsträckning är användare och
            ägare av bilar. Oavsett inkomstläge, ärende och resväg åker männen
            oftare med bil. Den dagliga körsträckan är för män 44 km och för
            kvinnor 21 km.
          </p>
          <p xml:id="i-68hq2vkuVz7suGr8SNVuFb">
            Utifrån höga ambitioner på miljö- och klimatområdet är dessa
            myndigheters förslag och slutsatser viktiga att beakta. Vi anser
            därför att det krävs en höjning av bensin- och dieselskatten med
            75 öre under tre år.
          </p>
          <p xml:id="i-4uamvXG1E9gUuMsWAZg9ds">
            e) Kompensera de som drabbas hårdast
          </p>
          <p xml:id="i-A59wZhkMj5iw48U4Szuumf">
            En höjning av drivmedelskatter ger dock oönskade effekter för
            dem med låga inkomster (t.ex. kvinnor) och för dem som bor på
            landsbygden. Därför gör vi en skatteväxling så att dessa grupper
            inte drabbas så hårt. Det sker bl.a. genom sänkt inkomstskatt,
            sänkt fordonsskatt i glesbygd, avskaffande av regeringens trafikförsäkringspremie
            (i snitt 700 kr högre skatt för en bil) och genom ett riktat stöd
            till kollektivtrafik i glesbygd.
          </p>
          <p xml:id="i-QCDksBr8S3E74iXVrtThy">
            f) Gör fordonskatten mer koldioxidbaserad
          </p>
          <p xml:id="i-843SKmU4KbFoT7yj4JvNVy">
            Vi tycker att fordonsskatten kan vara ännu mer miljöinriktad.
            Naturvårdsverket har lämnat ett förslag som innebär att den fiskala
            basskatten på 360 kr avskaffas och istället höjs koldioxidkomponenten
            från 15 kr/g CO 2 till 24 kr/g CO 2 . Det skulle betyda att bilar
            med låga utsläpp av koldioxid gynnas. För dessa bilar kan en sådan
            fordonsskatteförändring betyda en sänkt fordonsskatt med 800 kr,
            medan mer bränsleslukande bilar får en höjd skatt med 1 200 kr.
            Förslaget är statsfinansiellt neutralt, eftersom det endast sker
            en omfördelning av intäkterna från fordonsskatten. Men förslaget
            gynnar dem som köper små bilar, vilket är logiskt med tanke på
            att deras konsumtion påverkar miljön mindre. Regeringen har tagit
            ett steg mot vårt förslag men det är inte på långa vägar tillräckligt.
          </p>
          <p xml:id="i-FPcxNUmHvnFeZvcikoofNr">
            g) Miljöinrikta förmånsbeskattningen
          </p>
          <p xml:id="i-XTZKPF9Sq39X53F6ZxfeQC">
            Eftersom så många nya personbilar köps av företag är det viktigt
            att förmånssystemet har koppling till miljöpåverkan. Vi anser
            att förmånssystemet ska ändras så att det baseras på bilarnas
            miljöpåverkan, dvs. ett koldioxidbaserat förmånsskattesystem som
            kopplar bilarnas koldioxidutsläpp till förmånsvärdet. Men en sådan
            ändring har även ett genusperspektiv. För dagens förmånsbeskattning
            kan nästan ses som en riktad satsning till män att inte behöva
            ta hänsyn till miljöpåverkan. Ungefär 85 procent av förmånsbilarna
            går till män.
          </p>
          <p xml:id="i-43wTWzAD7RQj4w6KyB34BF">
            Fri parkering vid arbetsplatser betraktas idag som en skattepliktig
            förmån. För tjänstebilar anses fri parkering vid arbetsplatsen
            ingå i förmånen. För anställda med egen bil beror skattebedömningen
            på om bilen används regelmässigt i tjänsten eller inte. Parkeringsförmåner
            gynnar män mer än kvinnor.
          </p>
          <p xml:id="i-JEW6JFN1N2N6Hakxn3vxza">
            h) Inför en försäljningskatt som är koldioxidrelaterad
          </p>
          <p xml:id="i-HxccGGpAP3nPPS9cb9Br3R">
            Vi anser att Sverige ska införa en koldioxidbaserad försäljningsskatt
            på nya bilar. Det är viktigt att ge tydliga signaler om vilken
            väg samhället vill att fordonstillverkare ska gå. En försäljningsskatt
            tydliggör livscykelkostnaden samtidigt som den uppmuntrar till
            köp av mindre bilar.
          </p>
          <p xml:id="i-NaP6yPFRka4FSbDzC25TRQ">
            i) Skapa ett reseavdrag som gynnar kollektivt resande
          </p>
          <p xml:id="i-68wWDiJQdURsEFFjsBHq3s">
            Denna skattesubvention leder till att den enskildes kostnad för
            i huvudsak biltransporter till arbetet sjunker. Det ger också
            ett incitament till att äga en bil, vilket bidrar till en ökning
            av övrigt bilåkande. Det snedvrider valet mellan olika transportsätt
            och motverkar kollektivtrafikåkande, bilpooler, samåkning och
            gång- och cykeltransport. Systemet inbjuder också till ett omfattande
            fusk och det är svårt att kontrollera tidsvinsten.
          </p>
          <p xml:id="i-QFauKZEehzcGFUoUnnGt2i">
            Reseavdraget motverkar ökad jämställdhet eftersom det är en majoritet
            av män som gör reseavdrag. Det vore önskvärt att få till ett reseavdragssystem
            som inte missgynnar kollektivtrafikresenärer, så som dagens system
            gör. Vi vill hitta ett system som gynnar den enskilda att färdas
            med kollektivtrafik. Vi vill att regeringen tillsätter en utredning
            som har till uppgift att hitta ett avståndsbaserat reseavdrag
            som gynnar kollektivtrafik, men samtidigt inte missgynnar dem
            som bor i glesbygd.
          </p>
          <p xml:id="i-42VJDZz8gCRmzFBNf5yGU7">
            j) Låt fler kommuner få chans att införa trängselskatt
          </p>
          <p xml:id="i-NULSub1agfTwr9Doq5e2hN">
            Det är omöjligt att bygga bort trängseln i storstäderna genom
            nya vägar. Nya kringfartsleder leder till mer trafik och i slutändan
            samma problem som de var tänkta att avhjälpa. Något som dock hjälper
            mot vägträngsel är en trängselskatt i kombination med förbättrad
            kollektivtrafik.
          </p>
          <p xml:id="i-8CmBwnqpanq6VHcAsoYZgX">
            Men trängselskatten är även ett radikalt omfördelningssystem
            inom trafiken. Trängselskatt kombinerat med en utbyggd kollektivtrafik
            gynnar enligt fördelningsanalyser låginkomsttagare, studenter,
            barn och ungdomar, äldre och kollektivtrafikresenärer. Utifrån
            ett könsperspektiv är det kvinnors resande som stärks och därmed
            bidrar trängselskatten till att trafiksektorn blir mer jämställd.
          </p>
          <p xml:id="i-UQfRYRKgDRohTEFV5KgN5c">
            k) Låt intäkterna från trängselskatt gå till kollektivtrafik
          </p>
          <p xml:id="i-BZtKBw9meC8iAQmFXH24GG">
            Vänsterpartiet anser att intäkterna från trängselskatt ska användas
            till satsningar inom framförallt kollektivtrafiken. Att satsa
            intäkterna på att bygga nya vägar motverkar syftet med avgifterna
            och ökar ojämställdheten inom trafikpolitiken.
          </p>
          <p xml:id="i-JcKwgp8kSBPi77tciQsbLo">
            Regeringen anser att det är bra att plöja ned miljardbelopp i
            vägar, men inte att en enda krona ska gå till kollektivtrafiken.
            De manliga höginkomsttagarna ska köra bil på nya vägar, medan
            kvinnor, låginkomsttagare, ungdomar och pensionärer får hålla
            till godo med den kollektivtrafik som finns. Vi anser att intäkterna
            från framtida trängselskatter, förutom kostnaderna för system-
            och administrationskostnader, ovillkorligt ska återföras till
            Stockholmsregionen och dess valda instanser.
          </p>
          <p xml:id="i-QEjavY2CHM8vYuXAtL2eSd">
            Vad som här ovan anförs om att öka jämställdheten genom förslag
            inom vägtrafiken bör riksdagen som sin mening ge regeringen till
            känna.
          </p>
          <head xml:id="i-CVCuPazCjvNCLRvGwqbvFc" type="h2">
            5.11 Flygtrafiken
          </head>
          <p xml:id="i-Qbyj4A4YiCuJCQhKc8wc12">
            Vänsterpartiet anser att alla transportslag ska bära sina samhällsekonomiska
            kostnader och det även på lång sikt. Tillväxt och regional utveckling
            är viktigt, men det får inte ske genom åtgärder som är ekologiskt
            eller socialt ohållbara. Det är inte acceptabelt att överlämna
            kostnader till nästa generation. Det är inte heller acceptabelt
            att gynna trafikslag där män dominerar, samtidigt som andra trafikslag
            ges andra spelregler. Räknat per passagerarkilometer är flyget
            det transportsätt som påverkar miljön mest. Flyg är inte ett energieffektivt
            transportmedel och bör därför användas i sammanhang där andra
            alternativ inte finns.
          </p>
          <p xml:id="i-Lpy1eJLbcnU1FrDQeUWamX">
            Staten betalar ett driftbidrag till kommunala flygplatser. I
            södra och mellersta Sverige finns det ett flertal flygplatser
            som utgör direkt konkurrens till snabbtåg och andra tågförbindelser
            som staten satsat stora belopp på under senare år. Att då samtidigt
            satsa pengar på ett ofta olönsamt transportslag med en mycket
            hög miljöpåverkan är direkt kontraproduktivt. Flyget gynnas dessutom
            av låga miljöskatter på bränslet, vilket förvärrar konkurrenssituationen.
          </p>
          <p xml:id="i-NnYHTGz33LfPS283WqkWZi">
            Det här betyder sammantaget att staten subventionerar mäns resande,
            samtidigt som man motverkar en utveckling som stärker de trafikslag
            där resenärerna i högre grad är kvinnor. Det är därför angeläget
            att även luftfarten bidrar till utsläppsminskningar så att de
            av riksdagen fastställda miljökvalitetsmålen kan nås, men även
            att luftfarten får ekonomiska styrmedel så att det kan råda konkurrensneutralitet
            mellan trafikslagen utifrån ett jämställdhetsperspektiv.
          </p>
          <head xml:id="i-Vudbem8GHfNC4Vpo1CWNjY" type="h3">
            5.11.1 Förslag inom flygtrafiken som kan leda till ökad jämställdhet
          </head>
          <p xml:id="i-Fgjyd3DaiVWLNYihmFF6rD">
            Här nedan presenteras i punktform förslag vi föreslår ska genomföras
            inom flygtrafiken och som därmed kan vara ett sätt att öka jämställdheten
            inom trafiken. Samma förslag redovisas även i en annan motion,
            Trafik och miljö 2009/10:T426, men i den motionen utvecklas och
            fördjupas förslagen mer utförligt.
          </p>
          <p xml:id="i-8GvuWue2883Gyds3LbtKLA">
            a) Flyget ska ingå i det internationella klimatåtagande
          </p>
          <p xml:id="i-FUcLziRLge9tZBwzzw1xcA">
            Sverige ska i internationella sammanhang aktivt agera både i
            EU och FN för att den internationella luftfartens klimatpåverkan
            inkluderas i den internationella klimatkonventionen efter 2012.
          </p>
          <p xml:id="i-J423T55yknftEADbpS3N7v">
            b) Sverige måste vara mer aktivt internationellt
          </p>
          <p xml:id="i-R8xTLvtSJAPy3sh8pBVo51">
            Idag är flygfotogen (som används av stora flygplan) och flygbensin
            (som i princip bara används i små privatplan) befriade från koldioxid-
            och energiskatt. Sverige bör kraftfullt agera för att ICAO (International
            Civil Aviation Organization) tillser att flygtrafiken minskar
            sin miljöpåverkan och att beskattning av flygbränsle blir möjligt.
          </p>
          <p xml:id="i-PkwXgCULaLYvoA36g5j2iX">
            c) Inför en klimatskatt för utrikesflyget
          </p>
          <p xml:id="i-TNJm4cY4x4Lhcd1ieEpXcE">
            Sverige bör snarast uppta förhandlingar med grannländer för att
            komma överens om gemensamma skattenivåer för skatt på flygbränsle.
          </p>
          <p xml:id="i-HirmoiqaWMdmMDuq7jy69u">
            Sverige bör även undersöka möjligheterna att införa en klimatskatt
            på flygtrafik enligt samma mönster som vi föreslår här nedan för
            inrikesflyget.
          </p>
          <p xml:id="i-BJ3sq6aCkfmn97ExWws1er">
            d) Inför en klimatskatt för inrikesflyget
          </p>
          <p xml:id="i-Dy6vXmf8HZYQZhiUboZwwf">
            För att komma tillrätta med skattebefrielsen för inrikesflyget
            vill vi införa en klimatskatt på inrikesflyget. Klimatskatten
            sker genom en schabloniserad start/landningsavgift. En sådan konstruktion
            skulle öka incitamentet att fylla planen med resenärer och därmed
            minska påverkan på miljön.
          </p>
          <p xml:id="i-WG3QfrJTJ7EURUXCSrXBec">
            Vår utgångspunkt är att nivån på koldioxid- och energiskatt på
            flygfotogen ska motsvara den nivå som gäller för bensin för bilar.
            Sverige bör införa en klimatskatt på inrikes flyg, motsvarande
            en kostnad på 12 000 kr per start/landning.
          </p>
          <p xml:id="i-AhJCpzj8TujBEx7dpWa3NJ">
            e) Öka stödet till Rikstrafiken
          </p>
          <p xml:id="i-UeCk7WwZvYHyQN7j4wXVG5">
            Idag har Rikstrafiken i uppdrag att upphandla interregionala
            resor som inte kan bedrivas på kommersiell grund, men som ändå
            anses som viktiga och nödvändiga för samhället som helhet och
            även för den regionala utvecklingen. På följande 10 flyglinjer
            har Rikstrafiken idag avtal med operatörer.
          </p>
          <head xml:id="i-2K942sJyPD71nx37C6gPqf" type="h1">
            Flyglinjer där Rikstrafiken har avtal med operatör och utbetalda
            belopp 2006
          </head>
          <table xml:id="i-L38fw14MsvUQmf9TLEFDFZ">
            <row xml:id="i-JkPSpnYHrD4SkokMaH6D6N">
              <cell>
                Linjer
              </cell>
              <cell>
                Utbetalt belopp 2006 (tkr)
              </cell>
            </row>
            <row xml:id="i-3bmgP7eHS51PVhQv56SX2V">
              <cell>
                ÖstersundUmeå
              </cell>
              <cell>
                9 474
              </cell>
            </row>
            <row xml:id="i-E42WWia6d8XDDsDvsCC7LL">
              <cell>
                ArvidsjaurArlanda
              </cell>
              <cell>
                6 373
              </cell>
            </row>
            <row xml:id="i-3kQ1cQZgwPFRiEVq5juUPf">
              <cell>
                LyckseleArlanda
              </cell>
              <cell>
                7 481
              </cell>
            </row>
            <row xml:id="i-JTkSoo8cfWXhgjviGHYSDV">
              <cell>
                StorumanArlanda
              </cell>
              <cell>
                8 094
              </cell>
            </row>
            <row xml:id="i-VEynRnS3fzcZ4y7T8shQBV">
              <cell>
                VilhelminaArlanda
              </cell>
              <cell>
                7 174
              </cell>
            </row>
            <row xml:id="i-BjnWoNmmjYKi2TwzYvzWih">
              <cell>
                HemavanArlanda
              </cell>
              <cell>
                3 127
              </cell>
            </row>
            <row xml:id="i-WntVCLcT4GtFNzah7PQ6SN">
              <cell>
                GällivareArlanda
              </cell>
              <cell>
                11 929
              </cell>
            </row>
            <row xml:id="i-8ckJVpK4E7J4RS2nJyi3RK">
              <cell>
                Torsby/HagforsArlanda
              </cell>
              <cell>
                6 661
              </cell>
            </row>
            <row xml:id="i-5PL8Fyxqc49KuH2vtonqpC">
              <cell>
                SvegArlanda
              </cell>
              <cell>
                7 635
              </cell>
            </row>
            <row xml:id="i-AVgn5kDmuS8bBj7zmwELJU">
              <cell>
                PajalaLuleå
              </cell>
              <cell>
                7 728
              </cell>
            </row>
            <row xml:id="i-NMpz7nV9y6KwoHvdej5nNk">
              <cell>
                Totalt
              </cell>
              <cell>
                75 676
              </cell>
            </row>
          </table>
          <p xml:id="i-4qxVmVJhRCR2nwmKFY1DwR">
            Källa: Rikstrafiken och riksdagens utredningstjänst .
          </p>
          <p xml:id="i-HChnz58w76GGv9HprfXz42">
            Totalt omfattar Rikstrafikens stöd till flyglinjerna 75 miljoner
            kr. Vårt förslag till klimatskatt för inrikesflyget ökar kostnaderna
            för dessa flyglinjer. Men för att inte åstadkomma en negativ regional
            utveckling föreslår vi att Rikstrafiken kompenseras för klimatskattens
            effekter. Det sker ungefär 7 500 inrikes landningar i samband
            med ovanstående flyglinjer. Full kompensation för de ökade kostnaderna
            motsvarar då ett extra anslag på 75 mkr (10 000 * 7 500 landningar).
          </p>
          <p xml:id="i-HJF6G5XhN2BSFdU6ZQDTtd">
            Vad som här ovan anförs om att öka jämställdheten med förslag
            inom flygtrafiken bör riksdagen som sin mening ge regeringen till
            känna.
          </p>
          <head xml:id="i-4rrpDG8a6jTwRfG5cxYwRa" type="h2">
            5.12 Trafiksäkerhet
          </head>
          <head xml:id="i-GjWDrKDB7nQZTJGvhcqogu" type="h1">
            Beteenden
          </head>
          <p xml:id="i-3ny2vqxYKJrnfQLHCAdfx8">
            Varje år dödas omkring 450 människor på vägarna och cirka 5 000
            skadas allvarligt. Risken att dödas är störst för mopedister,
            motorcyklister, cyklister och fotgängare. Att åka kollektivt är
            säkrast. Det är en högre andel män som skadas i trafiken än kvinnor.
            Framförallt de unga männen är kraftigt överrepresenterade i statistiken.
            Generellt är mäns beteende vad gäller trafiksäkerhet ett stort
            problem. Undersökningar visar att kvinnor har en ökad medvetenhet
            om risker i trafiken. Det leder följaktligen även till att kvinnor
            kör säkrare.
          </p>
          <p xml:id="i-PNUADAKCdyh3cgWbHEQxmN">
            Utifrån ett beteendeperspektiv vill vi att det utreds om Rikspolisstyrelsen
            kan överta delar av ansvaret för trafiksäkerheten och vilken gränsdragning
            som ska göras mellan Vägverket och Rikspolisstyrelsen.
          </p>
          <head xml:id="i-2mPb2sKfMsAGQk2mimZBDt" type="h1">
            Alkohol
          </head>
          <p xml:id="i-HtZgQtKJ7kvBto4FHQ41qb">
            Straffskalan för rattfylleribrott håller för närvarande på att
            utredas, men vi ser ett behov av att straffskalan höjas. Det får
            aldrig bli en förmildrande omständighet att vara berusad i trafiken!
            Vi tycker även att personer som är dömda för rattfylleri ska vara
            tvungna att installera alkolås i sin bil. Men en person som är
            rattfyllerist måste självklart även få vård.
          </p>
          <p xml:id="i-MQ5JJStUjHsrqPYKXD9cYc">
            En undersökning gjord av NTF visar att 90 procent av dem som
            döms till rattonykterhet är män. Det är således i hög grad mäns
            attityder och värderingar som måste ändras. Vi vill se obligatoriska
            moment i förarutbildningen, vars syfte är att ändra attityder
            till alkohol och bilkörning.
          </p>
          <head xml:id="i-DgN16EpQsCWricM3erTYbz" type="h1">
            Hastighetsöverträdelser
          </head>
          <p xml:id="i-VsxoPZXFSWwoHkqduRff5G">
            Det är män i allmänhet och yngre män i synnerhet, som främst
            omkommer eller blir svårt skadade i trafiken. NTF har gjort en
            kartläggning som visar att en man producerar fyra gånger så många
            fortkörningsböter som en kvinna. Undersökningen visar även att
            hela 92 % av dem som fälldes för s.k. vansinneskörningar (vilket
            betyder 32 km/h över rådande fartgräns) var män. Vi vill ha en
            körkortsutbildning som tydligare betonar vikten av att efterleva
            trafikregler och attityder i trafiken.
          </p>
          <head xml:id="i-MqUWgtFMU69babJ73d1SEQ" type="h1">
            Säkrare gång- och cykeltrafik
          </head>
          <p xml:id="i-Qp8QoUaTraCdL9QymurZyY">
            Att gå och cykla är bland de farligaste sätten att transportera
            sig men samtidigt de mest miljövänliga och hälsosamma. 30 % av
            dödsolyckorna sker på det kommunala vägnätet. Större delen av
            det är byggt under en tid när motortrafiken gavs högsta prioritet.
          </p>
          <p xml:id="i-2s92ACWDCwy1wbZV7emzTL">
            Konsekvenserna av detta är höga olycksrisker och begränsad tillgänglighet
            för oskyddade trafikanter. Cykel- och gångtrafik måste göras säkrare.
            För stor del av landets befolkning, i synnerhet barn och ungdomar,
            är gång och cykel de enda tillgängliga sätten att ta sig fram.
            Kvinnor använder sig också av cykel i större utsträckning än vad
            män gör.
          </p>
          <p xml:id="i-FrmZJydcvXrBD7dnyyjPtD">
            Gång- och cykeltrafik måste prioriteras vid trafik- och bostadsplanering.
            Vi kräver att ett nationellt säkerhetsprogram för barn tas fram.
          </p>
          <p xml:id="i-HHT7v6JxQDByVCHg9hhUgw">
            Vad som här ovan anförs om jämställdhet och trafiksäkerhet bör
            riksdagen som sin mening ge regeringen till känna.
          </p>
        </div>
        <div xml:id="i-NQs5WbTjZyFY1VxUSY8ZSz" type="motSignatures">
          <list xml:id="i-HgGPyCGqTWfwgSmY9Nm2cp">
            <item xml:id="i-L4tsrs9ELHRupDm2QpsSLv" who="i-KnfRfemwD98TyCA1A8KCeX">
              Peter Pedersen (v)
            </item>
            <item xml:id="i-3k8f6NupW35YitZ4BrUPLb" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-YbwB275Rn1LnDyrigYgHpF" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-Y9xGJYeE9bo49Jqg7MgnD5" who="i-991obiMTz36s9V7z3YpuZk">
              Gunilla Wahlén (v)
            </item>
          </list>
        </div>
      </div>
    </body>
  </text>
</TEI>
