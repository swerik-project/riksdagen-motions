<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202223-AU-01245">
  <teiHeader>
    <fileDesc>
      <titleStmt>
        <title>Ordning och reda på arbetsmarknaden</title>
        <author corresp="i-Yam9ii4K4HfneDbj5TzDJY">av Ciczie Weidby m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2022/23:1245 av Ciczie Weidby m.fl. (V)</title>
          <idno type="rdwebb">HA021245</idno>
          <rs type="number">1245</rs>
          <orgName type="comitteeAbbreviation">AU</orgName>
          <ref type="dokument_url_text">https://data.riksdagen.se/dokument/HA021245/text</ref>
          <ref type="dokument_url_html">https://data.riksdagen.se/dokument/HA021245</ref>
          <ref type="dokumentstatus_url_xml">https://data.riksdagen.se/dokumentstatus/HA021245</ref>
          <ref type="pdf">https://data.riksdagen.se/fil/F17A3E13-2CD6-4C89-9832-8A7AA0CFC78D</ref>
          <ref type="docx">https://data.riksdagen.se/fil/7DF09920-5303-4678-B041-A6E1F0BFF8EA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Yam9ii4K4HfneDbj5TzDJY</idno>
            <name>Ciczie Weidby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Srv2XCR7hGVyZ66wLkW6ad</idno>
            <name>Lorena Delgado Varas</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TpcaF4RFviyytGA8rW5Jer</idno>
            <name>Samuel Gonzalez Westling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-L3t2URPAv9iLWgdCvbz7Uv</idno>
            <name>Ilona Szatmári Waldau</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-9GaiYENKbk9kVRmG8VSaLJ" type="signed"/>
        <correspContext corresp="i-9GaiYENKbk9kVRmG8VSaLJ">
          <note type="signatory" corresp="i-Yam9ii4K4HfneDbj5TzDJY"/>
          <note type="signatory" corresp="i-TxLwXp3MJemR8iGdYER2aZ"/>
          <note type="signatory" corresp="i-Srv2XCR7hGVyZ66wLkW6ad"/>
          <note type="signatory" corresp="i-TpcaF4RFviyytGA8rW5Jer"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-L3t2URPAv9iLWgdCvbz7Uv"/>
        </correspContext>
        <correspAction xml:id="i-W3k6ybYLLpuYYzeRSmHgC5" type="submitted">
          <date when="2022-11-22"/>
          <time when="15:15:49"/>
        </correspAction>
        <correspAction xml:id="i-JuWFEqbQ5r1rTPtFseuMij" type="reviewed">
          <date when="2022-11-23"/>
          <time when="11:39:46"/>
        </correspAction>
        <correspAction xml:id="i-5cYYkgnRBE4iho69qShajg" type="referred">
          <date when="2022-12-01"/>
        </correspAction>
        <correspAction xml:id="i-xW3ZZwajeYGhEgxrj6tpy" type="assigned">
          <date when="2023-09-08"/>
          <time when="14:42:14"/>
        </correspAction>
        <correspContext corresp="i-xW3ZZwajeYGhEgxrj6tpy">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-2CSDhLUttGBEWvRzB5ZtG1" type="behandlas_i"/>
        <correspContext corresp="i-2CSDhLUttGBEWvRzB5ZtG1">
          <ref type="uppgift">2022/23:AU5</ref>
          <ref type="ref_dok_id">HA01AU5</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU5</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Jaz2iY1gLULeiw8HzvqRmv" type="behandlas_i"/>
        <correspContext corresp="i-Jaz2iY1gLULeiw8HzvqRmv">
          <ref type="uppgift">2022/23:AU8</ref>
          <ref type="ref_dok_id">HA01AU8</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU8</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NLb5jJcg9jues3n4MCDYJX" type="behandlas_i"/>
        <correspContext corresp="i-NLb5jJcg9jues3n4MCDYJX">
          <ref type="uppgift">2022/23:AU9</ref>
          <ref type="ref_dok_id">HA01AU9</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">AU9</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BMP8PC4FHGYec79WAMpVUs" type="behandlas_i"/>
        <correspContext corresp="i-BMP8PC4FHGYec79WAMpVUs">
          <ref type="uppgift">2022/23:FiU34</ref>
          <ref type="ref_dok_id">HA01FiU34</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Y44UhnYEajs8d9gqtt3kxi" type="behandlas_i"/>
        <correspContext corresp="i-Y44UhnYEajs8d9gqtt3kxi">
          <ref type="uppgift">2022/23:SfU17</ref>
          <ref type="ref_dok_id">HA01SfU17</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SfU17</ref>
          <ref type="ref_dok_titel">Arbetskraftsinvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CP2qdZBFUWUfjFZ1xj7q99" type="behandlas_i"/>
        <correspContext corresp="i-CP2qdZBFUWUfjFZ1xj7q99">
          <ref type="uppgift">2022/23:SkU12</ref>
          <ref type="ref_dok_id">HA01SkU12</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SkU12</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MggnTwmDcJoN9MYAwr8meE" type="behandlas_i"/>
        <correspContext corresp="i-MggnTwmDcJoN9MYAwr8meE">
          <ref type="uppgift">2022/23:SkU13</ref>
          <ref type="ref_dok_id">HA01SkU13</ref>
          <ref type="ref_dok_typ">bet</ref>
          <ref type="ref_dok_rm">2022/23</ref>
          <ref type="ref_dok_bet">SkU13</ref>
          <ref type="ref_dok_titel">Skatteförfarande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2022/23:1245 av Ciczie Weidby m.fl. (V)
          Ordning och reda på arbetsmarknaden
        </div>
      </div>
      <div type="motBody">
        <div xml:id="i-PDNg2Gmj34NQJ8eZssPB5h" type="TOC">
          <head xml:id="i-F8Bfpedzo3MK8FreYEST7U">
            1 Innehållsförteckning
          </head>
          <list>
            <item style="indent-level: 1">
              1 Innehållsförteckning
            </item>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Stärk och utveckla arbetet mot arbetslivskriminalitet
            </item>
            <item style="indent-level: 2">
              4.1 Stärk myndighetssamverkan
            </item>
            <item style="indent-level: 2">
              4.2 Ändra sekretesslagstiftningen
            </item>
            <item style="indent-level: 2">
              4.3 Inrätta ett myndighetsgemensamt kansli
            </item>
            <item style="indent-level: 2">
              4.4 Regionala arbetslivskriminalitetscenter
            </item>
            <item style="indent-level: 2">
              4.5 Nationell strategi mot arbetslivskriminalitet
            </item>
            <item style="indent-level: 2">
              4.6 Myndighetsgemensam tipsfunktion för fackligt förtroendevalda
            </item>
            <item style="indent-level: 1">
              5 Tydligare villkor för F‑skatt
            </item>
            <item style="indent-level: 2">
              5.1 Krav på mer än en uppdragsgivare för att godkännas för F‑skatt
            </item>
            <item style="indent-level: 2">
              5.2 Tidsbegränsad F-skatt
            </item>
            <item style="indent-level: 2">
              5.3 Krav på F-skatt för underentreprenörer vid rotavdrag
            </item>
            <item style="indent-level: 1">
              6 Likabehandling mellan utstationerade och inhemska arbetstagare
            </item>
            <item style="indent-level: 2">
              6.1 Ny skadeståndsbestämmelse i utstationeringslagen
            </item>
            <item style="indent-level: 1">
              7 Förbättrade regler för utländska företag som verkar i Sverige
            </item>
            <item style="indent-level: 2">
              7.1 Utvidga systemet med anmälningsplikt
            </item>
            <item style="indent-level: 2">
              7.2 Utred inkomstskattelagens bestämmelser om fast driftställe
            </item>
            <item style="indent-level: 2">
              7.3 Utstationeringsregistret
            </item>
            <item style="indent-level: 1">
              8 Motverka fusk inom rotsektorn
            </item>
            <item style="indent-level: 1">
              9 Förbättrad kontroll av underentreprenörer
            </item>
            <item style="indent-level: 1">
              10 Bättre regelverk vid offentlig upphandling
            </item>
            <item style="indent-level: 1">
              11 Ett rättvist system för arbetskraftsinvandring
            </item>
            <item style="indent-level: 1">
              12 Bättre regelverk kring subventionerade anställningar
            </item>
            <item style="indent-level: 2">
              12.1 Arbetsgivare som anställer personer med subventioner ska
              utfärda arbetsintyg
            </item>
            <item style="indent-level: 2">
              12.2 Öppenhet och insyn
            </item>
            <item style="indent-level: 2">
              12.3 Återinför krav på kollektivavtalsenliga villkor för nystartsjobb
            </item>
            <item style="indent-level: 2">
              12.4 Kartläggning av arbetstider, lönenivåer och arbetsvillkor
            </item>
            <item style="indent-level: 2">
              12.5 Subventionerade anställningar bör omfattas av LAS
            </item>
            <item style="indent-level: 2">
              12.6 Förbättra och effektivisera samrådshanteringen mellan Arbetsförmedlingen
              och fackförbunden
            </item>
            <item style="indent-level: 2">
              12.7 Åtgärder för att motverka segmentering
            </item>
            <item style="indent-level: 2">
              12.8 Utred vilka ytterligare åtgärder som kan vidtas för att
              motverka missbruk och överutnyttjande av arbetsmarknadspolitiska
              insatser
            </item>
            <item style="indent-level: 1">
              13 Förbättrade villkor för plattformsarbetare
            </item>
            <item style="indent-level: 2">
              13.1 Plattformsföretagen ska betraktas som arbetsgivare och plattformsarbetarna
              som arbetstagare
            </item>
            <item style="indent-level: 2">
              13.2 Krav på F-skatt vid egenanställning
            </item>
            <item style="indent-level: 2">
              13.3 Ytterligare åtgärder
            </item>
          </list>
        </div>
        <div type="motProposal" subtype="förslag">
          <head xml:id="i-3jMbyp9eArkzPdR9ew3u2C">
            2 Förslag till riksdagsbeslut
          </head>
          <list>
            <item xml:id="i-KT1kYQxEj4tLEXAxyygewh" sortKey="Yrkande 1">
              Riksdagen ställer sig bakom det som anförs i motionen om att
              stärka myndighetssamverkan och tillkännager detta för regeringen.
            </item>
          </list>
          <list>
            <item xml:id="i-6dgnFs11EUP4qG6LhuCjBj" sortKey="Yrkande 2">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag om att ändra sekretesslagstiftningen
              i syfte att ge myndigheterna möjlighet att bedriva ett effektivt
              arbete mot arbetslivskriminalitet och tillkännager detta för regeringen.
            </item>
          </list>
          <list>
            <item xml:id="i-9HhMD9EypySokgb8cBo7uZ" sortKey="Yrkande 3">
              Riksdagen ställer sig bakom det som anförs i motionen om att
              regeringen bör inrätta ett myndighetsgemensamt kansli, med kompetens
              från flera av myndigheterna, som bl.a. kan ansvara för utbildning,
              gemensamma rutiner och återrapportering och tillkännager detta
              för regeringen.
            </item>
          </list>
          <list>
            <item xml:id="i-TjFAiEqJvW69iWYKtvVYwj" sortKey="Yrkande 4">
              Riksdagen ställer sig bakom det som anförs i motionen om att
              regeringen bör återkomma med förslag på hur den förra regeringens
              nationella strategi mot arbetslivskriminalitet bör genomföras
              och tillkännager detta för regeringen.
            </item>
          </list>
          <list>
            <item xml:id="i-5sAZciEftptg46qDgFqL79" sortKey="Yrkande 5">
              Riksdagen ställer sig bakom det som anförs i motionen om att
              det bör införas en myndighetsgemensam tipsfunktion för fackligt
              förtroendevalda vid misstanke om arbetslivskriminalitet och tillkännager
              detta för regeringen.
            </item>
          </list>
          <list>
            <item xml:id="i-X2YiNQ9QxjdRfBNbHPVqoW" sortKey="Yrkande 6">
              Riksdagen ställer sig bakom det som anförs i motionen om att
              det ska krävas flera uppdragsgivare för att godkännas för F-skatt
              och tillkännager detta för regeringen.
            </item>
          </list>
          <list>
            <item xml:id="i-Dc2BDEdPKM2tzLvRuBU8UZ" sortKey="Yrkande 7">
              Riksdagen ställer sig bakom det som anförs i motionen om tidsbegränsad
              F-skatt och tillkännager detta för regeringen.
            </item>
          </list>
          <list>
            <item xml:id="i-H1tSZD4xDn8cHKtbuXnaH" sortKey="Yrkande 8">
              Riksdagen ställer sig bakom det som anförs i motionen om att
              det bör införas ett krav på att även underentreprenörer ska ha
              giltig F-skatt för att rotavdrag ska utbetalas och tillkännager
              detta för regeringen.
            </item>
          </list>
          <list>
            <item xml:id="i-Gffqb18Mauoicfu3FGXD8w" sortKey="Yrkande 9">
              Riksdagen ställer sig bakom det som anförs i motionen om att
              ersättning för resa, kost och logi vad gäller resan från utsändningslandet
              till Sverige ska få genomdrivas med stöd av stridsåtgärder och
              tillkännager detta för regeringen.
            </item>
          </list>
          <list>
            <item xml:id="i-ABkzzKdUpRSfFd4KRaXrsw" sortKey="Yrkande 10">
              Riksdagen ställer sig bakom det som anförs i motionen om att
              underrättelseskyldigheten även bör omfatta enskilda som mottar
              tjänsterna för privat bruk och tillkännager detta för regeringen.
            </item>
          </list>
          <list>
            <item xml:id="i-Tc6jsr1mv9aRgRf1nWCheB" sortKey="Yrkande 11">
              Riksdagen ställer sig bakom det som anförs i motionen om att
              det bör införas en ny skadeståndsbestämmelse i utstationeringslagen
              i enlighet med Byggmarknadskommissionens förslag och tillkännager
              detta för regeringen.
            </item>
          </list>
          <list>
            <item xml:id="i-KP5HnSiWSRbqff44KtvbVR" sortKey="Yrkande 12">
              Riksdagen ställer sig bakom det som anförs i motionen om att
              systemet med anmälningsskyldighet för utländska företag som utstationerar
              arbetstagare till Sverige bör utvidgas så att även köparna, utan
              undantag, omfattas av sanktionsansvaret och tillkännager detta
              för regeringen.
            </item>
          </list>
          <list>
            <item xml:id="i-8UtkzR7wXZncLHc799rDTT" sortKey="Yrkande 13">
              Riksdagen ställer sig bakom det som anförs i motionen om att
              det bör utredas om inkomstskattelagens bestämmelser om fast driftsställe
              är ändamålsenligt utformade för att inkludera utländska företag
              som i stor omfattning verkar i Sverige, och detta tillkännager
              riksdagen för regeringen.
            </item>
          </list>
          <list>
            <item xml:id="i-5L8Fg3PYGxJaE79MTb5ZXi" sortKey="Yrkande 14">
              Riksdagen ställer sig bakom det som anförs i motionen om att
              Skatteverket bör få i uppdrag att, i samarbete med Arbetsmiljöverket,
              förvalta och utveckla utstationeringsregistret och tillkännager
              detta för regeringen.
            </item>
          </list>
          <list>
            <item xml:id="i-GTeVV4VRTxV7rCt4iSSv8K" sortKey="Yrkande 15">
              Riksdagen ställer sig bakom det som anförs i motionen om att
              regeringen bör ge Arbetsmiljöverket i uppdrag att intensifiera
              sin tillsyn över utstationeringsregistret i enlighet med Byggmarknadskommissionens
              förslag och tillkännager detta för regeringen.
            </item>
          </list>
          <list>
            <item xml:id="i-AnLUp4afsxYmQPcnhmfPvb" sortKey="Yrkande 16">
              Riksdagen ställer sig bakom det som anförs i motionen om att
              krav på elektroniska personalliggare bör införas för företag som
              utför byggtjänster med rotavdrag och tillkännager detta för regeringen.
            </item>
          </list>
          <list>
            <item xml:id="i-8txKUmSSGHHq5UWr7pyZsr" sortKey="Yrkande 17">
              Riksdagen ställer sig bakom det som anförs i motionen om att
              företag som begär en utbetalning från Skatteverket inom ramen
              för rotsystemet även ska lämna uppgift om vilka arbetstagare som
              har utfört arbetet och tillkännager detta för regeringen.
            </item>
          </list>
          <list>
            <item xml:id="i-TJFfXy9yfTn1r8DgTBVYWt" sortKey="Yrkande 18">
              Riksdagen ställer sig bakom det som anförs i motionen om att
              se över förtroendemannalagen och lagen om entreprenörsansvar för
              lönefordringar och tillkännager detta för regeringen.
            </item>
          </list>
          <list>
            <item xml:id="i-LYi5BCtKAqJG1Ag8BUodQg" sortKey="Yrkande 19">
              Riksdagen ställer sig bakom det som anförs i motionen om att
              regeringen bör återkomma med förslag om ändringar i LOU så att
              skäliga villkor ska ställas vid behov i alla offentliga upphandlingar
              och att det blir möjligt att vid upphandling ställa krav på villkor
              om pensioner, försäkringar och annan ledighet än semester och
              tillkännager detta för regeringen.
            </item>
          </list>
          <list>
            <item xml:id="i-38QJiPa6VyVDhyogDp5UpH" sortKey="Yrkande 20">
              Riksdagen ställer sig bakom det som anförs i motionen om att
              det som huvudregel ska ställas krav på att maximalt två led av
              underentreprenörer får användas vid offentlig upphandling och
              tillkännager detta för regeringen.
            </item>
          </list>
          <list>
            <item xml:id="i-6cLc4QRZFBGdNFeMoHjG64" sortKey="Yrkande 21">
              Riksdagen ställer sig bakom det som anförs i motionen om att
              det bör införas ett obligatoriskt krav på anbudsgivarna att, i
              samband med offentlig upphandling, redovisa vilken personalstyrka
              och vilka lönenivåer som ligger till grund för deras kostnadsberäkningar
              och tillkännager detta för regeringen.
            </item>
          </list>
          <list>
            <item xml:id="i-5WFeC1BfX1ak7ZzHWEgykT" sortKey="Yrkande 22">
              Riksdagen ställer sig bakom det som anförs i motionen om att
              upphandlande aktörer inför upphandlingsförfarandet ska ha en dialog
              med relevanta fackförbund i den bransch där upphandlingen ska
              ske och tillkännager detta för regeringen.
            </item>
          </list>
          <list>
            <item xml:id="i-DoCT2q5kSQ4dH41Tqj2Qvp" sortKey="Yrkande 23">
              Riksdagen ställer sig bakom det som anförs i motionen om att
              regeringen dels bör utreda möjligheten att upprätta system där
              samtliga upphandlande myndigheter och statliga och kommunala bolag
              måste delta, dels bör utreda inrättandet av en s.k. svart lista
              över oseriösa företag och tillkännager detta för regeringen.
            </item>
          </list>
          <list>
            <item xml:id="i-V936NBHZ1VXfht41RsSaTb" sortKey="Yrkande 24">
              Riksdagen ställer sig bakom det som anförs i motionen om hur
              ett rättvist system för arbetskraftsinvandring ska utformas och
              tillkännager detta för regeringen.
            </item>
          </list>
          <list>
            <item xml:id="i-3aHQ8qKqhMpCXWyCzYveAK" sortKey="Yrkande 25">
              Riksdagen ställer sig bakom det som anförs i motionen om att
              arbetsgivare som anställer personer med subventioner ska vara
              skyldiga att utfärda ett arbetsintyg till den anställde när anställningen
              upphör och tillkännager detta för regeringen.
            </item>
          </list>
          <list>
            <item xml:id="i-XL7n4c5Wd1hJADUdnFMpRX" sortKey="Yrkande 26">
              Riksdagen ställer sig bakom det som anförs i motionen om att
              regeringen bör göra det möjligt för myndigheter och journalister
              att granska vilka företag som tar emot statliga lönesubventioner,
              samtidigt som skyddet för den enskildes integritet säkras, och
              detta tillkännager riksdagen för regeringen.
            </item>
          </list>
          <list>
            <item xml:id="i-H29BwE2jKgwqqN7WLddLR2" sortKey="Yrkande 27">
              Riksdagen ställer sig bakom det som anförs i motionen om att
              kravet om att andra anställningsförmåner än lön ska följa av eller
              vara likvärdiga med förmåner enligt kollektivavtal i nystartsjobben
              bör återinföras och tillkännager detta för regeringen.
            </item>
          </list>
          <list>
            <item xml:id="i-PggujTLNMQmJnFhqcdVLwK" sortKey="Yrkande 28">
              Riksdagen ställer sig bakom det som anförs i motionen om att
              regeringen bör genomföra en kartläggning av arbetstider, lönenivåer
              och arbetsvillkor för dem som har subventionerade anställningar,
              differentierad på branscher, kön och utländsk bakgrund, och tillkännager
              detta för regeringen.
            </item>
          </list>
          <list>
            <item xml:id="i-NQmyjBhF42yK9PE7DiJtWx" sortKey="Yrkande 29">
              Riksdagen ställer sig bakom det som anförs i motionen om att
              alla subventionerade anställningar bör omfattas av LAS och tillkännager
              detta för regeringen.
            </item>
          </list>
          <list>
            <item xml:id="i-UPWUEwuteQvFbkzgc87vPz" sortKey="Yrkande 30">
              Riksdagen ställer sig bakom det som anförs i motionen om att
              nystartsjobbens rättighetsstyrda konstruktion bör ändras så att
              arbetsmarknadspolitisk prövning och samråd behöver genomföras
              inför beslut om utbetalande av subventionen och tillkännager detta
              för regeringen.
            </item>
          </list>
          <list>
            <item xml:id="i-X1usp4GMuUrBaGr8eKP1WA" sortKey="Yrkande 31">
              Riksdagen ställer sig bakom det som anförs i motionen om att
              regelverket för samtliga subventionerade anställningar bör förtydligas
              så att löner och villkor blir i nivå med kollektivavtal i branschen,
              vilket inbegriper att ”väsentliga delar” tas bort från förordningar
              som reglerar de arbetsmarknadspolitiska insatserna och att villkor
              likvärdiga med kollektivavtalen även gäller för nystartsjobb,
              och detta tillkännager riksdagen för regeringen.
            </item>
          </list>
          <list>
            <item xml:id="i-JDhXAZD87w7px5XRuDBuZD" sortKey="Yrkande 32">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att dels se
              över nu gällande regelverk och rutiner för subventionerade anställningar,
              dels föreslå ytterligare åtgärder för att motverka missbruk och
              överutnyttjande av arbetsmarknadspolitiska insatser och tillkännager
              detta för regeringen.
            </item>
          </list>
          <list>
            <item xml:id="i-QffHfUxmgT8h9D6M3kUQCt" sortKey="Yrkande 33">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att ta fram
              förslag som tydliggör att plattformsföretag är att betrakta som
              arbetsgivare och att plattformsarbetare är att betrakta som arbetstagare
              med de rättigheter och skyldigheter som följer av detta och tillkännager
              detta för regeringen.
            </item>
          </list>
          <list>
            <item xml:id="i-N7uoZANLHyT7YTkSebJDfm" sortKey="Yrkande 34">
              Riksdagen ställer sig bakom det som anförs i motionen om att
              det bör ställas krav på F-skatt vid egenanställning och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-KmWVjTQZgw6RCTDa4w6gwR" type="h1">
            3 Inledning
          </head>
          <p xml:id="i-xWEDjkbReEyUQM3v7tXwU">
            På svensk arbetsmarknad förekommer en utbredd arbetslivskriminalitet.
            Oseriösa företag dumpar löner och villkor och bryter systematiskt
            mot lagar och regler i syfte att skaffa sig konkurrensfördelar.
            Arbetslivskriminaliteten påverkar arbetstagare, företag och i
            förlängningen hela samhället. Arbetstagare utnyttjas och tvingas
            arbeta för låga löner och till usla villkor, vilket även pressar
            ner löner och villkor för övriga löntagare i utsatta branscher.
            Företag som följer lagar, avtal och regler konkurreras ut av oseriösa
            aktörer. Samhället går miste om miljardbelopp via uteblivna skatter
            och avgifter. Utvecklingen är systemhotande och måste stoppas.
          </p>
          <p xml:id="i-7ijGynDeMzsskKKLQLpp3P">
            Arbetslivskriminaliteten har inte vuxit fram ur ett vakuum –
            den har odlats fram genom politiska beslut. Regelverket för arbetskraftsinvandring,
            som alliansregeringen införde med stöd av Miljöpartiet 2008, är
            ett exempel. Ändrade regler för F‑skatt, som infördes av alliansregeringen,
            är ett annat exempel. Begränsade möjligheter för facken att kräva
            kollektivavtalsenliga löner och villkor fullt ut vid offentlig
            upphandling är ett tredje exempel. Tillsammans med andra beslut
            har det banat väg för den utbredda arbetslivskriminalitet som
            präglar delar av svensk arbetsmarknad. Socialdemokraternas oförmåga
            och högerns ovilja att skärpa lagar, regler och rutiner har över
            tid förvärrat situationen.
          </p>
          <p xml:id="i-Lqd3MxLiRALgZ4jDimVcDR">
            Det är hög tid att sätta stopp för arbetslivskriminaliteten på
            svensk arbetsmarknad. Oseriösa företag som utnyttjar människor
            och snedvrider konkurrensen har ingen plats på den svenska arbetsmarknaden.
            Lönedumpning, utnyttjande och osund konkurrens ska bekämpas konsekvent
            och systematiskt. Det kräver förändrad lagstiftning, stärkt myndighetssamverkan
            och mer kontroll. Det ska råda ordning och reda på svensk arbets­marknad
            – det gynnar arbetstagarna, företagen och samhället.
          </p>
          <p xml:id="i-KTZbdojVJXawPJnSsWP31H">
            Vänsterpartiet har under lång tid drivit krav för att motverka
            arbetslivskriminaliteten på svensk arbetsmarknad. En del av våra
            förslag har genomförts, ytterligare åtgärder har vidtagits av
            den S‑ledda regeringen men mycket återstår att göra.
          </p>
          <p xml:id="i-BQkjXLnCd2emUe13icVbBm">
            I denna motion lägger vi fram ett antal förslag för att skapa
            ordning och reda på arbetsmarknaden – förslag som syftar till
            att dels minska utrymmet för fusk, regel­överträdelser och annan
            brottslighet i arbetslivet, dels stärka löntagarnas ställning
            och fackens möjligheter att ta till vara löntagarnas intressen.
          </p>
          <head xml:id="i-XfW1iUgxoNjXMkkJRcUK4Z" type="h1">
            4 Stärk och utveckla arbetet mot arbetslivskriminalitet
          </head>
          <p xml:id="i-Skp3mL54RHSt1mc2uVDei8">
            Den förra regeringen vidtog flera viktiga åtgärder för att motverka
            den växande arbets­livskriminaliteten. Vi vill här lyfta fram
            några av dessa åtgärder.
          </p>
          <p xml:id="i-GvTVZ1mWMCBuxeNuP5ya6w">
            I december 2017 gav regeringen i uppdrag åt Arbetsförmedlingen,
            Arbetsmiljöverket, Ekobrottsmyndigheten, Försäkringskassan, Jämställdhetsmyndigheten,
            Migrations­verket, Polismyndigheten och Skatteverket att under
            2018–2020 utveckla ändamåls­enliga och effektiva metoder för myndighetsgemensam
            kontroll för att motverka fusk, regelöverträdelser och brottslighet
            i arbetslivet (A2017/02422/ARM). Under perioden 2018–2020 genomförde
            myndigheterna drygt 4 200 gemensamma kontroller. Arbetet har gett
            resultat: Drygt ett av tio kontrollerade företag har tvingats
            stänga hela eller delar av sin verksamhet och sammanlagt har drygt
            10 miljoner kronor utfärdats i sanktions­avgifter (2020/21:AU11).
          </p>
          <p xml:id="i-WjhYJrC5vzPZ2MSo35qC3">
            I februari 2020 gav regeringen en utredare i uppdrag att följa
            upp och analysera arbetet med de myndighetsgemensamma kontrollerna
            samt komma med förslag på hur myndigheternas fortsatta arbete
            mot arbetslivskriminalitet ska kunna fungera på ett mer ändamålsenligt
            och effektivt sätt. Uppdraget redovisades i januari 2021. I promemorian
            Myndigheter i samverkan mot arbetslivskriminalitet presenterades
            flera konkreta förslag inom området, däribland behovet av att
            utreda s.k. sekretessregler som hindrar informa­tionsutbyte mellan
            myndigheterna (Ds 2021:1).
          </p>
          <p xml:id="i-RchN1MQPkR9z7ejPvXzSC2">
            I januari 2021 gav regeringen förnyade uppdrag till de samverkande
            myndigheterna och gav samtidigt Arbetsmiljöverket i uppdrag att
            samordna arbetet (A2021/00085). I juni 2021 tillsatte regeringen
            en utredning med uppdrag att utvärdera möjligheterna till informationsutbyte
            mellan myndigheter, kommuner och arbetslöshetskassor (Fi 2021:B).
            I september 2021 beslutade regeringen att inrätta en nationell
            delegation mot arbetslivs­kriminalitet med uppdrag att dels verka
            samlande och stödjande för att motverka arbets­livskriminalitet,
            dels förstärka kunskapen om arbetslivskriminaliteten i Sverige
            och sprida kunskap om internationella erfarenheter (dir. 2021:74).
          </p>
          <p xml:id="i-CLP5ZTntrddvkqEGpEJH2S">
            I februari 2022 gav regeringen de samverkande myndigheterna i
            uppdrag att dels inrätta regionala center mot arbetslivskriminalitet,
            dels utveckla en varaktig myndighets­samverkan (A2022/00333).
            I april 2022 tillsatte regeringen en utredning med uppdrag att
            lämna förslag på förbättrade möjligheter till informationsutbyte
            mellan brotts­bekämpande myndigheter m.m. (dir. 2022:37). I juni
            2022 beslutade regeringen om att ge Delegationen mot arbetslivskriminalitet
            i uppdrag att utreda förutsättningarna för en myndighetsgemensam
            tipsfunktion för arbetslivskriminalitet och lämna nödvändiga författningsförslag
            (dir. 2022:87). I juli 2022 presenterade regeringen en nationell
            strategi mot arbetslivskriminalitet bestående av 45 punkter med
            åtgärder inom sju huvudområden.
          </p>
          <p xml:id="i-6GgL3wsRt99uc7smrnuf2Q">
            Vänsterpartiet ser positivt på de åtgärder som den förra regeringen
            vidtog, även om vi gärna sett att åtgärderna vidtagits betydligt
            tidigare. Vi kan samtidigt konstatera att mycket återstår att
            göra. I det följande lyfter vi fram ett antal förslag.
          </p>
          <head xml:id="i-CnBV2wPQb8TzgC5Sra29Me" type="h2">
            4.1 Stärk myndighetssamverkan
          </head>
          <p xml:id="i-Q4vxajcGx1u5BurFWZhnoY">
            Den myndighetssamverkan mot arbetslivskriminalitet som pågått
            sedan 2018 bör stärkas. För det första bör myndighetssamverkan
            ges utökade resurser. För det andra bör de samverkande myndigheterna
            ges ett tydligare och mer långsiktigt uppdrag. För det tredje
            bör de berörda myndigheterna ges bättre förutsättningar att samverka.
            För det fjärde bör myndigheternas samverkan med arbetsmarknadens
            parter utvecklas.
          </p>
          <p xml:id="i-17yvwiCWV565S5DDidbq5d">
            Vad som ovan anförts om att stärka myndighetssamverkan bör riksdagen
            ställa sig bakom och ge regeringen till känna.
          </p>
          <head xml:id="i-Rdgzv4WnSkz4GaQ8j5aUa9" type="h2">
            4.2 Ändra sekretesslagstiftningen
          </head>
          <p xml:id="i-AtBBys67QfMwTYpeCYyr7a">
            För att de samverkande myndigheterna ska kunna utföra en effektiv
            och ändamåls­mässig kontrollverksamhet behöver de kunna utbyta
            information med varandra. Dagens sekretesslagstiftning förhindrar
            viktigt informationsutbyte mellan myndigheterna, vilket försvårar
            möjligheterna att bedriva ett effektivt arbete mot arbetslivskriminalitet.
            Problemet har lyfts av såväl berörda myndigheter som LO.
          </p>
          <p xml:id="i-NL8x4QQ3MLSVJLwcMiL4FG">
            I Ds 2021:1, som presenterades i januari 2021, föreslog utredaren
            att regeringen skyndsamt borde tillsätta en utredning för att
            identifiera det ur juridisk synvinkel lämpligaste sättet att möjliggöra
            för samtliga eller en delmängd av de samverkande myndigheterna
            att delge varandra viss information (Ds 2021:1, s. 10). I juni
            2021 riktade riksdagen ett tillkännagivande till regeringen om
            att regeringen senast den 1 april 2022 bör återkomma med förslag
            på hur sekretessreglerna kan ändras för att motverka exploatering
            av arbetskraft och förbättra möjligheten till myndighetssamverkan
            i dessa frågor (2020/21:AU12).
          </p>
          <p xml:id="i-RFPnxQkPUKgybxz98uwCxb">
            I juni 2021 tillsatte regeringen en utredning med uppdrag att
            utvärdera möjligheterna till informationsutbyte mellan myndigheter,
            kommuner och arbetslöshetskassor (Fi 2021:B). I juni 2022 överlämnade
            utredningen sin slutrapport Utökat informations­utbyte till regeringen.
            Utredningen föreslår bl.a. att en ny generell sekretessbrytande
            bestämmelse införs och att möjligheten att utbyta offentliga uppgifter
            mellan myndig­heter utökas (Ds 2022:13, s. 16 ff.). I april 2022
            tillsatte regeringen en ny utredning med uppdrag att lämna förslag
            på förbättrade möjligheter till informationsutbyte mellan brottsbekämpande
            myndigheter m.m. Uppdraget ska redovisas senast den 31 oktober
            2023 (dir. 2022:37).
          </p>
          <p xml:id="i-GZLxmc6xrVQUAA2r8ygLpW">
            Vänsterpartiet välkomnar de utredningar som den förra regeringen
            tillsatte och de utredningsförslag som lämnats hittills. Vi kan
            samtidigt konstatera att problemet är akut och att sekretessreglerna
            bör ändras skyndsamt för att ge myndigheterna möjlighet att bedriva
            ett effektivt arbete mot arbetslivskriminalitet. Enligt riksdagens
            tillkänna­givande borde regeringen ha lagt fram förslag om ändrad
            sekretesslagstiftning i april 2022. Det finns ingen anledning
            att dra detta i långbänk. Sekretesslagstiftningen bör ändras i
            närtid.
          </p>
          <p xml:id="i-YZWWwUQup1Y8EAGtikbXwU">
            Regeringen bör skyndsamt återkomma med förslag om att ändra sekretesslagstift­ningen
            i syfte att ge myndigheterna möjlighet att bedriva ett effektivt
            arbete mot arbets­livskriminalitet. Detta bör riksdagen ställa
            sig bakom och ge regeringen till känna.
          </p>
          <head xml:id="i-4669sdqo14MRiDPjHQTYt3" type="h2">
            4.3 Inrätta ett myndighetsgemensamt kansli
          </head>
          <p xml:id="i-7ZAUvtadinrFWnGPqtrPhU">
            Aktörer som begår brottslighet i arbetslivet kombinerar ofta
            regelöverträdelser inom flera områden. Därför är samordning, samverkan
            och erfarenhetsutbyte mellan berörda myndigheter av central betydelse.
            I Ds 2021:1 föreslås att samordningen bör stärkas ytterligare
            genom etablerandet av ett kansli, med kompetens från flera av
            myndigheterna, som bl.a. kan ansvara för utbildning, gemensamma
            rutiner och återrapportering (Ds 2021:1, s. 9). Vänsterpartiet
            anser att det är ett bra förslag. Nuvarande ordning, där Arbetsmiljöverket
            har en samordnande roll i det myndighetsgemensamma arbetet, är
            bra men inte tillräcklig. För att stärka samordningen krävs ett
            centralt, myndighetsgemensamt kansli. Detta kansli kan med fördel
            fungera som nav för de regionala arbetslivskrimina­litetscenter
            som den förra regeringen fattade beslut om att inrätta.
          </p>
          <p xml:id="i-NTS5zC3LjrT2VXitEKvPFu">
            Regeringen bör inrätta ett myndighetsgemensamt kansli, med kompetens
            från flera av myndigheterna, som bl.a. kan ansvara för utbildning,
            gemensamma rutiner och återrapportering. Detta bör riksdagen ställa
            sig bakom och ge regeringen till känna.
          </p>
          <head xml:id="i-DJWegwy3GugD2kxUQ927sG" type="h2">
            4.4 Regionala arbetslivskriminalitetscenter
          </head>
          <p xml:id="i-9sCBhnm3NQjmPGkeHwytG2">
            Vänsterpartiet har under flera år lagt fram förslag i riksdagen
            om att inrätta regionala arbetslivskriminalitetscenter enligt
            norsk modell – särskilda kontor där företrädare för de berörda
            myndigheterna kan arbeta tillsammans (motion 2020/21:431, motion
            2021/22:469). Vi välkomnar därför den förra regeringens beslut
            om att inrätta totalt sju regionala center mot arbetslivskriminalitet.
            Vi kan konstatera att två center har inrättats under 2022. Vi
            förutsätter att övriga fem center inrättas så snart som möjligt,
            dock senast vid utgången av 2023 i enlighet med den förra regeringens
            uppdrag (A2022/00333).
          </p>
          <head xml:id="i-Ex6PNnd86oPAzo9eyibzbJ" type="h2">
            4.5 Nationell strategi mot arbetslivskriminalitet
          </head>
          <p xml:id="i-G3dAXVA6dT4ypcK19bRgRP">
            I juli 2022 presenterade den förra regeringen en nationell strategi
            mot arbetslivs­kriminalitet bestående av 45 punkter inom sju huvudområden:
            (i) Minska utrymmet för kriminella aktörer på arbetsmarknaden,
            (ii) Effektivare tillsyn och kontroll, (iii) Mer kännbara sanktioner,
            (iv) Bättre samarbete mellan myndigheter, kommuner och arbets­marknadens
            parter, (v) Bättre information och ökad kunskap, (vi) Bättre register­författningar
            och sekretessbestämmelser och (vii) Utvecklat internationellt
            och EU-samarbete. En del av åtgärderna har redan trätt i kraft,
            några är beslutade och en del är utredda eller under utredning
            (Dagens Arbete 2022-08-29).
          </p>
          <p xml:id="i-WQbXvTGJHLqNnPMjHoCu4i">
            Vänsterpartiet ser positivt på den förra regeringens nationella
            strategi mot arbetslivs­kriminalitet. Den tar ett helhetsgrepp
            om ett komplext problemområde som kräver en mängd parallella åtgärder.
            Vi förutsätter att den nya regeringen, som säger sig vilja bekämpa
            kriminaliteten i bred bemärkelse, anammar den förra regeringens
            nationella strategi mot arbetslivskriminalitet och lägger fram
            förslag i linje med denna.
          </p>
          <p xml:id="i-9F4hJFPMziXf4rDt1qvtJn">
            Regeringen bör återkomma med förslag på hur den förra regeringens
            nationella strategi mot arbetslivskriminalitet bör genomföras.
            Detta bör riksdagen ställa sig bakom och ge regeringen till känna.
          </p>
          <head xml:id="i-DrCCLHurWatS2Eo9ZXp8u" type="h2">
            4.6 Myndighetsgemensam tipsfunktion för fackligt förtroendevalda
          </head>
          <p xml:id="i-DQwFtw9HFhtBripYH7cFKE">
            Fackligt förtroendevalda har i regel god kännedom om vad som
            pågår på en arbetsplats. De har därför en viktig roll i att upptäcka
            oegentligheter och slå larm till berörda myndigheter. I dag finns
            det stora brister i hur myndigheter hanterar tips från fackligt
            förtroendevalda. Många tips läggs på hög och de fackligt förtroendevalda
            ges sällan någon återkoppling.
          </p>
          <p xml:id="i-JQ25ms4PbvoeF7MvTyYPPU">
            LO anser att tips från fackligt förtroendevalda bör prioriteras
            upp i myndigheternas arbete mot arbetslivskriminalitet. LO kräver
            därför att det skapas tipsfunktion för fackligt förtroendevalda
            – en ingång för fackliga att tipsa myndigheter om oegentlig­heter
            som har hög prioritet hos myndigheterna och där tipsen ges återkoppling
            (LO 2022: Arbetslivskriminalitet. Kampen för ordning och reda).
            Vänsterpartiet delar LO:s uppfattning.
          </p>
          <p xml:id="i-M6Dt7F2t3tpRfY3fzkQJU2">
            En myndighetsgemensam tipsingång för fackligt förtroendevalda
            vid misstankar om arbetslivskriminalitet skulle kunna förenkla
            tipslämnandet för den enskilde som bara skulle behöva lämna information
            på ett ställe och vid ett tillfälle. Det skulle också kunna bidra
            till att fler missförhållanden anmäls. Myndigheterna skulle därmed
            ha ett bättre underlag för analyser och för att vidta fler och
            träffsäkrare åtgärder. Arbetet mot arbets­livskriminalitet skulle
            som en följd förstärkas. Förslagsvis inrättas den myndighets­gemensamma
            tipsfunktionen inom ramen för det myndighetsgemensamma kansli
            som föreslås i denna motion (se ovan).
          </p>
          <p xml:id="i-Y2LVTpvGhK6UM5E566DSMn">
            Vänsterpartiet kan konstatera att den förra regeringen gett Delegationen
            mot arbets­livskriminalitet i uppdrag att utreda förutsättningarna
            för en myndighetsgemensam tips­funktion för arbetslivskriminalitet
            och lämna nödvändiga författningsförslag. Uppdraget ska redovisas
            i juni 2023 (dir. 2022:87). Enligt vår mening finns det ingen
            anledning att invänta utredningens förslag.
          </p>
          <p xml:id="i-52rWsxXrELAj9iEkpK9UnX">
            Det bör införas en myndighetsgemensam tipsfunktion för fackligt
            förtroendevalda vid misstanke om arbetslivskriminalitet. Detta
            bör riksdagen ställa sig bakom och ge regeringen till känna.
          </p>
          <head xml:id="i-4yVgc6VrwEUG88kPZnfQj5" type="h1">
            5 Tydligare villkor för F‑skatt
          </head>
          <p xml:id="i-MSo7j4RDxhrhA6DUrFycNd">
            Sedan F-skattesystemet infördes 1993 har reglerna ändrats flera
            gånger. Systemet har med tiden blivit alltmer generöst. De senaste
            förändringarna genomfördes av den borgerliga regeringen 2009 då
            näringsbegreppet utvidgades i syfte att fler skulle beviljas F‑skatt.
            Förändringarna innebär att det numera kan vara tillräckligt att
            en egenföretagare har en enda uppdragsgivare. Denna uppdragsgivare
            kan dessutom vara egenföretagarens tidigare arbetsgivare. Detta
            medför flera problem.
          </p>
          <p xml:id="i-2jLPtf6eWeNkwaQ7QeLWju">
            Enligt en rapport från LO blir det allt vanligare att anställda
            sägs upp och erbjuds att utföra samma arbete som egenföretagare.
            Därmed kan arbetsgivaren sänka sina arbets­kraftskostnader och
            undgå sitt arbetsgivaransvar. Fenomenet är vanligast inom bygg-
            och transportsektorn samt bland dem som arbetar tillfälligt i
            Sverige (LO 2018: F‑skattesystemets skuggor – om en maktförskjutning
            på arbetsmarknaden). Enligt en rapport från TCO är nästan var
            tionde egenföretagare att betrakta som s.k. falsk egen­företagare,
            dvs. en person som uppträder som egenföretagare med godkännande
            för F‑skatt men som jobbar under förhållanden som liknar en anställds
            (TCO 2018: Atypiska företagare. Om relationen mellan företagare
            och deras uppdragsgivare). F‑skattesystemets nuvarande utformning
            urholkar således arbetstagarbegreppet, stärker arbetsgivarnas
            makt och påverkar i förlängningen maktbalansen på arbetsmarknaden.
          </p>
          <p xml:id="i-Dh3EDxqB68xw7e6BjPe3Yy">
            Vänsterpartiet har under flera år lagt fram förslag till riksdagen
            om att skapa tydligare villkor för F‑skatt i syfte att värna arbetstagarbegreppet
            och motverka missbruk och fusk. Hösten 2017 tillsatte S‑MP-regeringen
            en utredning med uppdrag att se över F‑skatte­systemet i syfte
            att bekämpa skattefusk och skatteundandragande (dir. 2017:108).
            I juni 2019 lämnade utredningen sitt slutbetänkande (SOU 2019:31).
            Utredningen konstaterar att F‑skattesystemet i huvudsak är ett
            välfungerande regelverk men att det förekommer att systemet missbrukas
            av personer som avsiktligen vill undanhålla skatter och avgifter
            eller kringgå arbetsrättsliga regelverk. För att komma till rätta
            med problemen föreslås att ett godkännande för F‑skatt ”i vissa
            fall” ska kunna tidsbegränsas. Tidsbegränsningen ska ske om den
            sökande begär det eller ännu inte bedriver, men har för avsikt
            att bedriva, näringsverksamhet (SOU 2019:31, s. 263 ff.). Vidare
            föreslås högre krav på skötsamhet för den som ansöker om att bli
            godkänd för F‑skatt samt utökade möjligheter att åter­kalla ett
            godkännande vid brister och missbruk (SOU 2019:31). Ärendet har
            remiss­behandlats och bereds för närvarande inom Regeringskansliet
            (2021/22:SkU17).
          </p>
          <p xml:id="i-GRy1RBpPrSxy5qAmAYhZ4u">
            Vänsterpartiet välkomnar utredningens förslag. Vi menar dock
            att förslagen inte är tillräckliga för att värna arbetstagarbegreppet
            och motverka missbruk och fusk. I det följande presenterar vi
            tre förslag för att skapa ordning och reda i F‑skattesystemet.
          </p>
          <head xml:id="i-X894YqHBnzF1vzMzx3QqWt" type="h2">
            5.1 Krav på mer än en uppdragsgivare för att godkännas för F‑skatt
          </head>
          <p xml:id="i-W5aPSQHXkXa93doNtiTYCw">
            Vänsterpartiet anser att det ska krävas mer än en uppdragsgivare
            för att godkännas för F‑skatt. På så sätt värnas arbetstagarbegreppet
            och arbetsrätten. Ett rimligt formulerat, uttryckligt krav på
            fler än en uppdragsgivare skulle minska risken för att arbetsgivare
            tvingar anställda att starta företag enbart i syfte att sänka
            arbetsgivarens arbetskrafts­kostnader. Det kan dock uppkomma speciella
            fall där endast en uppdragsgivare ska kunna godkännas. I sådana
            fall ska det finnas en s.k. lokal överenskommelse (LÖK) mellan
            arbetsgivare och avtalsbärande fackförbund.
          </p>
          <p xml:id="i-JWNeJWTw9TmxKpWvBK2EDy">
            Vad som ovan anförts om flera uppdragsgivare för att godkännas
            för F‑skatt bör riksdagen ställa sig bakom och ge regeringen till
            känna.
          </p>
          <head xml:id="i-3RcFZ9mLKfpuSVXVL7vgy4" type="h2">
            5.2 Tidsbegränsad F-skatt
          </head>
          <p xml:id="i-694ypvBryjWvqmUX7NqwmJ">
            Det är viktigt att framhålla F-skattens roll som skydd för den
            enskilde konsumenten. Den som anlitar en uppdragstagare med F‑skatt
            behöver inte göra något skatteavdrag eller betala arbetsgivaravgifter
            på ersättningen. Om en oseriös uppdragstagare blir godkänd för
            F‑skatt kan detta utnyttjas i syfte att försvåra upptäckten av
            svartarbete. I dag gäller ett godkännande av F‑skatt tills vidare.
            För att begränsa fusk bör ett tids­begränsat godkännande av F‑skatt
            införas. Tidsbegränsningen ska avse såväl obegränsat som begränsat
            skattskyldiga. Detta bör gälla de uppdragstagare som debiterar
            under en viss summa i skatt.
          </p>
          <p xml:id="i-HLAT7cJuXEFkPifJYkn78j">
            Vad som ovan anförts om tidsbegränsad F‑skatt bör riksdagen ställa
            sig bakom och ge regeringen till känna.
          </p>
          <head xml:id="i-7FLwsUJ84U2icwuWHWa1Le" type="h2">
            5.3 Krav på F-skatt för underentreprenörer vid rotavdrag
          </head>
          <p xml:id="i-PZFjpweFe68ZYffgZ1qyWp">
            I dag ställs det krav på att företag som utför arbeten i Sverige
            som berättigar till rotavdrag ska ha F‑skatt. Detta krav gäller
            dock inte de underentreprenörer som ofta anlitas för att utföra
            själva arbetet med rot. Detta skapar utrymme för missbruk och
            fusk. Vänsterpartiet anser att reglerna bör ändras så att det
            ställs krav på att även underentreprenörer ska ha giltig F‑skatt
            för att rotavdrag ska utbetalas. Det är ett förslag som även företrädare
            för Byggnads har lyft.
          </p>
          <p xml:id="i-XoULhhYu78a3TdZccCmxwi">
            Det bör införas ett krav på att även underentreprenörer ska ha
            giltig F‑skatt för att rotavdrag ska utbetalas. Detta bör riksdagen
            ställa sig bakom och ge regeringen till känna.
          </p>
          <head xml:id="i-DrAdvvv17RnneXMAjWv9oJ" type="h1">
            6 Likabehandling mellan utstationerade och inhemska arbetstagare
          </head>
          <p xml:id="i-XZQWmXGAnEnRm34V2tYtwK">
            Alla som arbetar i Sverige ska garanteras rimliga löne- och arbetsvillkor
            oavsett om de är bosatta i Sverige eller arbetar tillfälligt här.
            Principen om lika lön för lika arbete ska gälla alla arbetstagare
            på svensk arbetsmarknad. Utstationerade arbetstagare som utför
            samma jobb som en svensk arbetstagare ska ha likvärdiga löne-
            och arbetsvillkor.
          </p>
          <p xml:id="i-XXHYFQmepJQb9Yiw1MESYZ">
            På svensk arbetsmarknad regleras löner och villkor i kollektivavtal.
            För att uppnå likabehandling mellan utstationerade och inhemska
            arbetstagare måste svenska arbets­tagarorganisationer kunna kräva
            att svenska kollektivavtalsvillkor ska gälla fullt ut även för
            utstationerad arbetskraft, ytterst med stöd av stridsåtgärder.
            I dag saknar svenska arbetstagarorganisationer den möjligheten.
            Det innebär att två personer som utför samma arbetsuppgift på
            samma arbetsplats kan få helt olika lön för samma arbete. Det
            skapar lönedumpning och osund konkurrens på svensk arbetsmarknad.
          </p>
          <p xml:id="i-JK3LKfiNmqXtMHkhjXVRJc">
            Under senare år har flera viktiga steg tagits för att utstationerad
            arbetskraft ska få mer liknande rättigheter som andra arbetstagare
            på svensk arbetsmarknad. Våren 2017 beslutade riksdagen om ändringar
            i utstationeringslagen i enlighet med S‑MP-regeringens förslag
            (prop. 2016/17:107). Därmed revs lex Laval upp. Beslutet innebar
            att svenska fackförbund åter gavs möjlighet att kräva ett svenskt
            kollektivavtal i förhållande till utstationerande arbetsgivare,
            ytterst med stöd av stridsåtgärder. De arbets- och anställ­ningsvillkor
            som facket kunde kräva var dock begränsade till den s.k. hårda
            kärnan i EU:s utstationeringsdirektiv, vilket kan sägas motsvara
            de mest grundläggande överens­kommelserna i kollektivavtalen.
            Även efter denna lagändring var utstationerade arbets­tagare således
            enbart garanterade minimilön i värdlandet.
          </p>
          <p xml:id="i-GiS5PgDX1SChLUU45pyLE2">
            I maj 2018 röstade Europaparlamentet igenom ändringar i utstationeringsdirektivet
            och i juni samma år antogs direktivet om ändring av utstationeringsdirektivet,
            kallat ändringsdirektivet, av ministerrådet. Av direktivet följer
            att utstationerade arbetstagare i större utsträckning ska likabehandlas
            med inhemska arbetstagare när det gäller lön och ersättningar.
            Vidare innehåller direktivet bestämmelser om bl.a. utökat skydd
            för uthyrda och långvarigt utstationerade arbetstagare, tillgång
            till information om arbets- och anställningsvillkor och samarbete
            mellan myndigheter. I juli 2018 tillsatte regeringen en utredning
            med uppdrag att föreslå hur direktivet ska genomföras i svensk
            rätt (dir. 2018:66). Utredningen presenterades i juni 2019 (SOU
            2019:25).
          </p>
          <p xml:id="i-GweWqwM1dZzsuUFSDVpH78">
            Våren 2020 lade S-MP-regeringen fram en proposition med förslag
            till genom­förande av ändringsdirektivet i svensk lagstiftning
            (prop. 2019/20:150). Förslagen, som antogs av riksdagen, stärker
            möjligheterna att uppnå likabehandling mellan utstatione­rade
            och inhemska arbetstagare och ligger i linje med de krav som Vänsterpartiet
            tidigare har presenterat. I likhet med flera fackförbund anser
            vi dock att regeringens förslag inte är tillräckligt långtgående
            på flera områden. Utstationering utan att svenska villkor gäller
            fullt ut för alla som arbetar på svensk arbetsmarknad innebär
            alltid en öppning för att kunna ställa arbetare mot arbetare.
            Det är därför angeläget att systema­tiskt undanröja sådana risker.
          </p>
          <p xml:id="i-RWhQJYn62Qc1UXMveFYuux">
            I vår följdmotion med anledning av proposition 2019/20:150 lade
            vi fram ett antal förslag som syftar till att uppnå likabehandling
            mellan utstationerade och inhemska arbetstagare, stärka kollektivavtalens
            ställning, motverka social dumpning samt åstad­komma ordning och
            reda på svensk arbetsmarknad (mot. 2019/20:3591). Vi fick inte
            gehör för dessa förslag och väljer därför att lyfta dem igen.
          </p>
          <p xml:id="i-KGi7JQjYWXiBkazanKTMGA">
            För det första bör även ersättning för resa, kost och logi vad
            gäller resan från utsänd­nings­landet till Sverige få genomdrivas
            med stöd av stridsåtgärder. Enligt LO och Byggnads är den svenska
            lagstiftaren inte förhindrad att kräva att en utstationerande
            arbetsg­ivare ska betala för en arbetstagares resa, kost och logi
            när arbetstagaren ut­stationeras till Sverige (s.k. primär utstationering).
            Att arbetsgivaren står för sådana ersättningar är en förutsättning
            för att det ska röra sig om utstationering över huvud taget. I
            annat fall har arbetstagaren själv flyttat till Sverige för att
            arbeta här, och inte utstationerats av arbetsgivaren. Så som regeringens
            förslag var utformat kan situationer uppkomma när en utstationerad
            arbetstagare står helt utan ersättning för dessa kostnader. Det
            finns en påfallande risk för att oseriösa arbetsgivare utnyttjar
            ett sådant kryphål i syfte att pressa ner de utstationerade arbetstagarnas
            löner. Detta är oacceptabelt och torde också stå i direkt motsättning
            till intentionerna med ändringsdirektivet.
          </p>
          <p xml:id="i-R7EYB8uYat7kp4k2izHkdH">
            Fackföreningar måste kunna ställa krav på ersättning för resa,
            kost och logi även vid primär utstationering. En rätt till ersättning
            för resa, kost och logi vid primär utstationering motverkar social
            dumpning och underbudskonkurrens och är avgörande för att en utstationerad
            arbetstagare ska kunna få en skälig lön. Vänsterpartiet anser
            därför att lag­stiftningen måste utformas så att svenska fackföreningar
            ska kunna kräva att en utstationerande arbetsgivare betalar ersättning
            för resa, kost och logi, minst enligt en nivå som motsvarar de
            faktiska kostnaderna, även vid primär utstationering.
          </p>
          <p xml:id="i-QaejBeKHDxkve4YhVuegPL">
            Ersättning för resa, kost och logi vad gäller resan från utsändningslandet
            till Sverige ska få genomdrivas med stöd av stridsåtgärder. Detta
            bör riksdagen ställa sig bakom och ge regeringen till känna.
          </p>
          <p xml:id="i-Taj1c2eyPkyVgBr5qxSXVq">
            För det andra bör underrättelseskyldigheten även omfatta enskilda
            som mottar tjänst­erna för privat bruk. Den underrättelseskyldighet
            som infördes genom prop. 2019/20:150, som innebär att en utstationerande
            arbetsgivare ska lämna dokumentation till tjänste­mottagaren i
            Sverige som visar att en anmälan har gjorts till Arbetsmiljöverket
            och att mottagaren ska vara skyldig att underrätta Arbetsmiljöverket
            vid utebliven dokumenta­tion, omfattar inte enskilda personer
            som mottar en tjänst för privat bruk. En stor andel av de utstationerade
            byggnadsarbetarna finns i den s.k. rotsektorn med privatpersoner
            som beställare. Behovet av underrättelseskyldighet är således
            stort även i denna sektor. Undantaget för privatpersoner riskerar
            att urholka poängen med regeringens förslag och lämna en lucka
            för utnyttjande av utstationerade arbetstagare.
          </p>
          <p xml:id="i-7aTVf4mSHp64gRZTwRpY4q">
            Underrättelseskyldigheten bör även omfatta enskilda som mottar
            tjänsterna för privat bruk. Detta bör riksdagen ställa sig bakom
            och ge regeringen till känna.
          </p>
          <head xml:id="i-SxKj5ZuXWmvvGCkMNLToK4" type="h2">
            6.1 Ny skadeståndsbestämmelse i utstationeringslagen
          </head>
          <p xml:id="i-9T36Bkmn5JaHhDB88cRCtt">
            Enligt nuvarande lagstiftning kan ett företag som bryter mot
            ett tecknat kollektivavtal vid utstationering få betala skadestånd
            som klart understiger vinsten av att exempelvis inte betala rätt
            löner till arbetstagarna. Risken för att bli upptäckt är liten
            och vid upp­täckt avskräcker knappast skadeståndet. För att motverka
            att utstationerande företag bryter mot ett tecknat kollektivavtal
            krävs skärpt lagstiftning.
          </p>
          <p xml:id="i-4QDydTYc1LurXpja2vCmpM">
            Byggmarknadskommissionen, ett branschgemensamt initiativ inom
            byggsektorn med uppdrag att dels kartlägga rådande förhållanden
            på den svenska byggmarknaden, dels föreslå åtgärder som främjar
            en långsiktig utveckling av en sund, hållbar och attraktiv byggbransch,
            föreslår i sin slutrapport att en ny skadeståndsbestämmelse införs
            i utstationeringslagen. Enligt kommissionen ska det allmänna skadeståndet
            till en svensk facklig organisation, när ett utstationerande företag
            bryter mot kollektivavtal, bestämmas till en sådan nivå att det
            inte blir lönsamt att bryta mot avtalet. Skadeståndet ska beräknas
            utifrån företagets vinst till följd av avtalsbrottet (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 12). Vänsterpartiet anser att Byggmarknadskommissionens förslag
            är bra.
          </p>
          <p xml:id="i-PMfniEuVAdW8pAs9o5XeVQ">
            Det bör införas en ny skadeståndsbestämmelse i utstationeringslagen
            i enlighet med Byggmarknadskommissionens förslag. Detta bör riksdagen
            ställa sig bakom och ge regeringen till känna.
          </p>
          <head xml:id="i-TCScdSWiASGZ5nLChXps51" type="h1">
            7 Förbättrade regler för utländska företag som verkar i Sverige
          </head>
          <p xml:id="i-FQEPnpC8UCPTCx5fL6ucj2">
            Utländska företag kan i dag i många fall agera inom Sverige utan
            att myndigheterna vet om det. Det gör det förstås svårare att
            kontrollera om de följer lagar och bestämmelser, vilket kan öppna
            upp för svartarbete och social dumpning. För att motverka svartarbete
            och social dumpning på den svenska arbetsmarknaden krävs förbättrade
            regler för utländska företag som verkar i Sverige.
          </p>
          <head xml:id="i-8S1c6hrc3AodpardmFFSbu" type="h2">
            7.1 Utvidga systemet med anmälningsplikt
          </head>
          <p xml:id="i-U2kaKdRdAgaAx1aGn69or2">
            Utstationeringslagen skärptes 2013 med en reglering om att de
            utländska företag som utstationerar arbetstagare till Sverige
            ska anmäla utstationeringen och utse en kontakt­person till Arbetsmiljöverket.
            Om arbetsgivaren inte anmäler utstationeringen och en kontaktperson
            i tid har Arbetsmiljöverket rätt att ta ut en sanktionsavgift
            från arbets­givaren.
          </p>
          <p xml:id="i-S4wyiu47Zyjt5JJDeKGy63">
            Vänsterpartiet välkomnade lagskärpningen men anser inte att den
            är tillräcklig. För att ett system med anmälningsskyldighet ska
            vara effektivt behöver sanktionsansvaret även omfatta dem som
            anlitar oregistrerade utländska företag. Erfarenheterna från Danmark,
            där ett sådant utvidgat regelverk införts, visar att ett effektivt
            system för anmälningsplikt kräver att även köparna omfattas av
            sanktionsansvaret (LO 2013: Gäst i verkligheten – om utstationerad
            arbetskraft i praktiken).
          </p>
          <p xml:id="i-MRaPAmVdyUR7Q5sDUJm2Bb">
            Lagstiftningen om anmälningsskyldighet vid utstationering utvärderades
            i prome­morian Utstationering och vägtransporter (Ds 2017:22).
            I promemorian konstateras att reglerna om anmälningsskyldighet
            vid utstationering inte fungerar som det var tänkt. I promemorian
            föreslås därför ett antal förändringar av nuvarande regelverk,
            däribland en skyldighet för den utstationerande arbetsgivaren
            att lämna dokumentation som visar att anmälningsskyldigheten är
            uppfylld till den i Sverige verksamma mottagaren av tjänst­erna
            (dvs. köparen). Enligt förslaget ska en sanktionsavgift tas ut
            om den utstationerande arbetsgivaren inte lämnar dokumentation
            eller om mottagaren av tjänsten inte underrättar Arbetsmiljöverket
            när dokumentation saknas. Skyldigheten att underrätta Arbets­miljö­verket
            omfattar inte de fall där en enskild mottar en tjänst för privat
            bruk (Ds 2017:22).
          </p>
          <p xml:id="i-73DM437mAVVLa1SEKNKrJK">
            LO framhåller i sitt remissvar att förslaget är en rättssäker
            lösning som ger köparen av tjänsterna incitament att efterfråga
            dokumentation som styrker att anmälningsplikten fullgörs. LO anser
            dock att även privatpersoner bör omfattas av sanktionsansvaret
            eftersom behovet av anmälningsskyldighet är som störst i den s.k.
            rotsektorn där privat­personer utgör köpare. LO:s bedömning är
            att undantaget för privatpersoner riskerar att urholka den incitamentsstruktur
            som promemorians förslag vilar på. S‑MP-regeringen valde dock
            att lägga fram promemorians förslag (prop. 2019/20:150, s. 118).
            Vänster­partiet delar LO:s bedömning och vill se ett lagförslag
            där köparna, utan undantag, omfattas av sanktionsansvaret.
          </p>
          <p xml:id="i-K4UT8uRLSXQ6Sdf2tETLjH">
            Systemet med anmälningsskyldighet för utländska företag som utstationerar
            arbets­tagare till Sverige bör utvidgas så att även köparna, utan
            undantag, omfattas av sank­tionsansvaret. Detta bör riksdagen
            ställa sig bakom och ge regeringen till känna.
          </p>
          <head xml:id="i-G9Ln4seXGvDAmkVm6DzvdH" type="h2">
            7.2 Utred inkomstskattelagens bestämmelser om fast driftställe
          </head>
          <p xml:id="i-8nXsXBSgND1kXsvKdDiY8Y">
            Ett annat problem när det gäller utländska företag som verkar
            i Sverige är reglerna om fast driftställe. Reglerna avgör om ett
            utländskt företag ska betala inkomstskatt i Sverige eller inte.
            I dag är reglerna hårt knutna till en bedömning av huruvida ett
            företag är etablerat på en exakt plats i Sverige eller inte. Företag
            som inte går att knyta till en exakt plats i Sverige kan därmed
            undgå skattskyldighet genom att ha sitt kontor utomlands, även
            om de bedriver omfattande verksamhet i Sverige. Det kan t.ex.
            röra sig om åkeri­företag, bemanningsföretag eller byggföretag.
            Detta öppnar för osund konkurrens och social dumpning. Problemet
            lyfts bl.a. fram i Byggmarknadskommissionens slutrapport.
          </p>
          <p xml:id="i-KtY4cvwjswtFJBtVhft8L1">
            Vänsterpartiet har vid upprepade tillfällen lagt fram förslag
            till riksdagen om att utreda huruvida inkomstskattelagens bestämmelser
            om fast driftställe är ändamålsenligt utformade för att täcka
            in utländska företag som i stor omfattning verkar i Sverige. Skatteutskottet
            har avslagit dessa förslag, senast med hänvisning till regeringens
            åtgärder för att bekämpa arbetslivskriminaliteten (2021/22:SkU14,
            s. 14).
          </p>
          <p xml:id="i-XdEghQYzPBye2U82vatZta">
            Vänsterpartiet delar inte utskottets bedömning. Problemet med
            nuvarande regler kvarstår, vilket bl.a. framhålls av Byggnads.
            Enligt Byggnads bör det införas en striktare tolkning av begreppet
            fast driftställe: Ett företag som kontinuerligt, regelbundet eller
            periodiskt är aktivt i Sverige under en 12-månadersperiod ska
            alltid anses etablerat i Sverige (Byggnads 2016: Konkurrens på
            lika villkor). Vänsterpartiet delar Byggnads uppfattning och anser
            att frågan bör utredas närmare.
          </p>
          <p xml:id="i-QG23R7qph6NewViqCbYSkq">
            Det bör utredas om inkomstskattelagens bestämmelser om fast driftställe
            är ändamålsenligt utformade för att inkludera utländska företag
            som i stor omfattning verkar i Sverige. Detta bör riksdagen ställa
            sig bakom och ge regeringen till känna.
          </p>
          <head xml:id="i-CW2kZUXzwcmDRkCSAPL5hq" type="h2">
            7.3 Utstationeringsregistret
          </head>
          <p xml:id="i-4c5aVx6t1ihtJ7GaVNngvu">
            Arbetsmiljöverket har tillsyn över delar av utstationeringslagstiftningen
            och är kontakt­myndighet för utstationering i Sverige. En arbetsgivare
            som utstationerar arbetstagare till Sverige är skyldig att anmäla
            detta till Arbetsmiljöverket. Anmälan ska innehålla uppgifter
            om det utstationerande företaget, tjänstemottagaren i Sverige,
            arbetstagaren som ska utstationeras och den kontaktperson i Sverige
            som den utstationerande arbets­givaren har utsett att företräda
            företaget i Sverige. Uppgifterna som arbetsgivaren anmäler till
            Arbetsmiljöverket samlas i utstationeringsregistret, ett register
            över utländska tjänste­utövare som myndigheten förvaltar sedan
            den 1 juli 2013. Genom proposition 2019/20:150 skärptes kraven
            på anmälan av utländsk arbetskraft till utstationeringsregistret.
            Bland annat infördes krav på anmälan från dag ett och en ny straffavgift
            infördes i de fall reglerna inte följs (prop. 2019/20:150).
          </p>
          <p xml:id="i-DEUBdp7HxxcfSMa8FYxTbi">
            Uppgifterna i utstationeringsregistret används av Arbetsmiljöverket
            och arbets­marknadens parter för att se till att utstationerade
            arbetstagare i Sverige får de arbets- och anställningsvillkor
            som de har rätt till enligt Sveriges lagar och kollektivavtal.
            Utstationeringsregistret utgör således en viktig administrativ
            kontrollfunktion för att möjliggöra kontroll över efterlevnaden
            av utstationeringslagen och gällande svensk rätt för utländska
            arbetstagare som arbetar tillfälligt i Sverige (Arbetsmiljöverket
            2021: Helårsrapport 2020 – Register för företag som utstationerar
            arbetstagare i Sverige).
          </p>
          <p xml:id="i-EEeNciXVZiyjfzQQBoZi9d">
            Arbetsmiljöverket har under de senaste åren fått en mängd nya
            uppdrag, bl.a. vad gäller utstationering. Anslagen till myndigheten
            har dock inte höjts i samma utsträck­ning. Enligt fackliga företrädare
            saknar Arbetsmiljöverket såväl resurser som möjlig­heter att hantera
            utstationeringsregistret på lämpligt sätt. Enligt de fackliga
            företrädarna bör Skatteverket ta över ansvaret för registret.
            Skatteverket har dels mer resurser att administrera registret,
            dels bättre möjligheter att samköra väsentliga uppgifter i registret
            med relevanta uppgifter hos myndigheten. Skatteverket skulle,
            i samband med att myn­digheten tar över ansvaret för utstationeringsregistret,
            även kunna ges i uppdrag att samköra företagens personalliggare
            med företagens redovisning av skatteuppgifter på individnivå i
            syfte att stävja fusk. Vänsterpartiet anser att det är ett bra
            förslag. Arbets­miljöverket bör dock även fortsättningsvis ha
            tillsyn över delar av utstationerings­lagstiftningen och samarbeta
            med Skatteverket kring utstationeringsregistret.
          </p>
          <p xml:id="i-F2T3fGKLSoZmpubZVBenuV">
            Skatteverket bör få i uppdrag att, i samarbete med Arbetsmiljöverket,
            förvalta och utveckla utstationeringsregistret. Detta bör riksdagen
            ställa sig bakom och ge regeringen till känna.
          </p>
          <p xml:id="i-Lpvxynvpq8DXppkyqyMe14">
            Enligt Byggmarknadskommissionen finns det brister i rapporteringen
            till utstationer­ingsregistret, bl.a. vad gäller kraven på att
            företagen faktiskt anmäler de arbetsplatser där de är verksamma,
            omfattningen på utstationeringen och arbetstagarnas nationalitet.
            Byggmarknadskommissionen anser därför att Arbetsmiljöverket måste
            intensifiera sin tillsyn över att anmälningar sker till utstationeringsregistret
            och att anmälningarna är korrekta. Dessutom bör uppdragsgivare
            till utstationerande företag ta sitt ansvar för att anmälningar
            görs (Byggmarknadskommissionen 2022: Från svart till vitt. Vänd
            den osunda utvecklingen i byggbranschen, s. 13). Vänsterpartiet
            delar Byggmarknads­kommissionens uppfattning.
          </p>
          <p xml:id="i-2LAX28SPW273Mqik7x18CK">
            Regeringen bör ge Arbetsmiljöverket i uppdrag att intensifiera
            sin tillsyn över utstationeringsregistret i enlighet med Byggmarknadskommissionens
            förslag. Detta bör riksdagen ställa sig bakom och ge regeringen
            till känna.
          </p>
          <head xml:id="i-4C9hsKeattqF42Se9jhQer" type="h1">
            8 Motverka fusk inom rotsektorn
          </head>
          <p xml:id="i-8S3R6Tr9A49UDmFxbw8eA9">
            I dag finns möjligheter till skatteavdrag för kostnader vid renovering,
            ombyggnad och tillbyggnad i egna hem och bostadsrättslägenheter
            (s.k. rottjänster). Ett av syftena med rotavdraget är att minska
            svartarbete. Enligt flera rapporter är dock svartarbete vanligt
            förekommande inom rotsektorn. Bland annat förekommer fusk med
            löner och sociala avgifter. För att motverka detta behöver regelverket
            stramas upp.
          </p>
          <p xml:id="i-KzXLisjBfJ1DahJwoYYQkG">
            Det finns i dag krav på elektroniska personalliggare på byggarbetsplatser.
            Från detta krav är den småskaliga byggverksamheten, såsom rotföretag,
            undantagen. Byggmarknads­kommissionen föreslår att det införs
            krav på att elektroniska personalliggare används vid en byggtjänst
            för vilken man ansöker om rotavdrag (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 14). Vänsterpartiet anser att det är ett bra förslag.
          </p>
          <p xml:id="i-93bSD9tRUBNq7FyDcMbHkY">
            Krav på elektroniska personalliggare bör införas för företag
            som utför byggtjänster med rotavdrag. Detta bör riksdagen ställa
            sig bakom och ge regeringen till känna.
          </p>
          <p xml:id="i-HuieAJ7PouERFiCumybi9z">
            Företag som utför arbete med rotavdrag ska anmäla avdraget för
            utbetalning till Skatteverket. Denna anmälan innehåller bara uppgifter
            om omfattningen på avdraget, vem som varit uppdragsgivare samt
            vilken fastighet det gäller. Byggföretaget behöver inte uppge
            vem eller vilka som utfört arbetet. Byggmarknadskommissionen föreslår
            att ett företag som begär en utbetalning från Skatteverket inom
            ramen för rotsystemet även ska lämna uppgift om vilka arbetstagare
            som har utfört arbetet. Det skulle ge Skatteverket bättre förutsättningar
            att upptäcka fall där svart arbetskraft använts i samband med
            en rottjänst. Kunden ska, enligt Byggmarknadskommissionen, kunna
            drabbas av utebliven subvention om svart arbetskraft har använts
            och kunden inte har gjort tillräck­ligt för att kontrollera att
            företaget följer gällande regelverk (Byggmarknadskommissionen
            2022: Från svart till vitt. Vänd den osunda utvecklingen i byggbranschen,
            s. 14). Vänsterpartiet delar Byggmarknadskommissionens uppfattning.
          </p>
          <p xml:id="i-D3U5BXWUrTQWMTxqRC6Vio">
            Företag som begär en utbetalning från Skatteverket inom ramen
            för rotsystemet ska även lämna uppgift om vilka arbetstagare som
            har utfört arbetet. Detta bör riksdagen ställa sig bakom och ge
            regeringen till känna.
          </p>
          <head xml:id="i-XEcogm5a2gZWpdxcoiBn16" type="h1">
            9 Förbättrad kontroll av underentreprenörer
          </head>
          <p xml:id="i-P7QSbs3DfQLkUXjC7QFJgu">
            Inom bygg- och anläggningsbranschen tar huvudentreprenören ofta
            in flera led av underentreprenörer, vilket leder till långa, komplicerade
            underentreprenörskedjor. Detta skapar problem vad gäller samordning
            och kontroll. Ofta finns omfattande brister vad gäller arbetsmiljö,
            arbetsvillkor och löner ju längre ner i underentreprenörskedjorna
            man kommer. För att skapa bättre samordning och kontroll kring
            underentreprenörer i byggsektorn drev Byggnads, efter hårda strider
            med dåvarande Byggindustrin, igenom ett s.k. huvudentreprenörsansvar
            i Byggnads kollektivavtal 2014. Från den 1 januari 2015 gäller
            huvudentreprenörsansvaret. Det innebär att huvudentreprenören
            är ansvarig för att se till att alla regler och avtal följs på
            ett bygge, även av underentreprenörer.
          </p>
          <p xml:id="i-8x91afEBpnzjKAxaEszpij">
            2018 lade S-MP-regeringen fram en proposition om att införa ett
            lagstadgat entrepre­nörsansvar för bygg- och anläggningsbranschen.
            I propositionen föreslogs en ny lag om entreprenörsansvar för
            lönefordringar. Förslaget innebar i huvudsak att en arbetstagare
            som inte får lön av sin arbetsgivare för arbete i en bygg- eller
            anläggningsentreprenad ska kunna få betalt från en annan entreprenör
            i entreprenadkedjan (prop. 2017/18:214). Propositionen antogs
            av riksdagen. Lagen (2018:1472) om entreprenörsansvar för löne­fordringar
            (huvudentreprenörslagen) trädde i kraft den 1 januari 2019.
          </p>
          <p xml:id="i-3Q9mYUZ975kYXbGcKoARd1">
            Det kollektivavtalade och lagstadgade huvudentreprenörsansvaret
            har gett Byggnads verktyg att kontrollera att underentreprenörer
            följer de regler och avtal som gäller. Exem­pelvis kan fackliga
            företrädare begära ut listor över de underentreprenörer som verkar
            på en arbetsplats. Enligt företrädare för Byggnads finns dock
            en del brister och begräns­ningar i nuvarande lagstiftning som
            försvårar fackets kontroll av underentreprenörerna. Exempelvis
            får listorna över underentreprenörer endast ges till de personer
            som tydligt utsetts till mottagare av informationen, såsom ombudsmän
            eller andra företrädare på regional nivå. Det försvårar arbetet
            för de lokalt fackligt förtroendevalda som finns på arbetsplatsen.
            De har rimligen störst behov av att få kännedom om vilka underentrepre­nörer
            som finns på arbetsplatsen och bör därmed kunna begära ut listor
            över de under­entreprenörer som verkar på bygget. De fackligt
            förtroendevalda hos huvudentrepre­nören på en arbetsplats bör
            även kunna agera för arbetstagare som är underentreprenörer eller
            underentreprenör till densamme. Det kan de lokalt fackligt förtroendevalda
            inte göra enligt nuvarande lagstiftning och avtal.
          </p>
          <p xml:id="i-V2uFdkobzftbRdtaerMMaU">
            Förtroendemannalagen, å ena sidan, utformades i en tid då problemet
            med splittrade entreprenader och långa underentreprenörskedjor
            inte förekom på svensk arbetsmarknad. Lagen om entreprenörsansvar
            för lönefordringar, å andra sidan, har uppenbarligen inte utformats
            på ett ändamålsenligt sätt.
          </p>
          <p xml:id="i-3Ssyf7XeapvveMXvPufE7B">
            För att ge de lokalt fackligt förtroendevalda hos huvudentreprenören
            möjlighet att dels begära ut listor över de underentreprenörer
            som verkar på en arbetsplats, dels agera i lägen med komplicerade
            entreprenörskedjor bör förtroendemannalagen och lagen om entreprenörsansvar
            för lönefordringar ses över.
          </p>
          <p xml:id="i-S1DfsGXoCGaaaFkF5qMdwS">
            Vad som ovan anförts om att se över förtroendemannalagen och
            lagen om entrepre­nörsansvar för lönefordringar bör riksdagen
            ställa sig bakom och ge regeringen till känna.
          </p>
          <head xml:id="i-DGF6ftxZuAjjmq7c5eL3VW" type="h1">
            10 Bättre regelverk vid offentlig upphandling
          </head>
          <p xml:id="i-N5RVWYgsAWcZJrK5HTYMur">
            Upphandling inom den offentliga sektorn omsätter varje år omkring
            800 miljarder kronor av våra gemensamma skattemedel. Det motsvarar
            ungefär en femtedel av Sveriges BNP (Konkurrensverket 2020: Statistik
            om offentlig upphandling). Vänster­partiet anser att det ska råda
            ordning och reda vid offentlig upphandling. Arbetstagare som arbetar
            inom offentligt finansierade verksamheter som upphandlas ska garanteras
            schysta löner och villkor. Skattemedel ska inte gå till företag
            som dumpar löner och arbetsvillkor.
          </p>
          <p xml:id="i-cENc39ku7qoXmMgTZdbpG">
            I dag finns stora problem med hur offentlig upphandling tillämpas.
            Alltför ofta är lägsta pris vägledande, vilket leder till att
            oseriösa företag vinner upphandlingar genom att hålla priserna
            nere på bekostnad av en god arbetsmiljö och rimliga arbetsvillkor.
            De krav som ställs följs alltför sällan upp.
          </p>
          <p xml:id="i-MsvPv7rv8hRrsPp2kFFGY2">
            Efter valet 2014 slöt Vänsterpartiet en överenskommelse med Socialdemokraterna
            och Miljöpartiet. En av punkterna handlade om att få bort social
            dumpning i offentlig upphandling. Den delen av överenskommelsen
            resulterade i proposition 2015/16:195 Nytt regelverk om upphandling.
            Propositionen antogs av riksdagen med vissa ändringar. Beslutet
            innebär att de upphandlande myndigheterna fr.o.m. den 1 juni 2017,
            vid upp­handlingar över tröskelvärdena, ska ställa särskilda arbetsrättsliga
            villkor, såsom krav på kollektivavtalsenliga villkor vad gäller
            lön, arbetstid och semester, om det är behöv­ligt. Därmed garanteras
            arbetstagarna schysta löner och villkor. På så sätt motverkas
            offentligt finansierad lönedumpning och våra gemensamma resurser
            används på ett ansvarsfullt sätt. Vänsterpartiet välkomnar det
            förbättrade regelverket även om vi, i likhet med fackföreningsrörelsen,
            hade velat se hårdare krav i samband med upphand­ling, däribland
            krav på tjänstepension och försäkring.
          </p>
          <p xml:id="i-GVpMSrcLM2tyLktLZLtmqH">
            Vänsterpartiet anser att det är hög tid att genomföra förslagen
            i proposition 2015/16:195 fullt ut. I propositionen föreslogs
            att upphandlande myndigheter, utöver möjligheten att ställa krav
            på kollektivavtalsenliga villkor vad gäller lön, arbetstid och
            semester, även skulle få ställa krav på försäkringar, pensioner
            och annan ledighet än semester. Denna del av propositionen avslogs
            av de borgerliga partierna och Sverigedemokraterna. Dessutom begränsades
            möjligheten att ställa krav på lön, arbetstid och semester till
            upphandlingar över tröskelvärdena, vilket motsvarar en tredjedel
            av upphandlingarna. För en stor andel av upphandlingarna finns
            det således inte möjlighet att ställa sådana krav. Det skapar
            utrymme för underbudskonkurrens och social dumpning i samband
            med offentlig upphandling. Lagen om offentlig upphandling (LOU)
            bör därför förändras. Arbetsvillkor lägst i nivå med kollektivavtal
            ska gälla vid all offentlig upphandling utan undantag.
          </p>
          <p xml:id="i-R9t5jNUBsMRGYNghCZ9GKN">
            Regeringen bör återkomma med förslag om ändringar i LOU så att
            skäliga villkor ska ställas vid behov i alla offentliga upphandlingar
            och att det blir möjligt att vid upphandling ställa krav på villkor
            om pensioner, försäkringar och annan ledighet än semester. Detta
            bör riksdagen ställa sig bakom och ge regeringen till känna.
          </p>
          <p xml:id="i-Fo2RDizR5HWHipiW3sZ5Yp">
            Ett problem som inte åtgärdats genom det nya regelverket för
            offentlig upphandling är de långa underentreprenörskedjor som
            ofta präglar offentligt upphandlade projekt inom bygg- och anläggningsbranschen.
            Huvudentreprenörer tar ofta in flera led av underentreprenörer,
            vilket leder till långa kedjor av underentreprenörer. Detta kan
            t.ex. innebära stora problem vad gäller samordning och kontroll
            på byggarbetsplatser. Ofta finns omfattande brister vad gäller
            arbetsmiljö och arbetsvillkor ju längre ner i under­entreprenörskedjorna
            man kommer. Svartjobb, skattefusk och låglönekonkurrens är vanligt
            förekommande (Byggnads 2016: Konkurrens på lika villkor). Vänsterpartiet
            kan även konstatera att den lagstiftning om entreprenörsansvar
            för lönefordringar i bygg- och anläggningsbranschen som införts
            inte heller löser dessa problem på ett ändamåls­enligt sätt. Det
            krävs därför ytterligare åtgärder för att skapa ordning och reda
            vid offentlig upphandling.
          </p>
          <p xml:id="i-Wz2Rb5LVmxAWnxbyYJXaTs">
            Vi anser att det som huvudregel ska ställas krav på att max två
            led av underentre­prenörer får användas vid offentlig upphandling.
            Därmed skulle möjligheterna till sam­ordning och kontroll stärkas.
            Vi kan i sammanhanget konstatera att den förra regeringen i juni
            2022 tillsatte en utredning med uppdrag att bl.a. analysera de
            rättsliga förutsättningarna för att vid offentlig upphandling
            införa begränsningar av antalet underleverantörsled samt bedöma
            om det finns skäl för en sådan begränsning. Uppdraget ska redovisas
            senast den 31 augusti 2023. (dir. 2022:50). Vänsterpartiet välkomnar
            utredningen och ser fram emot att ta del av utredningens förslag.
            Enligt vår mening finns det dock ingen anledning att invänta utredningen.
            Problemet med långa underentreprenörskedjor vid offentlig upphandling
            är akut och bör åtgärdas i närtid.
          </p>
          <p xml:id="i-PGe4Qtkmxh1DPrqKdtAEN4">
            Det ska som huvudregel ställas krav på att maximalt två led av
            underentreprenörer får användas vid offentlig upphandling. Detta
            bör riksdagen ställa sig bakom och ge regeringen till känna.
          </p>
          <p xml:id="i-8k4BDVsAEKzZtUBM99Qtvs">
            Ett annat problem med nuvarande upphandlingslagstiftning uppmärksammades
            av media under sommaren 2021. I samband med Trafikverkets upphandling
            av vakt- och broöppningsfunktionen på Hjulstabron tog en ny entreprenör
            över driften. I samband med övergången till den nya entreprenören
            fick de anställda som erbjöds anställning hos den nya entreprenören
            ett betydligt sämre kollektivavtal och därmed en avsevärt lägre
            lön (Aftonbladet 2021‑08‑07).
          </p>
          <p xml:id="i-TYx5y76FdDrpjmwXU1nmCC">
            Detta är ett återkommande problem vid offentliga upphandlingar.
            Grundproblemet är att lagstiftningen gör det möjligt för beställaren
            (i detta fall Trafikverket) att anta det anbud som är det ekonomiskt
            mest fördelaktiga för beställaren, dvs. lägsta möjliga kostnad
            inom ramen för lagstiftningens krav på kollektivavtalsenliga villkor.
            Det inne­bär att företag som omfattas av kollektivavtal med lägre
            löner och sämre villkor ofta vinner upphandlingar. För de anställda
            innebär detta en successiv lönesänkning i samband med varje ny
            upphandling – en form av statligt sanktionerad lönesänknings­politik.
          </p>
          <p xml:id="i-GxFqJei1mCEv4YVq3jiMPZ">
            För att komma till rätta med detta bör upphandlingslagstiftningen
            ses över. Det ska inte vara möjligt för beställaren att i samband
            med en ny upphandling anta anbud som innebär sänkta löner för
            de anställda. Anställda som vid en ny upphandling ”följer med”
            från en entreprenör till en annan ska garanteras de löner och
            villkor som gällt tidigare. Ett första steg mot förändring bör
            vara ett obligatoriskt krav på anbudsgivarna att redovisa vilken
            personalstyrka och vilka lönenivåer som ligger till grund för
            deras kostnadsberäkningar.
          </p>
          <p xml:id="i-4itbsdmkaXuRtoHjhrwG9w">
            Det bör införas ett obligatoriskt krav på anbudsgivarna att,
            i samband med offentlig upphandling, redovisa vilken personalstyrka
            och vilka lönenivåer som ligger till grund för deras kostnadsberäkningar.
            Detta bör riksdagen ställa sig bakom och ge regeringen till känna.
          </p>
          <p xml:id="i-D2627nzfJE5utjv8Lm92FS">
            En ytterligare brist i nuvarande upphandlingslagstiftning är
            det faktum att de upp­handlande aktörerna inte behöver hämta in
            synpunkter från relevanta fackförbund i den bransch där upphandlingen
            ska ske. Fackförbunden har i regel god kännedom om branschen och
            de företag som verkar där. Fackförbunden har därmed ofta kunskap
            om vilka företag som är att betrakta som seriösa och vilka som
            inte är det. Om de upphand­lande myndigheterna, inför varje upphandling,
            inhämtade synpunkter från relevanta fackförbund skulle många oseriösa
            företag kunna sållas bort i upphandlingsprocessen. Därmed skulle
            arbetslivskriminalitet inom offentlig upphandling kunna motverkas.
          </p>
          <p xml:id="i-TxvXvAGvZ8vWzhE9XgpbF2">
            LO har föreslagit att upphandlande aktörer inför upphandlingsförfarandet
            ska ha en dialog med relevanta fackförbund i den bransch som upphandlingen
            ska ske (LO 2022: Arbetslivskriminalitet. Kampen för ordning och
            reda, s. 22). Vänsterpartiet anser att det är ett bra förslag.
          </p>
          <p xml:id="i-RprxUNW9nsJAxshXjcncms">
            Upphandlande aktörer ska inför upphandlingsförfarandet ha en
            dialog med relevanta fackförbund i den bransch där upphandlingen
            ska ske. Detta bör riksdagen ställa sig bakom och ge regeringen
            till känna.
          </p>
          <p xml:id="i-5fhj4oZSQqdL7dLqzHuSjm">
            Utöver de problem och brister som nämnts ovan saknas även nationell
            koordinering mellan de upphandlande myndigheterna. Bristen på
            nationell koordinering gör att oseriösa företag som upptäcks i
            en kommun eller region kan fortsätta att bedriva sin verksamhet
            och vinna kontrakt i andra delar av landet. För att komma till
            rätta med problem bör regeringen dels utreda möjligheten att upprätta
            system där samtliga upp­handlande myndigheter och statliga och
            kommunala bolag måste delta, dels utreda inrättandet av en s.k.
            svart lista över oseriösa företag.
          </p>
          <p xml:id="i-HgDvxXa6LeLjqNyFpLtia4">
            Regeringen bör dels utreda möjligheten att upprätta system där
            samtliga upp­handlande myndigheter och statliga och kommunala
            bolag måste delta, dels utreda inrättandet av en s.k. svart lista
            över oseriösa företag. Detta bör riksdagen ställa sig bakom och
            ge regeringen till känna.
          </p>
          <head xml:id="i-AyAE6VxcbAZN5gShdRrL4G" type="h1">
            11 Ett rättvist system för arbetskraftsinvandring
          </head>
          <p xml:id="i-st2kv93dKmwU9MApNVuDB">
            Arbetskraftsinvandringen har historiskt varit positiv för Sverige
            och bidragit till vårt lands utveckling. En väl fungerande arbetskraftsinvandring
            kan även framöver tillföra mycket såväl för den enskilde som kommer
            hit för att arbeta som för svensk ekonomi och arbetsmarknad. Arbetskraftsbrist
            inom olika branscher och yrken kan hanteras. Människor som kommer
            hit bidrar med nya kunskaper och nya kontaktytor skapas. Om arbetskraftsinvandringen
            även framgent ska bidra positivt för arbetstagaren, arbetsgivaren
            och hela samhället måste det finnas garantier för att de som invandrar
            inte utnyttjas och inte heller används för att dumpa löne- och
            arbetsvillkoren på den svenska arbets­marknaden. Det kräver ett
            rättvist system för arbetskraftsinvandring.
          </p>
          <p xml:id="i-FXiR6kEnEYnEUfM7sFQCX5">
            Nuvarande system för arbetskraftsinvandring, som infördes av
            alliansregeringen och Miljöpartiet 2008, är riggat för att arbetsgivare
            ska kunna ta hit lågbetald arbetskraft. Det har lett till lönedumpning,
            utnyttjande och osund konkurrens. Det är hög tid att införa ett
            rättvist system för arbetskraftsinvandring.
          </p>
          <p xml:id="i-RhuSGf1eYhJSFVWx8fmuDu">
            Under den förra mandatperioden vidtogs flera åtgärder för att
            förändra systemet för arbetskraftsinvandring. I februari 2020
            tillsatte S‑MP-regeringen en utredning med uppdrag att bl.a. ta
            ställning till hur en ny grund för uppehållstillstånd ska utformas
            för att göra det lättare för högkvalificerade att arbeta i Sverige
            samt överväga åtgärder för att motverka s.k. kompetensutvisningar
            och utnyttjande av arbetskraftsinvandrare. En utgångspunkt för
            utredningen var att värna dagens system för arbetskraftsinvandring,
            dvs. det system som infördes av alliansregeringen och Miljöpartiet
            2008 (dir. 2020:8).
          </p>
          <p xml:id="i-4cDJAYwqVgz9ikHPPzRNMN">
            Vänsterpartiet välkomnade utredningen men framhöll, i likhet
            med M och KD, att utredningen borde ges ett bredare uppdrag för
            att komma till rätta med de problem som nuvarande system för arbetskraftsinvandring
            präglas av. Vänsterpartiet träffade därefter en överenskommelse
            med Moderaterna och Kristdemokraterna om hur systemet för arbetskraftsinvandring
            bör förändras. Mot bakgrund av överenskommelsen väckte V, M och
            KD därefter ett utskottsinitiativ i socialförsäkringsutskottet
            med förslag om att regeringen senast den 1 maj 2020 skulle besluta
            om nya direktiv för utredningen (bet. 2019/20:SfU25). Riksdagen
            ställde sig bakom utskottsinitiativet och i juni fattade regeringen
            beslut om tilläggsdirektiv i enlighet med riksdagens beslut (dir.
            2020:69).
          </p>
          <p xml:id="i-JToFZ3DmBoX11Z2mbHJ6Lk">
            I januari 2021 presenterade utredningen delbetänkandet Ett förbättrat
            system för arbetskraftsinvandring (SOU 2021:5). I oktober 2021
            presenterade utredningen sitt slutbetänkande Ett förbättrat system
            mot arbetskraftsexploatering m.m. (SOU 2021:88). Betänkandena
            innehåller många förslag som, om de genomförs, skulle förbättra
            systemet för arbetskraftsinvandring och motverka arbetskraftsexploatering.
          </p>
          <p xml:id="i-Ur5aWGRsEbcm415cUCT1jD">
            Under 2022 lade S-regeringen fram två propositioner med förslag
            från Utredningen om arbetskraftsinvandring: prop. 2021/22:134
            Skärpta och förbättrade regler om arbets­kraftsinvandring och
            prop. 2021/22:284 Ett höjt försörjningskrav för arbetskrafts­invandrare.
            Vänsterpartiet ställde sig bakom vissa av regeringens förslag,
            avvisade vissa förslag och lade fram egna förslag som enligt vår
            mening krävs för att åstadkomma ett rättvist system för arbetskraftsinvandring
            (mot. 2021/22:4437, mot. 2021/22:15).
          </p>
          <p xml:id="i-QkBgkop4nJxwU1HPukHhZq">
            Vänsterpartiet har länge krävt att de villkor som erbjuds den
            som arbetskrafts­invandrar till Sverige ska vara juridiskt bindande.
            Det är en viktig ordning för att stäva utnyttjande och fusk. Vi
            bedömer att regeringens förslag i prop. 2021/22:137 lever upp
            till vårt krav om juridiskt bindande anställningserbjudande eller
            anställningsavtal i och med att arbetstillståndet ska baseras
            på ett av båda parter ingånget anställningsavtal med lön och villkor
            i nivå med kollektivavtal och branschpraxis (mot. 2021/22:4437).
            Vänsterpartiet förutsätter att kravet på anställningsavtal vid
            ansökan om arbetstillstånd, som trädde i kraft den 1 juni 2022,
            följs upp för att se om lagändringen har gett avsedd effekt. Utöver
            detta har inget av våra övriga huvudkrav tillmötesgåtts genom
            de lag­ändringar som genomförts.
          </p>
          <p xml:id="i-AZhMYqRjCbs2QEJAa7KcnS">
            Vänsterpartiets övriga huvudkrav för ett rättvist system för
            arbetskraftsinvandring ligger fast. Vi väljer därför att återigen
            lyfta fram våra förslag kring hur ett sådant system ska utformas.
            Våra huvudkrav på förändringar i lagstiftningen avseende arbetskraftsinvandring
            är följande:
          </p>
          <list style="ul">
            <item xml:id="i-MniCyu8s9dWqvbbWfXNsr4">
              Återinför den myndighetsbaserade arbetsmarknadsprövningen. Frågan
              om brist och påföljande arbetskraftsbehov ska prövas av Arbetsförmedlingen,
              i samråd med arbetsmarknadens parter. Arbetstillstånd ska endast
              ges till de branscher där det råder arbetskraftsbrist.
            </item>
            <item xml:id="i-PWL5i6NJGToGE6DA9a4Bwj">
              Heltidsanställning som krav för arbetstillstånd.
            </item>
            <item xml:id="i-JbEJSjqUEsYqwgVACK1rPp">
              Vandelsprövning av arbetsgivare som söker arbetstillstånd för
              utländska arbetstagare innan arbetstillstånd beviljas.
            </item>
            <item xml:id="i-PSWopDKqFz5FuS5iTDt1bg">
              Arbetskraftsinvandrare som träder fram och berättar om missförhållanden
              hos arbetsgivaren ska få stanna i Sverige tillståndstiden ut och
              ges möjlighet att söka en ny anställning.
            </item>
            <item xml:id="i-3SkeKQFg42CqSxrJhWAX2p">
              Straff för arbetsgivare som utnyttjar arbetskraftsinvandrare
              och skadestånd till den arbetstagare som drabbas.
            </item>
          </list>
          <p xml:id="i-KbpYdPEXPe4v2kh4T6kV2Z">
            Vad som ovan anförts om hur ett rättvist system för arbetskraftsinvandring
            ska utformas bör riksdagen ställa sig bakom och ge regeringen
            till känna.
          </p>
          <p xml:id="i-EXjd9EvSpAJ4W6gzUt4W27">
            Enligt vår mening behöver ovanstående krav genomföras för att
            åstadkomma ett rättvist system för arbetskraftsinvandring. De
            förändringar av lagstiftningen som den förra regeringen genomförde
            är otillräckliga. Vi kan konstatera att den nya regeringen avser
            att skärpa villkoren för arbetskraftsinvandring, bl.a. genom högre
            inkomstkrav och förbud mot spårbyte för att motverka fusk. Vi
            menar att det behövs andra skärpningar av lagstiftningen för att
            skapa ett rättvist system för arbetskraftsinvandring. Fokus ska
            ligga på att motverka utnyttjande och exploatering – inte på att
            begränsa invandringen till Sverige och göra det svårare för dem
            som har sökt sig till vårt land. Vi avser att återkomma när högerregeringen
            lägger fram konkreta förslag i riksdagen.
          </p>
          <head xml:id="i-GNvYYATunCa7YvCRmPYsDE" type="h1">
            12 Bättre regelverk kring subventionerade anställningar
          </head>
          <p xml:id="i-HYzJQkjsNzGeLhLCGNJL8">
            Inom ramen för arbetsmarknadspolitiken finns flera olika former
            av subventionerade anställningar där arbetsgivaren subventioneras
            för hela eller delar av lönekostnaden för den anställda. Syftet
            med subventionen är att stimulera arbetsgivare att anställa personer
            som annars har svårt att få jobb och underlätta övergången till
            ett osubventionerat jobb.
          </p>
          <p xml:id="i-EtJJBiuNQzW52tJrePg5TB">
            Antalet personer med olika former av subventionerade anställningar
            har ökat trendmässigt sedan år 2000. Under de senaste åren har,
            som genomsnitt, mellan 108 000 och 136 000 personer haft någon
            form av subventionerad anställning. Det innebär att mellan 2,4
            och 3,1 procent av landets anställda har haft en subventionerad
            anställning under de senaste åren (LO, TCO, Saco 2021: Åtgärder
            mot långtidsarbetslöshet).
          </p>
          <p xml:id="i-VQKxwgKrnbuZzzDcR4x2rC">
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända, långtidsarbetslösa
            eller personer med funktionsnedsättning att få en fastare anknytning
            till den reguljära arbetsmarknaden och inte hänvisas till särskilda
            typer av arbetsplatser och särskilda arbeten till sämre villkor.
            Det är positivt med arbetsgivare som i hög utsträckning välkomnar
            personer som av olika skäl står långt ifrån arbetsmarknaden. Användandet
            av subventionerade anställningar har även stöd i forskningen.
            Studier visar att personer som haft en subventionerad anställning
            i allmänhet snabbare får ett jobb utan stöd jämfört med dem som
            varit öppet arbetslösa (IFAU rapport 2011:7, IFAU rapport 2018:14).
            Under rätt omständigheter leder insatsen från samhället till en
            välfärdsvinst för såväl individen som samhällsekonomin i stort.
          </p>
          <p xml:id="i-VfjAc9HQ3FH8s4gE2STSXr">
            Vänsterpartiet kan dock konstatera att nuvarande system med subventionerade
            anställningar under lång tid har varit behäftat med risker och
            problem. Vid sidan av den uppenbara risken för undanträngningseffekter
            finns stora problem med oegentligheter, överutnyttjande och andra
            felaktigheter, vilket bekräftas av ett flertal granskningar. Under
            de senaste åren har vi sett åtskilliga exempel på hur oseriösa
            arbetsgivare inom vissa branscher sätter i system att ta in arbetslösa
            från olika arbetsmarknadspolitiska program i stället för att anställa
            ordinarie arbetskraft. När stödperioden för en subven­tionerad
            anställning upphör avslutas anställningen, och därefter anställs
            en ny person med en subventionerad anställning. Vissa arbetsgivare
            skriver dessutom öppet i sina jobbannonser att de söker personer
            som har rätt till subventionerade anställningar, såsom långtidsarbetslösa,
            nyanlända och personer med funktionsnedsättning. Gransk­ningar
            genomförda av såväl medier som enskilda fackförbund visar på omfattande
            missbruk, fusk, ekonomisk brottslighet, osund konkurrens och utnyttjande
            av utsatta människor.
          </p>
          <p xml:id="i-2v4wjJNyTqrTpDews28kaz">
            I vissa fall kan de subventionerade anställningarna leda till
            ytterligare segmentering snarare än etablering på arbetsmarknaden.
            Exempelvis visade en studie, genomförd bland samtliga anställda
            i Helsingborg med subventionerade anställningar, på stora skillnader
            mellan utrikes och inrikes födda gällande typ av arbetsgivare
            och kollektiv­avtal på arbetsplatsen. Lägst andel med kollektivavtal
            fanns bland utrikes födda som arbetade hos arbetsgivare med utländsk
            bakgrund. Stora skillnader förekom även mellan branscher, där
            handeln stack ut som ett område med särskilt låg kollektivavtalstäckning
            för subventionerat anställda (Frödin &amp; Kjellberg, 2020: Anställningsbidrag:
            integration eller etnisk segmentering? Arbets­marknad &amp; Arbetsliv,
            2020(1), 30–52). Det faktum att lönesubventioner bidrar till segmentering,
            dvs. att subventionerat anställda är över­representerade i lågkvalificerade
            yrken i vissa specifika branscher och har sämre löner och villkor
            än övriga arbetstagare, bekräftas i en LO-rapport (LO 2022: Etablering
            eller segmentering? En analys av systemet med subventionerade
            anställningar).
          </p>
          <p xml:id="i-D4nb8ypgQf9w93rpRogCno">
            Det är uppenbart att alltför många arbetsgivare använder subventionerade
            anställ­ningar som ett sätt att dumpa arbetsvillkoren eller för
            att göra det möjligt att lägga lägre anbud vid upphandlingar.
            Sammantaget leder det till att konkurrensen snedvrids, arbets­villkor
            dumpas och reguljära anställningar uteblir. Problemen är särskilt
            påtagliga inom branscher som hotell och restaurang, taxi, städ
            och detaljhandel där personer med olika former av subventionerade
            anställningar utgör en stor andel av de anställda. Det är hög
            tid att ta tag i de missförhållanden som råder kring subventionerade
            anställningar och skapa ett regelverk som motverkar oegentligheter,
            överutnyttjande och andra felaktig­heter.
          </p>
          <p xml:id="i-ChMcUJpXVad1mbAR3ymrjk">
            Under mandatperioden 2014–2018 vidtog S‑MP-regeringen, i samarbete
            med Vänsterpartiet, ett antal åtgärder för att skapa ordning och
            reda bland de subventio­nerade anställningarna. För det första
            infördes ett tak på 22 000 kronor för den bidrags­grundande lönekostnaden
            för nystartsjobb. För det andra infördes krav på anställnings­villkor
            som följer, eller är likvärdiga med, kollektivavtal även för nystartsjobb.
            För det tredje genomfördes betydande förenklingar och förstärkningar
            av de subventionerade anställningarna i syfte att minska risken
            för felaktiga utbetalningar. För det fjärde till­sattes en utredning
            med uppdrag att se över det statliga åtagandet för en väl fungerande
            arbetsmarknad, den s.k. Arbetsmarknadsutredningen (dir. 2016:56).
            För det femte in­rättades en delegation med uppdrag att motverka
            överutnyttjande och felaktiga ut­betalningar från välfärdssystemen
            och andra närliggande skattefinansierade och skatte­subventionerade
            system (dir. 2016:60).
          </p>
          <p xml:id="i-Nf9NsuGkrbwobUosgiaPrR">
            Under mandatperioden 2018–2022 vidtog S‑MP-regeringen betydligt
            färre åtgärder för att förbättra regelverket kring subventionerade
            anställningar. Inom ramen för arbets­marknadspolitiken lades regeringens
            fokus i stället på att reformera Arbetsförmedlingen enligt Centerpartiets
            önskemål. Våren 2020 lade dock regeringen fram en proposition
            med förslag som syftar till att förbättra förutsättningarna för
            att stärka kontrollfunk­tionen och motverka felaktiga utbetalningar
            inom den arbetsmarknadspolitiska verksam­heten (prop. 2019/20:117).
            Våren 2021 tillsatte regeringen dessutom en s.k. bokstavs­utredning
            med uppdrag att analysera hur samrådsförfarandet mellan Arbetsförmedlingen
            och fackförbunden kan bli mer välfungerande, en fråga som Vänsterpartiet
            och fack­föreningsrörelsen drivit under lång tid.
          </p>
          <p xml:id="i-2LsZUHvQP69Kasgw9QW7up">
            Vänsterpartiet välkomnar S‑MP-regeringens åtgärder som vi betraktar
            som viktiga steg på vägen. Vi anser dock att det krävs ytterligare
            åtgärder i syfte att stävja oegentligheter, överutnyttjande och
            andra felaktigheter på det ekonomiskt och personellt omfattande
            fält som subventionerade anställningar utgör. I det följande lägger
            vi fram förslag på sådana åtgärder.
          </p>
          <head xml:id="i-St2h9rLAzTF18gNQgnmPCL" type="h2">
            12.1 Arbetsgivare som anställer personer med subventioner ska
            utfärda arbetsintyg
          </head>
          <p xml:id="i-Bcj3YypRH6CVvuxGPS9WPv">
            Enligt 47 § lagen om arbetslöshetsförsäkring (ALF) ska en arbetsgivare
            på begäran utfärda ett arbetsgivarintyg till den anställde när
            anställningen upphör. Intyget ska innehålla uppgifter om den anställdes
            anställningsförhållanden och de uppgifter i övrigt som behövs
            för att bedöma den anställdes rätt till arbetslöshetsersättning.
            Intyget är samtidigt ett bevis på att man har jobbat på en arbetsplats
            under en viss period och kan därmed hjälpa individen i dennes
            fortsatta jobbsökande. Kravet på arbetsgivarintyg finns även reglerat
            i många kollektivavtal.
          </p>
          <p xml:id="i-F3MZypRegg5ukr3YvDLCqX">
            Enligt flera arbetstagarorganisationer är det vanligt förekommande
            att arbetsgivare som anställer personal med subventioner inte
            utfärdar något arbetsgivarintyg efter avslutad anställning. Det
            kan dels bero på att många av dessa arbetsgivare inte har kollektivavtal
            med krav på arbetsgivarintyg, dels bero på att många personer
            med subventionerade anställningar inte har rätt till a‑kassa och
            därmed, per definition, inte omfattas av gällande lagstiftning.
            Resultatet är att många personer med subventionerade anställningar,
            efter avslutad anställning, återvänder till Arbetsförmedlingen
            utan ett arbetsgivarintyg som visar vad man jobbat med och hur
            länge. Detta försvårar sannolikt möjligheten att få ett arbete
            på den reguljära arbetsmarknaden. Krav på arbetsgivarintyg kan
            också bidra positivt när det gäller det stora problemet med att
            handledning och tydliga arbetsuppgifter saknas.
          </p>
          <p xml:id="i-K3Z9oh3yRfZaPfsz6y2sTL">
            LO har framfört krav på att personer med subventionerad anställning
            ska få ett arbetsintyg av arbetsgivaren när anställningen upphör.
            Intyget ska innehålla uppgifter om arbetsuppgifter, anställningstid
            m.m. i syfte att hjälpa personen i det fortsatta jobbsökandet.
            Vänsterpartiet delar LO:s uppfattning. Vi är övertygade om att
            ett krav på intyg skulle förbättra förutsättningarna för en varaktig
            etablering på arbetsmarknaden för personer med subventionerade
            anställningar. Vi menar även att det ligger i det allmännas intresse
            att verka för att förbättra målgruppens möjligheter att få ett
            arbete på den reguljära arbetsmarknaden, i synnerhet som staten
            har bekostat delar av eller hela anställningen genom olika former
            av anställningsstöd. Kravet bör införas i de förord­ningar som
            reglerar anställningsstöd.
          </p>
          <p xml:id="i-PnQcYt6tcPAJbSeVkFRjaK">
            Arbetsgivare som anställer personer med subventioner ska vara
            skyldiga att utfärda ett arbetsintyg till den anställde när anställningen
            upphör. Detta bör riksdagen ställa sig bakom och ge regeringen
            till känna.
          </p>
          <head xml:id="i-3mUwwPWGtHAV3W9WUaruXi" type="h2">
            12.2 Öppenhet och insyn
          </head>
          <p xml:id="i-FkFx748i3wpjktA21HAne5">
            Varje år betalas stora summor ut i anställningsstöd till privata
            företag. Vilka företag som tagit del av bidragen och hur mycket
            pengar respektive företag har fått är dock belagt med sekretess.
            Arbetsförmedlingen hänvisar till sekretess- och offentlighets­lagstiftningen.
            Enligt myndigheten står det inte klart att den enskilda inte kan
            lida skada om uppgifterna blir offentliga. Arbetsförmedlingen
            hänvisar bl.a. till företagarnas affärsintressen (DN 2015‑02‑09).
          </p>
          <p xml:id="i-GiKyaDEy4aUo9DqiypJkjd">
            Nuvarande ordning gör det svårt för myndigheter och journalister
            att granska vilka företag som tar emot statliga lönesubventioner
            och huruvida det förekommer över­utnyttjande, felaktiga utbetalningar
            och andra oegentligheter. Vänsterpartiet anser att detta bör förändras.
            Enligt vår mening bör allmänhetens insyn i hur skattemedel används
            väga tyngre än den enskilde företagarens affärsintressen. Vi har
            svårt att se hur ett företag skulle lida skada av att staten öppet
            redovisar vilka som har fått statliga löne­subventioner. Det finns
            ett stort samhällsintresse och behov av transparens, öppenhet
            och insyn när det gäller hur de statliga lönesubventionerna används.
          </p>
          <p xml:id="i-Kjj37HD1exL46i5V3GYKgs">
            Regeringen bör göra det möjligt för myndigheter och journalister
            att granska vilka företag som tar emot statliga lönesubventioner
            samtidigt som skyddet för den enskildes integritet säkras. Detta
            bör riksdagen ställa sig bakom och ge regeringen till känna.
          </p>
          <head xml:id="i-B6Uh44zv4oecpMKtj6gnSS" type="h2">
            12.3 Återinför krav på kollektivavtalsenliga villkor för nystartsjobb
          </head>
          <p xml:id="i-MskaVKTXhviWkp8FTnh857">
            I juni 2019 beslutade S-MP-regeringen om en ändring av förordningen
            (2018:43) om stöd för nystartsjobb. Ändringen innebär att kravet
            om att andra anställningsförmåner än lön ska följa av eller vara
            likvärdiga med förmåner enligt kollektivavtal i nystartsjobben
            tas bort. Beslutet medför att arbetsgivare som anställer personer
            med nystartsjobb inte längre behöver betala de försäkringar och
            förmåner som ingår i kollektivavtalen, såsom arbetsskadeförsäkring,
            avtalspension och föräldrapenningtillägg. Ändringen trädde i kraft
            den 1 augusti 2019.
          </p>
          <p xml:id="i-3zQdfwY3Xhe6R7xk25JUCU">
            Vänsterpartiet är starkt kritiskt till den förra regeringens
            beslut som bygger på den s.k. januariöverenskommelsen mellan S,
            MP, C och L. Enligt Centerpartiet, som var pådrivande i beslutet,
            har kravet på kollektivavtalsenliga villkor hindrat småföretag
            från att använda nystartsjobb. Genom att ta bort kravet hoppades
            regeringen och dess samarbetspartier att fler företag ska anställa
            personer med nystartsjobb.
          </p>
          <p xml:id="i-Pot3GKEzX1KB46j4eYPTny">
            Kravet på kollektivavtalsenliga villkor för nystartsjobb infördes
            under mandat­perioden 2014–2018 som en del i arbetet med att skapa
            ordning och reda i anställnings­stöden. När kravet tagits bort
            dumpas återigen villkoren för en redan utsatt grupp på arbetsmarknaden.
            Därmed öppnar man ännu en gång upp för oseriösa arbetsgivare att
            utnyttja nystartsjobben för att sänka sina arbetskraftskostnader.
            Det kan Vänsterpartiet inte acceptera.
          </p>
          <p xml:id="i-KYKtniRsFJBUqYn8XnQHZc">
            Personer som anställs med nystartsjobb har rätt till de försäkringar
            och förmåner som följer av kollektivavtalen. Våra skattemedel
            ska inte gå till företag som missbrukar eller systematiskt dumpar
            villkor på arbetsmarknaden. För att motverka detta behöver vi
            höja kraven på de arbetsgivare som anställer en person med subventionerad
            anställning – inte sänka dem.
          </p>
          <p xml:id="i-RDWZZLFCeKawYZ3pkhmjE2">
            Kravet om att andra anställningsförmåner än lön ska följa av
            eller vara likvärdiga med förmåner enligt kollektivavtal i nystartsjobben
            bör återinföras. Detta bör riksdagen ställa sig bakom och ge regeringen
            till känna.
          </p>
          <head xml:id="i-U9JCPM5jDNGXzeJ7P11FaK" type="h2">
            12.4 Kartläggning av arbetstider, lönenivåer och arbetsvillkor
          </head>
          <p xml:id="i-7Jbbk5UFZdB8KSjZRQF8tx">
            Trots att det ställs krav på kollektivavtalsenlig lön och villkor
            för samtliga anställnings­stöd (utom nystartsjobb) så förekommer
            oegentligheter, fusk och missbruk. Arbets­givare betalar löner
            under kollektivavtalsnivå och följer inte avtalen i övrigt vad
            gäller villkor, försäkringar och ersättningar. Enligt LO:s beräkningar,
            som bygger på statistik från Arbetsförmedlingen, har många med
            subventionerad anställning en heltidslön under kollektivavtalsnivå.
            Detta gäller i synnerhet kvinnor. Andelen kvinnor med hel­tidslön
            mellan 15 000 och 19 999 kronor per månad har ökat från 33 procent
            till 40 procent bara mellan 2016 och 2018. Genom att bevilja stöd
            till arbetsgivare som inte erbjuder kollektivavtalsenliga villkor
            medverkar staten i förlängningen till lönedump­ning och snedvriden
            konkurrens. Detta måste upphöra.
          </p>
          <p xml:id="i-Sg8nTuX2W3JEQmEcjwMeju">
            Under mandatperioden 2014–2018 vidtog S‑MP-regeringen en rad
            viktiga åtgärder för att skapa ordning och reda bland de subventionerade
            anställningarna. Detta arbete måste fortsätta. Vänsterpartiet
            välkomnar därför den proposition som S‑MP-regeringen lade fram
            våren 2020, med förslag som syftar till att förbättra förutsättningarna
            för att stärka kontrollfunktionen och motverka felaktiga utbetalningar
            inom den arbetsmarknads­politiska verksamheten (prop. 2019/20:117).
          </p>
          <p xml:id="i-DziwEdyt2ms7Srzx872sbp">
            Vi ser prop. 2019/20:117 som ett viktigt steg på vägen för att
            motverka missbruk av subventionerade anställningar. Vi kan dock
            konstatera att Arbetsförmedlingen i dag saknar heltäckande uppgifter
            om arbetstider, lönenivåer och arbetsvillkor för dem som har subventionerade
            anställningar. Det beror dels på bristande samråd med facken inför
            anvisning till arbetsplatsförlagd insats, dels på bristande för-
            och efterhandskontroll av arbetsgivare som tar emot subventioner.
            Detta behöver åtgärdas, vilket vi föreslagit i tidigare motioner
            (mot. 2018/19:383). Vi välkomnar därför den utredning som S‑MP-regeringen
            tillsatte med uppdrag att analysera hur samrådsförfarandet mellan
            fack och Arbetsförmedlingen kan bli mer välfungerande. För att
            säkerställa att personer med subventionerade anställningar garanteras
            rätt lön, schysta arbetsvillkor och rimliga arbetstider krävs
            dock en större kartläggning.
          </p>
          <p xml:id="i-28p5DWVFCYBBUr2QK2xj1u">
            Regeringen bör genomföra en kartläggning av arbetstider, lönenivåer
            och arbets­villkor för dem som har subventionerade anställningar,
            differentierad på branscher, kön och utländsk bakgrund. Detta
            bör riksdagen ställa sig bakom och ge regeringen till känna.
          </p>
          <head xml:id="i-5he2heLxXaxCLtgGdMuVcF" type="h2">
            12.5 Subventionerade anställningar bör omfattas av LAS
          </head>
          <p xml:id="i-7ErCweJdr96tVsgM7WtdFR">
            En subventionerad anställning kan avse en helt vanlig anställning
            på den ordinarie arbetsmarknaden, eller så kan den avse sådant
            som inte annars skulle ha blivit gjort. Den avgörande skillnaden
            mot en arbetspraktik är en förväntan om produktion. En person
            som deltar i produktionen ska betalas lön och ha de villkor och
            rättigheter som normalt följer med en anställning (LO, TCO, Saco
            2021: Åtgärder mot långtids­arbetslöshet).
          </p>
          <p xml:id="i-SeQDHTUwS4gHwaSK4cx5yS">
            I dag omfattas inte subventionerade anställningar av lagen om
            anställningsskydd (LAS). Enligt LO, TCO och Saco bör alla subventionerade
            anställningar omfattas av LAS. Vänsterpartiet delar de fackliga
            centralorganisationernas uppfattning.
          </p>
          <p xml:id="i-Pt6JMSD3W1UAeNhJUJzdCD">
            Alla subventionerade anställningar bör omfattas av LAS. Detta
            bör riksdagen ställa sig bakom och ge regeringen till känna.
          </p>
          <head xml:id="i-S5jSgZL3Hfs5nCkUUCBXGF" type="h2">
            12.6 Förbättra och effektivisera samrådshanteringen mellan Arbetsförmedlingen
            och fackförbunden
          </head>
          <p xml:id="i-yW33gDaPxU92EdxktUf1d">
            En viktig komponent i Arbetsförmedlingens kontroll inför beslut
            om subventionerade anställningar är de samråd som görs med berörda
            fackförbund. Genom samråden kan Arbetsförmedlingen samla in uppgifter
            som är värdefulla för att beslut ska fattas på goda grunder, t.ex.
            om lön, villkor och om arbetsgivaren i närtid har sagt upp personal.
            Kunskap om förhållanden på arbetsplatsen är en del av Arbetsförmedlingens
            besluts­underlag när myndigheten ska säkerställa lämpliga arbetsplatser
            för deltagare i arbets­marknadspolitiska program eller insatser.
            Ett bra beslutsunderlag är viktigt för att säkerställa att insatsen
            bidrar till att den arbetssökande får en varaktig etablering på
            arbetsmarknaden. Det är även viktigt för att se till att insatsen
            inte bidrar till försämrade villkor för löntagare eller skapar
            osund konkurrens i näringslivet. Ett väl fungerande samråd mellan
            Arbetsförmedlingen och fackförbunden är således mycket viktigt.
          </p>
          <p xml:id="i-6kgWfrzN2NJPV4rvsurULY">
            Dessvärre har samrådsförfarandet mellan Arbetsförmedlingen och
            fackförbunden fungerat dåligt under lång tid, något som både fackförbunden
            och Vänsterpartiet har uppmärksammat.
          </p>
          <p xml:id="i-Kcbda6vTDowUQRpmTMiWSY">
            I maj 2021 tillsatte S-MP-regeringen en s.k. bokstavsutredning
            inom Arbetsmarknads­departementet med uppdrag att bl.a. analysera
            samrådsförfarandet mellan Arbetsförmed­lingen och arbetstagarorganisationerna
            och vid behov lämna förslag på hur det kan bli mer ändamålsenligt,
            välfungerande och effektivt. I juli 2022 presenterade dåvarande
            arbetsmarknadsminister Eva Nordmark de förslag som S‑regeringen
            fattat beslut om att genomföra (Arbetet 2022-07-06).
          </p>
          <p xml:id="i-LvpuwPUmADB4gLDH7M2BfZ">
            För det första ska syftet med samrådet tydliggöras. Uttrycket
            ”samråd med arbets­tagarorganisationen” ersätts med att ”Arbetsförmedlingen
            ska säkerställa att arbets­tagar­organisationerna ges tillfälle
            att yttra sig om arbetsplatsens lämplighet”. Detta är en ambitionshöjning
            jämfört med nuvarande samrådsförfarande då ”lämplighet” kan innefatta
            en rad olika delar. Det är Arbetsförmedlingen som beslutar om
            program och insatser, men fackförbundens information ska utgöra
            ett viktigt underlag vid beslutet.
          </p>
          <p xml:id="i-VhgVJzPk5G7SG5BQAYccBx">
            För det andra ska Arbetsförmedlingen ges möjlighet att hantera
            fackförbundens yttranden digitalt. För att effektivisera processen
            med att hantera yttrandena ges Arbetsförmedlingen möjlighet att
            lämna ut vissa personuppgifter till fackförbunden digitalt. Detta
            kommer att förenkla och effektivisera hanteringen av yttranden
            för både fackförbunden och Arbetsförmedlingen.
          </p>
          <p xml:id="i-URP9pRS5JGmiBRV4HRE4Ud">
            För det tredje införs ett nytt statsbidrag som ger rätt till
            medfinansiering av de kostnader som fackförbunden har för att
            hantera yttrandena. Förslaget innebär att fackförbunden kan ansöka
            om ersättning om högst 50 procent av de redovisade kostnaderna.
            Hittills har arbetstagarorganisationerna finansierat denna uppgift
            helt med egna medel. Det nya statsbidraget kommer att göra samrådet
            mer likvärdigt och ger samtliga arbetstagar­organisationer bättre
            förutsättningar att lämna yttranden.
          </p>
          <p xml:id="i-EPpDWc94aa9bj5dXCCZEAB">
            För det fjärde ska Arbetsförmedlingen ges bättre möjligheter
            att neka utbetalningar till oseriösa aktörer. Stöd kommer inte
            att beviljas om arbetsgivaren har näringsförbud eller skulder
            som gäller skatter och sociala avgifter eller tidigare lämnat
            felaktiga uppgifter till Arbetsförmedlingen.
          </p>
          <p xml:id="i-SkaWfsUjZsRkfaVyeJCHsJ">
            Vänsterpartiet välkomnar den förra regeringens beslut. Enligt
            vår bedömning kommer besluten att förbättra och effektivisera
            samrådshanteringen mellan Arbetsförmedlingen och fackförbunden.
            Fackförbunden får möjlighet att lämna yttranden med god kvalitet
            och Arbetsförmedlingen får ett bättre beslutsunderlag och större
            möjligheter att kontrollera arbetsplatsens lämplighet. Detta i
            sin tur gör att risken minskar för felaktiga utbetalningar till
            oseriösa aktörer.
          </p>
          <p xml:id="i-4rWsuVRL2dWcrgT17meLeJ">
            Vänsterpartiet förutsätter att besluten inte rivs upp av den
            nya regeringen. Vi förutsätter dessutom att den nya regeringen,
            i budgetpropositionen för 2023, avsätter erforderliga medel till
            det nya statsbidraget så att fackförbunden ges rätt till medfinansiering
            av de kostnader som fackförbunden har för att hantera yttrandena.
            Vi avser att noga följa den nya regeringens hantering av frågan.
          </p>
          <head xml:id="i-KKFJzeDVYk7fj2HrACzsdL" type="h2">
            12.7 Åtgärder för att motverka segmentering
          </head>
          <p xml:id="i-RZvAvKwFtDX8yuaivq3H6J">
            Samtidigt som subventionerade anställningar i många fall förbättrar
            etableringen på arbetsmarknaden för dem som anställs, bidrar regelverket
            och tillämpningen till att ett slags segmentering sker. Med segmentering
            avses i detta sammanhang att subventio­nerat anställda är överrepresenterade
            i lågkvalificerade yrken i vissa specifika branscher och har sämre
            löner och villkor än övriga arbetstagare. LO, som analyserat systemet
            med subventionerade anställningar, har presenterat ett antal förslag
            för att motverka denna segmentering. Ett av huvudförslagen är
            att regeringens lågt satta lönetak på 20 000 kronor per månad
            höjs väsentligt. Genom att höja lönetaket öppnas en större del
            av arbetsmarknaden upp för anställningar med subventioner. Därmed
            kan koncentrationen av subventionerat anställda till de lägst
            avlönade näringsgrenarna avvärjas och segmen­teringen motverkas
            (LO 2022: Etablering eller segmentering? En analys av systemet
            med subventionerade anställningar). Vänsterpartiet föreslår ett
            höjt lönetak, läs mer om det i vår budgetmotion (2022/23:1299).
          </p>
          <p xml:id="i-eZkRNU4hVH3r1Q685Fn9E">
            Enligt LO är dock höjt lönetak inte hela lösningen på problematiken
            med segmen­teringen av subventionerat anställda. I rapporten presenterar
            därför LO en bred palett av åtgärdsförslag (s. 53–63). Vi vill
            här lyfta fram två av dessa förslag.
          </p>
          <p xml:id="i-87pDY4merAFUu5oFbQMz9k">
            Enligt nuvarande regelverk är nystartsjobben rättighetsstyrda.
            Det innebär att det inte görs någon arbetsmarknadspolitisk prövning
            inför beslut om utbetalande av subven­tionen. Arbetsförmedlingen
            saknar därför möjligheter att ifrågasätta lämpligheten i anvisningen.
            Nystartsjobben omfattas inte heller av kravet på samråd med facklig
            organisation. Enligt LO innebär detta en risk för selektering
            av vissa arbetslösa, men också en risk för oegentligheter och
            överutnyttjande. LO föreslår därför att nystarts­jobbens rättighetsstyrda
            konstruktion bör ändras så att arbetsmarknadspolitisk prövning
            och samråd med fackförbund behöver genomföras inför beslut om
            utbetalande av sub­ventionen. Vänsterpartiet delar LO:s uppfattning.
          </p>
          <p xml:id="i-BGZkWv9H6ayBuxk3pXLuSp">
            Nystartsjobbens rättighetsstyrda konstruktion bör ändras så att
            arbetsmarknads­politisk prövning och samråd behöver genomföras
            inför beslut om utbetalande av subventionen. Detta bör riksdagen
            ställa sig bakom och ge regeringen till känna.
          </p>
          <p xml:id="i-SbpYNUMPEaQWrajFqLhHzb">
            I såväl förordning (2017:462) om särskilda insatser för personer
            med funktions­nedsättning som medför nedsatt arbetsförmåga som
            förordning (2018:42) om särskilt anställningsstöd finns skrivningar
            om krav på lön och villkor som följer av kollektiv­avtal eller
            ”i väsentliga delar är likvärdiga med förmåner enligt kollektivavtal
            inom branschen”. Enligt LO öppnar denna skrivning upp för tolkningsutrymme
            och viss avvikelse från vad som är kollektivavtalsnivå. LO menar
            att det inte räcker att lönen och villkoren ”i väsentliga delar”
            är likvärdiga, utan att anställningarna ska villkoras med att
            lön och övriga villkor är likvärdiga med vad som gäller i kollektivavtalen.
            LO föreslår därför att regelverket för samtliga subventionerade
            anställningar bör förtydligas så att löner och övriga villkor
            blir i nivå med kollektivavtal i branschen, vilket inbegriper
            att ”väsentliga delar” tas bort från förordningar som reglerar
            de arbetsmarknadspolitiska insatserna och att villkor likvärdiga
            med kollektivavtalens gäller även för nystartsjobb. Vänsterpartiet
            anser att det är ett bra förslag.
          </p>
          <p xml:id="i-BRwfDjqqFmvN5FXvM5XLf">
            Regelverket för samtliga subventionerade anställningar bör förtydligas
            så att löner och villkor blir i nivå med kollektivavtal i branschen,
            vilket inbegriper att ”väsentliga delar” tas bort från förordningar
            som reglerar de arbetsmarknadspolitiska insatserna och att villkor
            likvärdiga med kollektivavtalen även gäller för nystartsjobb.
            Detta bör riks­dagen ställa sig bakom och ge regeringen till känna.
          </p>
          <head xml:id="i-UkEaCNfhTypsfMjhK7AQSy" type="h2">
            12.8 Utred vilka ytterligare åtgärder som kan vidtas för att
            motverka missbruk och överutnyttjande av arbetsmarknadspolitiska
            insatser
          </head>
          <p xml:id="i-FmRFdS54bp7WY69hFyFyHz">
            Som ovan nämnts vidtog S‑MP-regeringen en rad åtgärder för att
            motverka missbruk och överutnyttjande av subventionerade anställningar,
            i synnerhet under mandat­perioden 2014–2018. Likväl kvarstår problemen,
            vilket framgår av återkommande granskningar från såväl media som
            fackförbund (se t.ex. LO 2022: Etablering eller segmentering?
            En analys av systemet med subventionerade anställningar). Enligt
            LO, TCO och Saco kan det därför vara motiverat att se över utformningen
            av nu gällande regelverk och rutiner för anställningar med stöd
            och utreda vilka ytterligare åtgärder som kan vidtas för att stävja
            missbruk och överutnyttjande av arbetsmarknadspolitiska insatser
            (LO, TCO, Saco 2021: Åtgärder mot långtidsarbetslöshet). Vänsterpartiet
            delar de fackliga centralorganisationernas uppfattning.
          </p>
          <p xml:id="i-9qaoYAU1UJSok9rFh74Njb">
            Regeringen bör tillsätta en utredning med uppdrag att dels se
            över nu gällande regel­verk och rutiner för subventionerade anställningar,
            dels föreslå ytterligare åtgärder för att motverka missbruk och
            överutnyttjande av arbetsmarknadspolitiska insatser. Detta bör
            riksdagen ställa sig bakom och ge regeringen till känna.
          </p>
          <head xml:id="i-9rCXpMr7UvRc2JsgvFzwm9" type="h1">
            13 Förbättrade villkor för plattformsarbetare
          </head>
          <p xml:id="i-YV7XHSmYCw2yxsFtmY2nqB">
            Under 2010-talet har en ny typ av otryggt arbete växt fram: plattformsarbete
            (s.k. gigjobb). Plattformsarbetet kan se ut på olika sätt, men
            de som utför arbetet förenas av att de får arbete via en digital
            plattform, att de i regel saknar anställning och att de betraktas
            som egenföretagare. Det finns plattformsarbetare som har anställningar,
            men dessa s.k. hybridanställda har ofta kortare tidsbegränsade
            kontrakt med ett litet antal timmar schemalagda timmar varje månad.
            Denna grupp täcks av samma arbetsrättsliga skydd som andra anställda.
            För det stora flertalet plattformsarbetare finns inget arbets­rättsligt
            skydd.
          </p>
          <p xml:id="i-QBj3UDLoX4sVbdJvkw3bDv">
            Hur många som har ett plattformsarbete på den svenska arbetsmarknaden
            är svårt att avgöra då tidigare studier kommit fram till mycket
            varierande siffror. Enligt en samman­ställning av flera olika
            studier uppskattas att omkring 2 procent av arbetskraften har
            ett plattformsarbete. Män, utrikes födda och yngre är överrepresenterade
            i gruppen (Alfonsson 2022: Det otrygga arbetslivet i Sverige.
            Dess framväxt och konsekvenser).
          </p>
          <p xml:id="i-2uDmWgNNoJYR7z9Cz6zLRS">
            Utvecklingen mot allt fler plattformsarbetare beskrivs ofta som
            att en ny typ av ekonomi växt fram: gigekonomi, delningsekonomi,
            plattformsekonomi etc. Att hävda att en ny typ av ekonomi växt
            fram, parallellt med den flexibla kapitalismen, är dock överdrivet.
            Snarare ryms fenomenet inom den flexibla kapitalismens ramar.
            Det nya är inte yrkena i sig utan hur de som utför arbetet får
            arbete, hur arbetet styrs och hur deras arbetsvillkor ser ut.
            Det faktum att majoriteten av plattformsarbetarna saknar anställning
            gör att de går miste om flera av de rättigheter och det rättsliga
            skydd som anställda besitter.
          </p>
          <p xml:id="i-z5MV6vFN96H4cNGLiBEku">
            Plattformsarbetet brukar beskrivas som ett trepartsförhållande
            mellan arbetaren, kunden och plattformen, inte helt olikt det
            förhållande som råder inom bemannings­branschen. Situationen är
            dock mer komplex än så. Bemanningsanställda är anställda i bemanningsföretaget
            som i sin tur hyr ut de anställda till ett kundföretag. Kundföretaget
            leder arbetet och bemanningsföretaget är arbetsgivare. Detta gäller
            inte för plattforms­arbete.
          </p>
          <p xml:id="i-26AUMZmkZQhttkugkANzUx">
            En plattformsarbetare är i regel inte anställd av plattformsföretaget
            utan är antingen egenföretagare eller har en s.k. egenanställning
            via egenanställningsföretag. Egen­anställningsföretag är företag
            som på pappret fungerar som arbetsgivare: De fakturerar beställaren,
            betalar skatt och sociala avgifter och betalar ut lönen till arbetaren.
            För detta tar egenanställningsföretaget ut en avgift av arbetaren.
            Det är arbetaren som ser till att få kunduppdragen, sköter all
            kontakt med kunderna och utför arbetet osv. Egenanställnings­företaget
            är således inte en arbetsgivare i den bemärkelsen att det köper
            arbetskraft från en anställd löntagare – det är snarare en tjänst
            som gör att arbetaren inte behöver starta ett eget företag. Om
            plattformsarbetaren inte använder ett egenanställningsföretag
            är hen i regel egenföretagare. I båda dessa fall saknar plattformsföretaget
            arbetsgivar­ansvar.
          </p>
          <p xml:id="i-2NYHzAoYReKN24BUVWH42M">
            När plattformsarbetare inte är anställda i plattformsföretaget,
            utan utför arbetet i egenskap av egenföretagare eller via ett
            egenanställningsföretag, förflyttas risker i arbetet från plattformsföretaget
            till den enskilde arbetaren. Därmed undviker plattforms­företaget
            en mängd kostnader och lagregleringar.
          </p>
          <p xml:id="i-MpJhLa7msAWkhhG7fuheQJ">
            Eftersom plattformsföretagen bestämmer villkoren, lönerna och
            vilka som får till­gång till tjänsterna och många gånger också
            styr arbetsprocessen har det påtalats att plattformsföretagen
            bör betraktas som arbetsgivare. Det har även påtalats att de som
            utför arbetet, dvs. plattformsarbetarna, bör betraktas som arbetstagare.
            Runtom i världen pågår flera rättsliga tvister om huruvida plattformsföretag
            ska betraktas som arbets­givare och plattformsarbetare som arbetstagare.
            Utfallet av tvisterna är än så länge oklart.
          </p>
          <p xml:id="i-51ZK4MQXF2dHNb2qTf7DEN">
            Det faktum att plattformsföretagen inte betraktas som arbetsgivare
            och att majoriteten av plattformsarbetarna inte betraktas som
            arbetstagare skapar en mängd problem. För det första saknar plattformsarbetarna
            de rättigheter och den anställningstrygghet som anställda har.
            För det andra behöver plattformsföretaget inte ta något arbetsmiljöansvar
            för de icke-anställda plattformsarbetarna. För det tredje har
            plattformsarbetare som inte är anställda svårt att representeras
            av fackföreningar då dessa i regel riktar sig till anställda och
            försvarar deras rättigheter i relation till en arbetsgivare. Utöver
            detta finns en mängd andra problem behäftade med plattformsarbete
            såsom löneotrygghet, social otrygghet och tidsotrygghet. Utsattheten
            hos plattformsarbetare är således stor.
          </p>
          <p xml:id="i-FaVWY646XugQFLLUC8aeKT">
            Plattformsarbetet drabbar inte bara de individer som utför arbetet,
            utan kan även få konsekvenser för den svenska arbetsmarknaden
            i stort. Den svenska modellen bygger på att parterna på arbetsmarknaden
            möts, förhandlar och tillsammans reglerar de villkor som ska gälla.
            Anställda förhandlar via fackföreningar och arbetsgivare via arbetsgivar­föreningar.
            Genom plattformsarbetet erkänns i regel inte arbetarna längre
            som anställda utan ses i stället som företagare som gör affärer
            och ingår avtal med andra företag. Därmed kringgås den svenska
            förhandlingsmodellen. Om plattformsarbetet expanderar, och de
            dåliga villkoren spiller över på andra delar av arbetsmarknaden,
            finns en risk att den svenska modellen hotas. Om arbetare inte
            längre ses som anställda kan inga förhandlingar ske och inga kollektivavtal
            ingås. För att motverka en sådan utveckling, och förbättra villkoren
            för plattformsarbetare, behöver flera åtgärder vidtas.
          </p>
          <head xml:id="i-QkKj6bYGosbgzKVhjESjzh" type="h2">
            13.1 Plattformsföretagen ska betraktas som arbetsgivare och plattformsarbetarna
            som arbetstagare
          </head>
          <p xml:id="i-84M9nxx5iUNQsA3Yyj5gZa">
            Plattformsföretagens affärsmodell bygger på att de utnyttjar
            en otydlighet i lagstift­ningen. Genom att inte definiera plattformsarbetarna
            som anställda kommer plattforms­företagen undan såväl arbetsrättsliga
            regler som krav på förmåner som t.ex. försäkringar, pensioner
            och utrustning. Den svenska lagstiftningen som reglerar gränsen
            mellan arbetstagare och uppdragstagare saknar en tydliggörande
            definition av arbetstagar­begreppet. Det är i stället domstolspraxis
            som avgör vilka faktorer som spelar in. Tidigare domar i arbetsrättsliga
            tvister blir då avgörande för vilken definition som tas i bruk
            (Gigwatch 2021: Apparna och arbetet. Om gigifieringen av arbetsmarknaden).
          </p>
          <p xml:id="i-BbMkQ4umX3Krv3TG5A35oF">
            Vänsterpartiet anser att plattformsföretagen ska betraktas som
            arbetsgivare och att de som utför arbetet, plattformsarbetarna,
            ska betraktas som arbetstagare – med de rättig­heter och skyldigheter
            som följer av detta. För att åstadkomma detta krävs förändrad
            lagstiftning som tydliggör detta.
          </p>
          <p xml:id="i-HbfqCYCwyYSaL7bZS55K2u">
            EU-kommissionen har tagit fram ett förslag till EU-lag om bättre
            arbetsvillkor och sociala rättigheter för de som arbetar via digitala
            plattformar. Förslaget innehåller bl.a. kriterier för när ett
            plattformsföretag ska ses som arbetsgivare. Om kriterierna gör
            att en plattformsarbetare ska anses vara anställd så ska denne
            också få de rättigheter och sociala förmåner som arbetstagare
            har rätt till (COM(2021) 762).
          </p>
          <p xml:id="i-2ngt59RyzMLVAub3HCMj9v">
            Riksdagen har prövat EU-kommissionens förslag enligt subsidiaritetsprincipen
            som säger att EU bara ska lagstifta i en fråga om målen för den
            planerade åtgärden inte kan uppnås lika bra av medlemsländerna
            själva.
          </p>
          <p xml:id="i-8yDzfG3pKdzMf9Dh1wMaYM">
            Arbetsmarknadsutskottet ansåg, i likhet med den dåvarande S‑regeringen
            och flera remissinstanser, att kommissionens förslag var alltför
            långtgående och detaljerat och att direktivförslaget, så som det
            är utformat med en s.k. anställningspresumtion, innebär risker
            för den svenska arbetsmarknadsmodellen. Utskottet drog därför
            slutsatsen att direktivförslaget i denna del strider mot subsidiaritetsprincipen
            och att riksdagen därmed bör lämna ett motiverat yttrande till
            EU-parlamentets, rådets och kommissionens ordförande. Utskottet
            formulerade ett motiverat yttrande. I arbetsmarknadsutskottets
            utlåtande fanns även en reservation från M, SD, C och KD med ett
            delvis annat innehåll än det i utskottets förslag till motiverat
            yttrande (arbetsmarknadsutskottets utlåtande 2021/22:AU16). Riksdagen
            biföll reservationen från M, SD, C och KD.
          </p>
          <p xml:id="i-MSWMQVYxPDEKVJgFUQ5xHS">
            Vänsterpartiet stod bakom arbetsmarknadsutskottets slutsats att
            EU-kommissionens direktivförslag strider mot subsidiaritetsprincipen.
            Vi stod även bakom utskottets för­slag till motiverat yttrande.
            Vi delar även de fackliga centralorganisationernas farhågor kring
            EU-kommissionens förslag. Vi delar dock inte den uppfattning som
            M, SD, C och KD gav uttryck för i den reservation som bifölls
            av riksdagen. I reservationen framgår det tydligt att de fyra
            partierna oroar sig mer för plattformsföretagens möjlig­heter
            att bedriva sin verksamhet än för plattformsarbetarnas villkor.
            Vänsterpartiet ser, till skillnad från högerpartierna, försiktigt
            positivt på EU-kommissionens förslag. För­slaget är dock alltför
            detaljerat i sin nuvarande form och skulle vara svårt att implemen­tera
            i svensk rätt. Det bör till syvende och sist vara upp till medlemsstaterna
            att själva bestämma hur en sådan lagstiftning ska utformas och
            implementeras på nationell nivå.
          </p>
          <p xml:id="i-z15FLHYMVhosjrqXFQH8N">
            En mer framkomlig väg vore därför att ta fram ett förslag på
            nationell nivå som, i likhet med EU-kommissionens förslag, syftar
            till att tydliggöra att plattformsföretag är att betrakta som
            arbetsgivare och att plattformsarbetare är att betrakta som arbetstagare.
            Förslaget ska vara förenligt med den svenska arbetsrättsliga systematiken,
            den svenska arbetsmarknadsmodellen och våra sociala trygghetssystem.
          </p>
          <p xml:id="i-9DrMaRCfDqzrFakHKUVaBL">
            Regeringen bör tillsätta en utredning med uppdrag att ta fram
            förslag som tydliggör att plattformsföretag är att betrakta som
            arbetsgivare och plattformsarbetare är att betrakta som arbetstagare
            med de rättigheter och skyldigheter som följer av detta. Detta
            bör riksdagen ställa sig bakom och ge regeringen till känna.
          </p>
          <head xml:id="i-WzkC4T2JM6sA7GNXi9DwPq" type="h2">
            13.2 Krav på F-skatt vid egenanställning
          </head>
          <p xml:id="i-2Nxv2KvujfgWBNw2EkpcLg">
            Egenanställning är en relativt ny företeelse på den svenska arbetsmarknaden.
            Egen­anställningsföretagens affärsidé är att ”bereda möjligheter
            och skapa trygghet för personer att verka som egenföretagare utan
            att de behöver skaffa F‑skattsedel och sköta den administration
            som är förenad med egenföretagande” (SOU 2017:24).
          </p>
          <p xml:id="i-Mpr5oKRqtr9n1h5ZZQBmEy">
            Många av plattformsarbetarna har en egenanställning via ett egenanställningsföretag.
            Därmed behöver plattformsföretaget inte ta något arbetsgivaransvar.
            I stället fungerar egenanställningsföretaget som en form av ”arbetsgivarmålvakt”
            åt plattformsföretaget och bidrar därmed till att plattformsföretaget
            inte behöver ta något arbetsgivaransvar. Egenanställningsföretagen
            tar dock inte heller något arbetsgivaransvar för den egen­anställde
            plattformsarbetaren – det är enbart att betrakta som en administrativ
            lösning.
          </p>
          <p xml:id="i-3TjmWDLZBALJ4rmMxypjQy">
            Många av de plattformsarbetare som har en s.k. egenanställning
            saknar F‑skatt. De utför samtidigt kontinuerligt arbete åt plattformsföretag
            under anställningslika förhållanden. Dessa plattformsarbetare
            är därmed att betrakta som falska egenanställda eller falska egenföretagare.
          </p>
          <p xml:id="i-9Y2YRaPZtrndzZ4HVJjPUU">
            Vänsterpartiet anser, i likhet med Transport, att det bör krävas
            F‑skatt för att få en egenanställning. Man ska inte kunna bli
            egenanställd om man samtidigt, enligt Skatte­verkets regler, inte
            kvalificerar sig för F‑skatt. Egenanställning ska inte förekomma
            i arbeten där arbetstagaren inte kvalificerar sig för F‑skatt.
          </p>
          <p xml:id="i-VigKgeeQzTZ9KMN35Cj96n">
            Det bör ställas krav på F‑skatt vid egenanställning. Detta bör
            riksdagen ställa sig bakom och ge regeringen till känna.
          </p>
          <head xml:id="i-7CL6LSykWBwXJmpgFCQqTJ" type="h2">
            13.3 Ytterligare åtgärder
          </head>
          <p xml:id="i-NiFMZhcee5q9xmq83fpL92">
            Utöver de förslag som lyfts fram ovan behöver ytterligare åtgärder
            vidtas för att åstad­komma förbättrade villkor för plattformsarbetare.
            Vi vill här lyfta fram två sådana åtgärder.
          </p>
          <p xml:id="i-2An7UYGkiAoJXpHjoDtmE5">
            För det första bör det införas tydligare villkor för F‑skatt.
            Många av dem som utför arbete åt plattformsföretag arbetar regelbundet
            för samma plattformsföretag, dag ut och dag in. De bör rimligen
            vara anställda av plattformsföretaget – inte ”egenföretagare”.
            Vänsterpartiet anser att det ska krävas mer än en uppdragsgivare
            för att godkännas för F‑skatt. På så sätt värnas arbetstagarbegreppet
            och arbetsrätten. Ett rimligt formulerat, uttryckligt krav på
            fler än en arbetsgivare skulle minska risken för att arbetsgivare
            tvingar anställda att starta företag enbart i syfte att sänka
            arbetsgivarens arbetskrafts­kostnad (se yrkande 6 i denna motion).
          </p>
          <p xml:id="i-Dbc8ripiYDti19uzZmvqxq">
            För det andra bör anställningsformen särskild visstidsanställning
            avskaffas. Många av dem som utför arbete åt plattformsföretagen
            har korta visstidsanställningar via egenanställningsföretag eller
            på plattformsföretag, t.ex. Foodora, utan någon som helst trygghet.
            Så länge särskild visstidsanställning finns kvar kommer arbetsgivare
            att utnyttja denna möjlighet. Det drabbar dem som utför arbete
            både inom plattforms­ekonomin och på andra delar av arbetsmarknaden.
            Vänsterpartiet vill därför ändra LAS så att allmän visstidsanställning
            utgår och det i stället införs objektiva kriterier för när det
            är tillåtet med visstidsanställningar (se yrkande 1 i motion 2022/23:611
            En arbetsrätt för starka och trygga löntagare).
          </p>
          <p xml:id="i-Gqdd1wsyjd5CqU7wcjryYF">
            För det tredje bör ett utvidgat rådighetsansvar införas i enlighet
            med förslagen i SOU 2022:45. Ett utvidgat rådighetsansvar i enlighet
            med utredningens förslag skulle bidra till att tydliggöra uppdragsgivares
            ansvar för arbetsmiljön för t.ex. plattformsarbetare. I väntan
            på lagändringar som tydliggör att plattformsföretag är att betrakta
            som arbets­givare och att plattformsarbetare är att betrakta som
            arbetstagare är ett utvidgat rådighets­ansvar ett lämpligt första
            steg. Vänsterpartiet föreslår därför att ett utvidgat rådighets­ansvar
            införs i enlighet med förslagen i SOU 2022:45 (se yrkande 11 i
            motion 2022/23:57 Arbetsmiljö och arbetstid).
          </p>
          <p xml:id="i-UW6eihPLFKaMKGSC9gNYHm">
            Vänsterpartiet avser att återkomma under mandatperioden med ytterligare
            förslag som förbättrar villkoren för plattformsarbetare.
          </p>
        </div>
        <div type="motSignatures">
          <list>
            <item xml:id="i-3g3B7hkQUgqkP8ARSSDrbf" who="i-Yam9ii4K4HfneDbj5TzDJY">
              Ciczie Weidby (V)
            </item>
            <item xml:id="i-Kvc4cFvHiC4mUuHEhhm3MG" who="i-TxLwXp3MJemR8iGdYER2aZ">
              Ali Esbati (V)
            </item>
            <item xml:id="i-H8AMfoC85Ptc3Ex4JUpvM6" who="i-Srv2XCR7hGVyZ66wLkW6ad">
              Lorena Delgado Varas (V)
            </item>
            <item xml:id="i-FqxbjiuGTSX5Hc91hgmmxk" who="i-TpcaF4RFviyytGA8rW5Jer">
              Samuel Gonzalez Westling (V)
            </item>
            <item xml:id="i-36ST6oAStWWifkrLQNj3Kr" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-PeZDQPWZRF8teq8DtLKdsN" who="i-L3t2URPAv9iLWgdCvbz7Uv">
              Ilona Szatmári Waldau (V)
            </item>
          </list>
        </div>
      </div>
    </body>
  </text>
</TEI>
