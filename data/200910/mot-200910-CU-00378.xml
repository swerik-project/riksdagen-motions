<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-CU-00378">
  <teiHeader>
    <fileDesc>
      <titleStmt>
        <title>Barnets bästa vid tvister om vårdnad, boende och umgänge</title>
        <author corresp="i-Sn3HArFcXWQDenVvrpFSQe">av LiseLotte Olsson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Barnets bästa vid tvister om vårdnad, boende och umgänge</title>
          <idno type="rdwebb">GX02C378</idno>
          <rs type="number">C378</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/GX02C378/text</ref>
          <ref type="dokument_url_html">http://data.riksdagen.se/dokument/GX02C378</ref>
          <ref type="dokumentstatus_url_xml">http://data.riksdagen.se/dokumentstatus/GX02C378</ref>
          <ref type="doc">http://data.riksdagen.se/fil/17CE9ED2-4F3C-4A77-AA48-3113358281E3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Nj6rnCfHps9ZzFLuPuYaNj</idno>
            <name>Egon Frid</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-KE1PpVYkMUH8UYEBX9Bsrv" type="signed"/>
        <correspContext corresp="i-KE1PpVYkMUH8UYEBX9Bsrv">
          <note type="signatory" corresp="i-Sn3HArFcXWQDenVvrpFSQe"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-Nj6rnCfHps9ZzFLuPuYaNj"/>
          <note type="signatory" corresp="i-mN8mVTBvBYjtHLNThWLo4"/>
        </correspContext>
        <correspAction xml:id="i-4sKY2Ge8kEWAFfZp2PNcaU" type="numbering">
          <date when="2009-10-06"/>
        </correspAction>
        <correspAction xml:id="i-Jnuoh7LoTDdTAHh56LPfiT" type="submission">
          <date when="2009-10-05"/>
        </correspAction>
        <correspAction xml:id="i-BqGUTySLvPsZT59tXmW4YJ" type="transfer">
          <date when="2009-10-01"/>
        </correspAction>
        <correspAction xml:id="i-KtsFvoa3ccsvZ72ZLjqaZ4" type="assigned"/>
        <correspContext corresp="i-KtsFvoa3ccsvZ72ZLjqaZ4">
          <ref type="assignedTo">Civilutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-2GkBZhuhJdQoN42CC1djYc" type="motBody">
        <div xml:id="i-DTQZ2v93Mi4MJUGKjkTqBW" type="TOC">
          <head xml:id="i-V3AYakaLhF2kXfurTA8PGa">
            Innehållsförteckning
          </head>
          <list xml:id="i-3WjnBVhiA3yLtRr9zCLF35">
            <item xml:id="i-ASVN6AbmCVEVWYjFQFLY49">
              Förslag till riksdagsbeslut 2
            </item>
            <item xml:id="i-Q5hYL7jyfkhtQjSvSG5rLd">
              Utvärdering av vårdnadsreglerna 4
            </item>
            <item xml:id="i-KtE6TwRdBr2WHqMW3FbMVi">
              Socialtjänstens vårdnadsutredningar 5
            </item>
            <item xml:id="i-UyxXs3s7xgMVwGrdtrePmN">
              Tillsynen över socialtjänsten 6
            </item>
            <item xml:id="i-61gwXscKLqB5EshSzWT33i">
              Domares barnkompetens 7
            </item>
            <item xml:id="i-ToZgZhtVCem3Um69dbQAkK">
              Barnprotokoll 8
            </item>
            <item xml:id="i-KSLwELcdBZSkGMZBsU6NPc">
              Särskilda ombud för barn 9
            </item>
            <item xml:id="i-JWoHnGKvVN1buK8sPrvE1a">
              Bestämmanderätten vid gemensam vårdnad 10
            </item>
            <item xml:id="i-V6UkLGpbTv4Ut8PnrCXTD2">
              Barns rätt till umgänge i närvaro av stödperson 11
            </item>
            <item xml:id="i-5uNVGtS74YRtgHNRtUd8U3">
              Polishämtning vid verkställighet av beslut 12
            </item>
            <item xml:id="i-UvxT8UEZsZiY5V1CbiUQRv">
              Ge barnombudsmannen ökade befogenheter 13
            </item>
            <item xml:id="i-TExTzyAPAqZru7wGevGKC7">
              Barnbalk i stället för föräldrabalk 14
            </item>
            <item xml:id="i-LbBVAmjGYhLMckYMBgGtdV">
              Barn med fler än två sociala föräldrar 14
            </item>
          </list>
        </div>
        <div xml:id="i-4mFEo6PKvPWamXnbA1v8LW" type="motProposal" subtype="förslag">
          <head xml:id="i-EHt6pMoJ43wku8kEtU1kw9">
            Förslag till riksdagsbeslut
          </head>
          <list xml:id="i-Xi62HXPdZ8KZMeiDR8vdHd" style="ol">
            <item xml:id="i-Sb5EX9nZnPyZQSAJdzWoqK">
              Riksdagen tillkännager för regeringen som sin mening vad som
              anförs i motionen om att regeringen ska utvärdera socialtjänstens
              och domstolarnas tillämpning av de nya vårdnadsreglerna.
            </item>
            <item xml:id="i-3qcokU4NFB4eXVBqGFQjsk">
              Riksdagen tillkännager för regeringen som sin mening vad som
              anförs i motionen om att se över hur socialtjänstens utredningar
              i mål om vårdnad, boende och umgänge ska kunna kvalitetssäkras.
              1
            </item>
            <item xml:id="i-EErqYWHF3ssY1PbSijgMhw">
              Riksdagen tillkännager för regeringen som sin mening vad som
              anförs i motionen om att se över hur tillsynen över socialtjänstens
              hantering av ärenden om vårdnad, boende och umgänge kan förbättras.
              1
            </item>
            <item xml:id="i-LWwXUJZH8krtrHecNw1vRD">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att krav ställs
              på att de domare som ska döma i mål om vårdnad, boende och umgänge
              ska ha förvärvat särskild barnkompetens. 2
            </item>
            <item xml:id="i-UmcD7hKvDEAdSARpMb1a6m">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att det blir
              obligatoriskt för domstolar att upprätta särskilda barnprotokoll
              i mål om vårdnad, boende och umgänge. 2
            </item>
            <item xml:id="i-6ti86yoSvnyKfFi4hchqnY">
              Riksdagen begär att regeringen återkommer till riksdagen med
              lagförslag som innebär att varje barn får rätt till ett eget juridiskt
              biträde i alla mål om vårdnad, boende och umgänge.
            </item>
            <item xml:id="i-5jgSFTi5uN1TZKeGNbwboz">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att en av vårdnadshavarna
              efter domstolsbeslut kan få självständig bestämmanderätt när det
              gäller ett barns tillgång till hälso- och sjukvård, tandvård,
              stöd enligt SOL och LSS samt barnets skolgång och skolbarnsomsorg.
            </item>
            <item xml:id="i-Drf31cvi1d8fWAhKmBU78z">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att strama
              upp hanteringen av och lagreglera beslut om stödperson vid umgänge.
            </item>
            <item xml:id="i-VWckYe7hN1fiF2v1g6MwnV">
              Riksdagen tillkännager för regeringen som sin mening vad som
              anförs i motionen om att regeringen bör presentera förslag till
              lagändring som förtydligar att hämtning med polis vid verkställighet
              av beslut om vårdnad, boende eller umgänge inte får ske annat
              än om det råder uppenbar fara för barnets liv.
            </item>
            <item xml:id="i-48R9jdWKYm5b5uPgxziVKH">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att Barnombudsmannen
              får befogenhet att granska och uttala sig om huruvida principen
              om barnets bästa tillgodosetts i enskilda ärenden och beslut om
              vårdnad, boende och umgänge
            </item>
            <item xml:id="i-Twx1V66zxnxwuPi6bJGubh">
              Riksdagen begär att regeringen lägger fram förslag till ändring
              i lagstiftning enligt vad som anförs i motionen om att all relevant
              lagstiftning som rör barn samlas i en barnbalk.
            </item>
            <item xml:id="i-PY5Gd8ryKPH7VGV2gTpNgy">
              Riksdagen tillkännager för regeringen som sin mening vad som
              anförs i motionen om att tillsätta en utredning i syfte att ändra
              reglerna i föräldrabalken så att det blir möjligt för ett barn
              att ha flera vårdnadshavare.
            </item>
          </list>
          <p xml:id="i-76r2qghaNgJgEFZRFeDZ6z">
            1 Yrkandena 2 och 3 hänvisade till SoU.
          </p>
          <p xml:id="i-XbmHy4v5Ud2ed4XwoNH3EA">
            2 Yrkandena 4 och 5 hänvisade till JuU.
          </p>
        </div>
        <div xml:id="i-KrHiaomoZytPMkQ2CVbx6w" type="motContent">
          <head xml:id="i-QRkudPQuhPemJV4J9tSE7V" type="h1">
            Utvärdering av vårdnadsreglerna
          </head>
          <p xml:id="i-31aJktxTf5oJgkMQjS1VDd">
            I juli 2006 trädde nya regler om vårdnad, boende och umgänge
            i kraft. Lagändringen syftade framför allt till att stärka barnperspektivet
            i föräldrabalken. Risken för att barnet far illa lyftes fram och
            den s.k. riskbedömning som domstol och socialtjänst ska göra betonades
            ytterligare.
          </p>
          <p xml:id="i-NKFL8H8PunjKkfro9rtxsi">
            Av förarbetena (prop. 2005/06:99) framgår att om en förälder
            utsätter barnet eller någon annan i familjen för övergrepp är
            det i princip bäst för barnet att den föräldern inte får del i
            vårdnaden (prop. 2005/06:99 s. 42, s. 51). Socialtjänst och domstol
            ska ta hänsyn till barnets vilja i alla frågor som rör vårdnad,
            boende och umgänge samt verkställighet av beslut. Då barnets vilja
            inte knutits till en bestämd åldersgräns ökar möjligheterna att
            beakta även mindre barns vilja (prop. 2005/06:99 s. 45, s. 83).
          </p>
          <p xml:id="i-8qS4inDvt3Ki9opNUyVr2z">
            Domstolen ska verka för att föräldrarna når en samförståndslösning,
            men av motiven till 42 kap. 17 § rättegångsbalken framgår att
            domstolen ska vara försiktig med att verka för eller acceptera
            en samförståndslösning i de fall där den ena föräldern gjort sig
            skyldig till våld eller övergrepp mot den andra föräldern, barnet
            eller något syskon till barnet (prop. 2005/06:99 s. 104).
          </p>
          <p xml:id="i-RrnMXCCjsLUtrBcd6t7kk">
            Vänsterpartiet deltog i egenskap av dåvarande samarbetsparti
            i arbetet med de nya vårdnadsreglerna. Vi fick igenom en rad förändringar,
            framför allt skarpa skrivningar i förarbetena till den nya lagen,
            som syftar till förbättringar och stärkt skydd för de barn vars
            föräldrar tvistar om vårdnad, boende och umgänge. Vi har speciellt
            fokuserat vårt arbete på att de barn som utsätts för övergrepp
            eller annat våld av en förälder måste tas på allvar av socialtjänst
            och domstol.
          </p>
          <p xml:id="i-UEHUQw9zGrpgzrY3Sp9mQe">
            För att kunna avgöra om lagändringarna fått avsedd effekt bör
            domstolarnas och socialtjänstens tillämpning av de nya vårdnadsreglerna
            utvärderas fortlöpande. Detta är nödvändigt för att kunna ta ställning
            till om lagstiftarens intention med ändringarna fullföljs, dvs.
            att det enskilda barnets bästa ska tillgodoses i domar och beslut
            om vårdnad, boende och umgänge.
          </p>
          <p xml:id="i-GLY21rL2BFJkMsonojujtd">
            Trots ändringarna i vårdnadslagstiftningen har vi tyvärr sett
            exempel på att socialtjänst och domstolar inte gör de riskbedömningar
            som krävs för att skydda ett barn som varit utsatt för eller riskerar
            att utsättas för övergrepp. Vidare förekommer det fortfarande
            att barn hämtas med polis för att verkställa beslut om umgänge
            eller vårdnad. De nya vårdnadsreglerna har i skrivande stund varit
            i kraft i över tre år. Lagstiftaren och regeringen bör hålla sig
            uppdaterad om utfallet av en lagändring för att kunna avgöra om
            några ytterligare åtgärder behöver vidtas.
          </p>
          <p xml:id="i-34RSqe8nYhSUseyna4BcF6">
            Regeringen bör därför göra en översyn av hur de nya vårdnadsreglerna
            tillämpas i praktiken. Detta bör riksdagen som sin mening ge regeringen
            till känna.
          </p>
          <head xml:id="i-4MaLSWVAVQfarLCbU8LfMF" type="h1">
            Socialtjänstens vårdnadsutredningar
          </head>
          <p xml:id="i-YPFDrYrfbomtDTSWPALyiW">
            Mål om vårdnad, boende och umgänge är indispositiva, vilket innebär
            att domstolen har en egen utredningsskyldighet i sådana mål. Enligt
            6 kap. 19 § FB ska domstolen se till att frågor om vårdnad, boende
            och umgänge blir tillbörligt utredda. Innan domstolen avgör ett
            ärende ska socialnämnden ges tillfälle att lämna upplysningar.
            Domstolen får även uppdra åt socialnämnden eller annat organ att
            utse någon som ska verkställa en sådan utredning. Rätten får fastställa
            riktlinjer för utredningen samt se till att denna bedrivs skyndsamt.
            Den som verkställer utredningen ska söka klarlägga barnets inställning
            om det inte är olämpligt.
          </p>
          <p xml:id="i-GAGabbLNHXZZ1vhSxHUYr4">
            Socialtjänstens utredningar om vårdnad, boende och umgänge kommer
            följaktligen i flertalet mål att ligga till underlag för domstolens
            bedömning i det enskilda fallet. Den som verkställer en vårdnadsutredning
            är inte skyldig att lämna en rekommendation till beslut. Vårdnadskommitténs
            granskning av vårdnadsutredningar visar dock att utredaren som
            regel lämnar en rekommendation till beslut i utredningen. Domstolen
            följde utredarens förslag i mer än åtta av tio fall (SOU 2005:43
            s. 249). Utredaren har därför en stor makt över domstolens beslut
            och barnets framtida tillvaro. I en ideal situation är utredaren
            väl insatt i barnets situation och förmår att se vad som objektivt
            är bäst för barnet. I en ideal situation förmår utredaren bedriva
            sitt arbete objektivt utan att ta ställning för eller emot den
            ena föräldern. Dessvärre har vi sett alltför många exempel på
            fall som avviker från den önskvärda situationen.
          </p>
          <p xml:id="i-42nDHss24wKmJonV26MkBL">
            Vi har tagit del av vårdnadsutredningar som färdigställts två
            år innan rättegången varpå barnets situation hunnit ändras avsevärt.
            Vi har sett hur utredare redan från början bestämt sig för att
            stödja den ena förälderns utsaga och därför inte förmått bedriva
            utredningen på ett objektivt sätt.
          </p>
          <p xml:id="i-24m6XNF8jbARZ3yi9v3ZBr">
            Vi har blivit varse hur föräldrar t.o.m. blivit kränkta av enskilda
            utredare och hur svårt det kan vara för privatpersoner att få
            till stånd en rättelse av uppenbara felaktigheter och missvisande
            uppgifter i utredningarna. Vi har tagit del av fall där uppgifter
            i utredningen som tillförts från en av föräldrarna inte kommunicerats
            med den andra föräldern. Missvisande och kränkande uppgifter samt
            rena felaktigheter i utredningarna blir till ett stort problem
            eftersom domstolarna sällan gör någon egen utredning eller kontrollerar
            att uppgifterna stämmer.
          </p>
          <p xml:id="i-BtJ3gBSSRtMmm4S63HtVq">
            Vi har kunnat konstatera att enskilda socialsekreterare saknar
            adekvat kunskap om gällande lagstiftning på området. Vi har sett
            exempel på att barnets vilja och inställning alltför ofta negligeras.
            Det är inte acceptabelt att utredningar som tillmäts så stor vikt
            för ärendets utgång bedrivs på detta sätt. Barnets bästa måste
            alltid vara ledstjärnan för utredningsarbetet. Därför måste barnets
            inställning alltid beaktas.
          </p>
          <p xml:id="i-Wewj1daBDbQxVx6UpzQLQa">
            Utredningen ska bedrivas objektivt. Misstankar om övergrepp mot
            barnet som förs fram av den ena föräldern måste alltid tas på
            största allvar. Dessvärre är det fortfarande en realitet att anmälningar
            och misstankar om att barnet har varit utsatt för övergrepp av
            en förälder inte beaktas vare sig av socialtjänsten eller av domstolen
            om det inte finns en fällande dom. Detta trots vetskap om att
            många förundersökningar om övergrepp mot barn läggs ned på ett
            mycket tidigt stadium. I cirka 30 procent av fallen hörs inte
            ens den misstänkte (Diesen och Diesen, Övergrepp mot kvinnor och
            barn, 2009). Vidare är det en vanlig fördom, även hos poliser
            och åklagare, att anmälningar om övergrepp i samband med vårdnadstvister
            är falska. I en amerikansk studie omfattande 9 000 vårdnadstvister
            förekom dock falska anklagelser om incest i mindre än 2 procent
            av fallen (Diesen och Diesen, Övergrepp mot kvinnor och barn,
            2009).
          </p>
          <p xml:id="i-RDakhnWEg6Zwrm1tUjj1xW">
            Det är uppenbart att kvaliteten på socialtjänstens vårdnadsutredningar
            måste höjas avsevärt. En kvalitetssäkring av utredningarna bör
            ske genom ett medvetet arbete på flera plan samtidigt. Således
            bör socionomutbildningens kurser i utredningsmetodik när det gäller
            barn stärkas. De socialsekreterare som verkställer utredningar
            om vårdnad, boende och umgänge bör delta i fortlöpande vidareutbildning
            på området.
          </p>
          <p xml:id="i-NrBG9sUWeDYDNXkXidaHKt">
            Tillsynsmyndigheten (Socialstyrelsen från och med 1 januari 1010)
            bör få ökad möjlighet att bedriva tillsynsverksamhet. Sist men
            inte minst bör studenter och verksamma socialsekreterare ta del
            av aktuell kunskap och forskning om könsmaktsordningen och om
            mäns våld mot kvinnor och barn.
          </p>
          <p xml:id="i-BAsqUDcyLZjd9wBrkrm75J">
            Regeringen bör därför snarast tillsätta en utredning med uppdrag
            att se över hur socialtjänstens utredningar i mål om vårdnad,
            boende och umgänge ska kunna kvalitetssäkras. Detta bör riksdagen
            som sin mening ge regeringen till känna.
          </p>
          <head xml:id="i-Gog8DSmuispHFgyBJX95Y3" type="h1">
            Tillsynen över socialtjänsten
          </head>
          <p xml:id="i-2huF8GxCvhgiAx888Fu58S">
            Länsstyrelsen utövar tillsyn över socialtjänstens verksamhet.
            Från och med den 1 januari 2010 kommer Socialstyrelsen att ta
            över tillsynen över bl.a. socialtjänstens individ- och familjeomsorg.
            Tillsynsmyndigheten ska se till att kommunerna följer gällande
            lagar och bestämmelser samt granska hur personer som varit i kontakt
            med socialtjänsten behandlats. Vid granskningen av vårdnads- och
            barnavårdsutredningar inriktar sig tillsynsmyndigheten på om utredarna
            handlagt ärendet formellt korrekt och om barnperspektivet finns
            med eller inte.
          </p>
          <p xml:id="i-T7Me72uGboTy5iDgxnB23v">
            Länsstyrelsens tillsynsrapporter visar ofta att barnperspektivet
            saknas i socialtjänstens utredningar. Kritiken handlar ofta om
            brister i rättssäkerheten eller att det barn som är huvudperson
            i utredningen inte tillfrågats om sin inställning. Den person
            som anser sig ha blivit partiskt behandlad av socialtjänsten har
            mycket små möjligheter att få rättelse. Avsikten med länsstyrelsens
            kritik är snarare att den kritiserade socialnämnden ska förändra
            sitt arbetssätt än att ge enskilda personer upprättelse. Om socialnämnden
            har följt lagstiftningen har inte tillsynsmyndigheten någon möjlighet
            att agera. Dessutom saknas ofta tillräckliga resurser för att
            kunna utöva en tillräckligt omfattande tillsyn av socialtjänstens
            verksamhet.
          </p>
          <p xml:id="i-P7iXXgdqWbwp2jRa8VLNuP">
            Vi har sett exempel där en länsstyrelse med tillsynsansvar över
            socialtjänsten i 33 kommuner enbart har fyra tjänstemän anställda
            för att fullgöra detta omfattande uppdrag. Sammantaget med den
            enligt ovan redovisade ofta bristfälliga kvaliteten på socialtjänstens
            vårdnads- och barnavårdsutredningar får tillsynsmyndighetens otillräckliga
            möjligheter att utöva tillsyn som konsekvens att rättssäkerheten
            för de barn som är huvudpersoner för socialtjänstens utredningar
            riskerar att bli lidande.
          </p>
          <p xml:id="i-Caii95he8mgkE5vt6jhxRK">
            Regeringen bör därför omgående tillsätta en utredning med uppdrag
            att se över hur tillsynsmyndighetens möjligheter att bedriva en
            adekvat tillsyn över socialtjänstens hantering av frågor om vårdnad,
            boende och umgänge ska kunna förbättras. Detta bör riksdagen som
            sin mening ge regeringen till känna.
          </p>
          <head xml:id="i-NbePXfxm2JYUfcGM83nbCU" type="h1">
            Domares barnkompetens
          </head>
          <p xml:id="i-AfBKmYcQTTX7zn6k7EySxq">
            Bristande kompetens hos domstolar och socialtjänst när det gäller
            barns utveckling kan få förödande konsekvenser för de barn som
            är föremål för föräldrarnas tvist om vårdnad, boende eller umgänge.
          </p>
          <p xml:id="i-QsjQ2kLveQrFfgAbwBDTth">
            Vänsterpartiet menar att det behövs en särskild barnkompetens
            för de domare som ska döma i familjerättsliga mål. Det är vår
            bestämda uppfattning att ett krav på särskild barnkompetens hos
            domare skulle leda till mindre godtyckliga tolkningar av principen
            om barnets bästa. För närvarande är det upp till varje domstol
            att överväga frågan om specialisering av domare i syfte att förbättra
            kompetensen i frågor som rör vårdnad, boende och umgänge (prop.
            2005/06:99 s. 68 ff). Domstolsverket arbetar förvisso kontinuerligt
            med att utbilda domare i frågor som rör barn, men vi menar att
            utvecklingen på området går för långsamt, vilket drabbar enskilda
            barn.
          </p>
          <p xml:id="i-Qxe8JFm5a1hHwrXrh4wWWu">
            Vi anser att de tolkningar av barnets bästa som domare gör dessvärre
            ofta strider mot FN:s konvention om barnets rättigheter (se art.
            3, 9 p. 1, 9 p. 3, 12). Vänsterpartiet har tagit del av flera
            domar där en förälder tillerkänts vårdnaden om ett barn trots
            överhängande risk för att barnet ska fara illa hos den föräldern.
            Vår förhoppning var att ändringarna i vårdnadslagstiftningen (prop.
            2005/06:99) där riskbedömningen betonats skulle leda till färre
            domar med beslut som strider mot barnets bästa. Dessvärre förekommer
            det fortfarande domslut som slår fast att barn ska ha umgänge
            eller bo med en förälder som utsatt eller misstänks ha utsatt
            barnet för övergrepp.
          </p>
          <p xml:id="i-79gpw4Yks6uC7RqzQd2htA">
            I förarbetena till ändringarna i föräldrabalken betonas att uppgifter
            om våld som förs fram i ett mål om vårdnad, boende eller umgänge
            alltid måste prövas och att domstolen måste göra en riskbedömning.
          </p>
          <p xml:id="i-J1TS4kgXy1KVEvoWyhnM81">
            I de fall där domstolen kommer fram till att det finns en risk
            för att barnet kommer att fara illa bör detta väga tungt i den
            helhetsbedömning av samtliga omständigheter som ska göras. Om
            en förälder utsätter barnet eller någon annan i familjen för våld,
            trakasserier eller andra kränkningar, är det i de allra flesta
            fall bäst för barnet att den föräldern inte får del i vårdnaden.
            Prövningen kan också mynna ut i att något umgänge inte alls bör
            äga rum. (prop. 2005/06:99 s. 42)
          </p>
          <p xml:id="i-CxhrqVrUBVdnC3a4pzyDYv">
            För några år sedan infördes särskilda krav på domare som dömer
            i ungdomsmål. Enligt Vänsterpartiets mening är det även motiverat
            att de domare som dömer i familjerättsliga mål ska ha kompetens
            kring barns utveckling, om barns reaktioner på våld och övergrepp
            som utövats av den ena föräldern mot barnet eller den andra föräldern
            osv. Detta borde vara ett minimikrav för att få döma i mål om
            vårdnad, boende och umgänge eftersom dessa tvister ofta är mycket
            komplexa.
          </p>
          <p xml:id="i-A3X1GgLmyU58g8YvdBDsjS">
            Regeringen bör därför återkomma med förslag till ändring i lagstiftning
            som innebär att de domare som ska döma i mål om vårdnad, boende
            och umgänge ska ha förvärvat en särskild barnkompetens. Detta
            bör riksdagen som sin mening ge regeringen till känna.
          </p>
          <head xml:id="i-C1K9MvfZELCKSadhYmiUKC" type="h1">
            Barnprotokoll
          </head>
          <p xml:id="i-XpZp72je21U18jh1JFBS78">
            För att säkerställa att principen om barnets bästa står i fokus
            vid den rättsliga hanteringen av mål eller ärenden om vårdnad,
            boende och umgänge vill vi att det ska upprättas särskilda barnprotokoll
            som en bilaga till domen där avgörandet motiveras utifrån vad
            som är bäst för barnet.
          </p>
          <p xml:id="i-EzqVR53E1SWUZjugLHXy91">
            Den bärande tanken i FN:s barnkonvention är att barnet är en
            fullvärdig människa med egna rättigheter. Enligt vår mening ligger
            ett krav på obligatoriska barnprotokoll helt i linje med ambitionen
            i barnkonventionen. Ett barnprotokoll skulle kunna utformas som
            en bilaga till domen och fungera som en checklista där domaren
            på punkt efter punkt går igenom att det är barnets bästa som legat
            till grund för domstolens ställningstagande i en viss fråga och
            inget annat som t.ex. rättvisa mellan föräldrarna. Av checklistan
            kan t.ex. framgå om samtal med barnet har ägt rum, om barnpsykiatrisk
            utredning har genomförts, om personer i barnets närhet har hörts,
            om läkarundersökning har gjorts, om riskbedömning gjorts osv.
            Domstolen bör ge motiveringar till varför vissa krav i checklistan
            inte uppfyllts samt redovisa varje ställningstagande och beslut.
          </p>
          <p xml:id="i-5AfbTcJsTCio1KnWnQT2LK">
            Vårt förslag innebär inte att vi vill styra hur domstolarna motiverar
            sina domar utan att vi vill skapa en garanti för att det enskilda
            barnets bästa tas på allvar. Vi menar att obligatoriska barnprotokoll
            kommer att stärka principen om barnets bästa i den rättsliga hanteringen.
            Vidare kan checklistan fungera som ett stöd för rättens ledamöter.
          </p>
          <p xml:id="i-PPiThg3YDecqzPVrgJC6wf">
            Det ska inte som i dag vara möjligt att motivera ett avgörande
            genom att enbart konstatera att barnets bästa tillgodosetts eller
            att resonera kring att barnet behöver båda sina föräldrar utan
            att göra en faktisk riskbedömning. Krav måste ställas på att en
            domstol eller myndighet ska kunna motivera varje beslut och ställningstagande
            i ett avgörande utifrån barnets bästa.
          </p>
          <p xml:id="i-JgYomQFXPb3MwiKY1W5zH2">
            Regeringen bör därför återkomma med förslag till ändring i lagstiftning
            som innebär att det blir obligatoriskt för domstolar att upprätta
            särskilda barnprotokoll i mål om vårdnad, boende och umgänge.
            Detta bör riksdagen besluta.
          </p>
          <head xml:id="i-CJqHzoey9nfq3LKCykxCfv" type="h1">
            Särskilda ombud för barn
          </head>
          <p xml:id="i-4tBa9uzFmXAhLbaj3bc4HT">
            När föräldrarna tvistar om vårdnad, boende eller umgänge i domstol
            företräds de vanligtvis av var sitt ombud. Ofta kommer den rättsliga
            processen att handla om att rättvisa ska skipas mellan föräldrarna
            varpå barnet som egentligen är huvudperson blir osynliggjort.
            För att barnets rätt och principen om barnets bästa verkligen
            ska tas på allvar menar vi att barn bör ha rätt till ett juridiskt
            ombud som är frikopplat från föräldrarna och deras eventuella
            biträden. Ett barnombud skulle ha det enskilda barnets intresse
            för ögonen och skulle kunna utgå enbart ifrån barnets bästa och
            barnets synpunkter i sin argumentation inför rätten.
          </p>
          <p xml:id="i-Dk22SWnVF2m8QYmVmnjVzC">
            Vi anser att varje barn bör ha en klar och uttalad rätt att föra
            fram sina åsikter i samband med tvister om vårdnad, boende och
            umgänge. En ovillkorlig rätt för barn att komma till tals i dessa
            frågor ligger helt i linje med FN:s konvention om barnets rättigheter.
            Vi menar att även små barn har åsikter om sin levnadssituation
            som är värda att tas på allvar.
          </p>
          <p xml:id="i-Fxvs7p2qAdgKoj26PhgT5b">
            Frågan om juridiskt biträde till barn behandlas bl.a. i promemorian
            utövandet av barns rättigheter i familjerättsprocesser (Ds 2002:13).
            I promemorian föreslås en möjlighet för domstol att i särskilt
            konfliktfyllda mål om vårdnad, boende och umgänge kunna förordna
            ett särskilt biträde för barnet (Ds 2002:13 s. 88 ff).
          </p>
          <p xml:id="i-MdhjmbidrmTjUTUQoVpMMP">
            Vänsterpartiet vill poängtera att anledningen till att tvister
            om vårdnad, boende och umgänge över huvud taget förs till domstol
            är att det finns en underliggande konflikt mellan föräldrarna.
            Om föräldrarna hade kunnat samarbeta i frågor kring barnet hade
            det inte funnits någon tvist. Vidare torde det vara de allra svåraste
            och mest konfliktfyllda fallen som hamnar i rätten och leder till
            en huvudförhandling. I promemorian anförs att enbart de mål där
            anmälningar till socialtjänst och polis förekommit definieras
            som särskilt konfliktfyllda (Ds 2002:13 s. 90).
          </p>
          <p xml:id="i-67KvTH6wqYCmkicd7oduyW">
            Vi menar att detta ställningstagande inte ligger i linje med
            principen om barnets bästa. Ambitionen måste i stället vara att
            alla barn som är föremål för en process om vårdnad, boende eller
            umgänge ska ha rätt att få sina åsikter framförda just för att
            slippa behandlas som objekt under den rättsliga hanteringen. En
            rätt till ett eget juridiskt biträde gynnar alla barn vars föräldrar
            tvistar om vårdnad, boende eller umgänge och i synnerhet de barn
            som far illa. Vidare skulle ett barnombud leda till mer genomtänkta
            beslut där barnets vilja faktiskt beaktas, vilket gör att besluten
            blir lättare att verkställa.
          </p>
          <p xml:id="i-S6UYUYFx5AQZNAG8t5FbY8">
            Enligt vår uppfattning bör ett barnombud ha dokumenterad kompetens
            i frågor som rör barns utveckling, traumahantering och riskbedömning.
          </p>
          <p xml:id="i-VnGWRxQH95sqBeLMKU7AyS">
            Riksdagen tillkännagav i samband med behandlingen av de nya vårdnadsreglerna
            (se 2005/06: LU 27 s. 36 ff, riksdagens protokoll 2005/06:131)
            att varje barn bör ha rätt till ett eget juridiskt biträde i alla
            mål om vårdnad, boende och umgänge. Vänsterpartiet ansåg att det
            var glädjande att frågan varit föremål för beredning inom Justitiedepartementet
            (bet. 2006/07:CU8 s. 10). Av den anledningen lade vi inte fram
            något formellt yrkande om lagstiftning förra året. Nu har det
            emellertid gått tre år utan att regeringen återkommit till riksdagen
            med lagförslag i frågan.
          </p>
          <p xml:id="i-MqcV2YeWmRXBDXMRvp9DbJ">
            Därför föreslår vi på nytt att regeringen ska återkomma till
            riksdagen med lagförslag som innebär att varje barn får rätt till
            ett eget juridiskt biträde i alla mål om vårdnad, boende och umgänge.
            Detta bör riksdagen som sin mening ge regeringen till känna.
          </p>
          <head xml:id="i-CVQpCzyEKacphu8x8RbaU4" type="h1">
            Bestämmanderätten vid gemensam vårdnad
          </head>
          <p xml:id="i-6UiQj1oZQw2vs2xwkwqD27">
            Barnets vårdnadshavare har rätt och skyldighet att bestämma i
            frågor som rör barnet enligt 6 kap. 1 § FB. Om vårdnaden är gemensam
            ska vårdnadshavarna tillsammans utöva bestämmanderätten (6 kap.
            13 § FB). Huvudregeln om gemensamt beslutsfattande innebär dock
            inte att föräldrarna måste vara eniga i alla frågor.
          </p>
          <p xml:id="i-J12WCQkhkvs3GXyGkoyKEN">
            När det gäller beslut som tillhör den vardagliga omsorgen är
            det den förälder som barnet vistas hos som fattar besluten (SOU
            2005:43 s. 125 ff). Så länge föräldrarna är överens och kan samarbeta
            om frågor som rör barnet torde den nuvarande regleringen vara
            ändamålsenlig. I fall där det finns en djupgående konflikt mellan
            föräldrarna förekommer det dock att den ena vårdnadshavaren vägrar
            ge barnet vård eller stöd. Bakgrunden kan vara att en förälder
            är orolig över att barnet varit utsatt för någon form av övergrepp
            från den andra föräldern.
          </p>
          <p xml:id="i-HqFMDSNnp2uHxqWPSGgdS4">
            Vänsterpartiet anser att det är orimligt att en vårdnadshavare
            på detta sätt ska kunna blockera barnets tillgång till t.ex. läkarundersökning
            eller psykologkontakt. Om det skulle visa sig att barnet inte
            har något behov av behandling kommer vårdgivaren att göra den
            bedömningen, varför det inte finns någon anledning att tro att
            ett barn skulle bli utsatt för vård som det inte har behov av.
            Vårdnadskommittén anför i sitt betänkande att reglerna om bestämmanderätten
            vid gemensam vårdnad inte bör ändras men att barnet måste ges
            möjlighet att få tillgång till hälso- och sjukvård och andra stödinsatser
            även om en vårdnadshavare motsätter sig detta.
          </p>
          <p xml:id="i-LHv3UyELG7yAKSYLbQ8KiM">
            Kommittén hade dock inte möjlighet att undersöka förutsättningarna
            för en sådan ändring närmare (SOU 2005:43 s. 135). Till följd
            av att utredningsunderlag saknades behandlades inte frågan inom
            ramen för lagstiftningsärendet om nya vårdnadsregler (prop. 2005/06:99
            s. 52). Dock har frågan utretts och ett förslag presenterats i
            juli 2007 av utredningen om beslutanderätten vid gemensam vårdnad
            (SOU 2007:52).
          </p>
          <p xml:id="i-AAABzRXG4mt4Ub65gyAbFS">
            I utredningen föreslås att en av vårdnadshavarna ska kunna ges
            självständig beslutanderätt i vissa frågor som rör barnet. Tanken
            är att domstol ska kunna ge den ena vårdnadshavaren en vidgad
            rätt att fatta beslut på egen hand när det gäller ett visst ämnesområde
            som ligger utanför ramen för den dagliga omsorgen om barnet (SOU
            2007:52 s.104).
          </p>
          <p xml:id="i-X4RY1gN1gbp7EqyQ9zJGXz">
            De områden som är aktuella är barnets tillgång till hälso- och
            sjukvård samt tandvård, barnets tillgång till insatser enligt
            socialtjänstlagen (SOL) och lagen om stöd och service till vissa
            funktionshindrade (LSS) samt förskole- och skolverksamhet och
            skolbarnsomsorg (SOU 2007:52 s. 110).
          </p>
          <p xml:id="i-KQjjHxWGT5iwsrwB3nS7uE">
            Om förslaget leder till lagstiftning kommer vårdnadshavarnas
            oenighet i frågor om t.ex. vård och behandling inte att gå ut
            över barnet på samma sätt som kan ske i dag. Förslaget leder även
            till att det blir lättare för föräldrar att utöva ett gemensamt
            vårdnadsansvar i de fall där det finns förutsättningar för detta.
            I de fall där konflikten mellan föräldrarna är djupgående, t.ex.
            till följd av att barnet utsatts för övergrepp, bör enligt vår
            mening gemensam vårdnad inte komma i fråga.
          </p>
          <p xml:id="i-4J5Nd4yfgndFhaQq3wNNFP">
            Vi anser i likhet med utredaren att ett barn måste kunna få tillgång
            till hälso- och sjukvård och annan behandling även om båda föräldrarna
            inte är överens om detta. I de fall där lagstiftning som anknyter
            till Hälso- och sjukvårdslagen uttryckligen kräver att båda vårdnadshavarna
            lämnat sitt samtycke till en behandling eller ett ingrepp förordar
            vi dock ingen ändring (se 3 § lag (2001:499) om omskärelse av
            pojkar).
          </p>
          <p xml:id="i-HZPbTaTBwDoxKJQZn3yXaQ">
            Regeringen bör snarast återkomma med förslag till ändring i lagstiftning
            som innebär att en av vårdnadshavarna efter domstolsbeslut kan
            få självständig bestämmanderätt när det gäller ett barns tillgång
            till hälso- och sjukvård, tandvård, stöd enligt SOL och LSS, samt
            barnets skolgång och skolbarnsomsorg.
          </p>
          <head xml:id="i-6NTuBjkZMivXmm439Zn8EH" type="h1">
            Barns rätt till umgänge i närvaro av stödperson
          </head>
          <p xml:id="i-RcZLLyt2KMB88h89Rnhoug">
            Domstolen ska grunda ett beslut om umgänge på vad som är bäst
            för barnet i det enskilda fallet. Ibland kan prövningen leda till
            att något umgänge inte alls bör äga rum t.ex. då umgängesföräldern
            utsätter barnet eller någon annan i familjen för våld, trakasserier
            eller andra kränkningar (se prop. 2005/06:99 s. 42, s. 57). I
            vissa fall kan umgänge behöva ske i närvaro av en kontaktperson
            t.ex. om umgänge inte skett under väldigt lång tid och barnet
            eller den förälder som barnet bor hos därför känner oro inför
            umgänget.
          </p>
          <p xml:id="i-Kvz4QUEJ6992kQ8UJAkJif">
            Kontaktperson kan även behövas vid hämtning och lämning av barnet
            för att barnet ska slippa konfrontationer mellan föräldrarna.
            Domstolen kan därför i sitt beslut om umgänge förordna att umgänget
            sker i närvaro av kontaktperson. Socialnämnden ansvarar sedan
            för att en kontaktperson utses. En kontaktperson kan även utses
            som en för föräldrarna frivillig åtgärd enligt SOL. I samband
            med ändringen av vårdnadslagen tillsattes fick en utredare i uppdrag
            att se över om domstols förordnande av kontaktperson vid umgänge
            bör regleras i lag. Detta p.g.a. att det funnits vissa oklarheter
            när det gäller kontakten mellan domstol och socialnämnd före domstolens
            beslut samt när det gäller socialnämndens hantering.
          </p>
          <p xml:id="i-LYY1MBBZfR72yqNAvHmoYm">
            Utredningen Beslutanderätt vid gemensam vårdnad m.m. (SOU 2007:52)
            har bl.a. föreslagit att domstolen får besluta att det vid umgänge
            ska medverka en person som utses av socialnämnden. Detta ska uttryckligen
            regleras i lag och innan beslut tas ska domstolen samråda med
            socialnämnden. Stödpersonerna ska benämnas umgängesstöd för att
            skilja mellan dem och kontaktpersoner förordnade enligt SOL. Ett
            beslut om umgängesstöd ska vara tidsbegränsat (SOU 2007:52 s.
            218 ff).
          </p>
          <p xml:id="i-RH8GjtqiLpWyzj2JYFVeo1">
            Att socialnämnderna i dag inte är skyldiga att utse någon kontaktperson
            då domstolen har beslutat om umgänge i närvaro av sådan har fått
            till följd att umgänge i många fall inte alls kunnat komma till
            stånd. Vidare finns det flera andra problem med användningen av
            kontaktpersoner.
          </p>
          <p xml:id="i-2rHhZczQaD976qm367E7gM">
            Enligt en undersökning av Rädda Barnen och Socialstyrelsen visar
            intervjuer att en majoritet av boendeföräldrarna tycker att umgänget
            med kontaktperson fungerat dåligt (Ekbom, Landberg, Innerst inne
            var man rädd, s. 55).
          </p>
          <p xml:id="i-9Lu7mrzG7MWZw3gepdhPyN">
            Undersökningen visar att målsättningen att barnet och umgängesföräldern
            ska få en god och nära relation i många fall inte har förverkligats.
            En av slutsatserna är att insatsen kanske skulle ha större chans
            att lyckas om tingsrätt och socialtjänst satte målet lägre. Författarna
            menar att det finns ett antagande om att enbart tid tillsammans
            reparerar de skador som en uppväxt präglad av svek, våld eller
            missbruk orsakat. Författarna anser att insatsen skulle göra större
            nytta för barn där relationen till umgängesföräldern inte är alltför
            bräcklig (Ekbom, Landberg, Innerst inne var man rädd, s. 56).
          </p>
          <p xml:id="i-6VpwhVdddNPRtAb1ZY7kKY">
            Vårdnadskommittén har betonat att ett umgängesstöd inte är en
            övervakare eller en person som rent fysiskt kan förväntas förhindra
            att barnet utsätts för kränkande behandling av umgängesföräldern.
            I dessa fall ska alltså ej heller umgänge med stödperson komma
            i fråga (SOU 2005:43 s.174). Vi delar den uppfattningen eftersom
            syftet inte är att kontaktpersonen ska fungera som ett skydd mot
            hot och kränkningar från umgängesföräldern.
          </p>
          <p xml:id="i-QnJox9p4HQwCCaTTmMC23F">
            I likhet med utredningens förslag anser Vänsterpartiet att förordnanden
            om umgängesstöd alltid ska vara tidsbegränsade. Även i övrigt
            är vi i huvudsak mycket nöjda med utredarens förslag i den del
            som behandlar umgängesstöd. Vi menar att det är mycket viktigt
            att dagens hantering av umgänge med kontaktperson skärps och regleras
            i lag då även vi kunnat se exempel på umgängesbeslut som fallit
            mellan stolarna på tingsrätt och socialnämnd. Vi vill dock betona
            att umgängesstöd under inga omständigheter får förordnas i fall
            där barnet riskerar att utsättas för övergrepp eller andra kränkningar
            av umgängesföräldern.
          </p>
          <p xml:id="i-GZJZVUG7jHaGDxvG7z6W4m">
            Regeringen bör återkomma med förslag till ändring i lagstiftning
            som syftar till att strama upp hanteringen av och lagreglera beslut
            om stödperson vid umgänge. Detta bör riksdagen som sin mening
            ge regeringen till känna.
          </p>
          <head xml:id="i-LKQpqR4uDAjrWJAuXxL5bv" type="h1">
            Polishämtning vid verkställighet av beslut
          </head>
          <p xml:id="i-4JgbGCux9ciQn3rtvDEoLt">
            När det gäller verkställighet av ett avgörande om vårdnad eller
            boende framgår det tydligt i lagens förarbeten att polishämtning
            endast ska kunna användas om barnet riskerar att lida allvarlig
            skada av att vara kvar i den miljö där barnet vistas. Hämtning
            av barn till umgänge ska bara förekomma i rena undantagsfall.
            Enbart det förhållandet att en förälder systematiskt försöker
            sabotera barnets umgänge med den andra föräldern är inte ett tillräckligt
            skäl för att besluta om hämtning (prop. 2005/06:99 s.74 ff).
          </p>
          <p xml:id="i-KAxbwr6vsodcLRjUTweSzz">
            Trots att polishämtning ska tillämpas mycket restriktivt förekommer
            det att barn hämtas till umgänge mot sin vilja. Vi har tagit del
            av fall där barn har jagats med polisbil för att hämtas till den
            andra föräldern. Detta är helt oacceptabelt.
          </p>
          <p xml:id="i-BxQzxt3DzrBCAfEodTQQK6">
            Regeringen bör därför presentera förslag till lagändring som
            förtydligar att hämtning med polis vid verkställighet av beslut
            om vårdnad, boende eller umgänge inte får ske annat än om det
            råder uppenbar fara för barnets liv. Detta bör riksdagen som sin
            mening ge regeringen till känna.
          </p>
          <head xml:id="i-8YrSnGpdeYyo5woyRniHQY" type="h1">
            Ge barnombudsmannen ökade befogenheter
          </head>
          <p xml:id="i-4VGAmDc4rGvC1qozrxaD5f">
            Barnombudsmannens huvuduppgift är att företräda barns och ungdomars
            rättigheter med utgångspunkt i FN:s konvention om barnets rättigheter.
            Myndigheten ska utbilda och informera om barnkonventionen men
            också bevaka hur konventionen efterlevs i samhället. Barnombudsmannen
            (BO) fungerar som remissinstans åt regeringen i frågor som rör
            barn.
          </p>
          <p xml:id="i-KMKdac3x51zSpXq1ADsxaR">
            En viktig del i Barnombudsmannens arbete är att delta i den allmänna
            debatten, skapa opinion och påverka beslutsfattares och allmänhetens
            förhållningssätt i frågor som rör barn. Barnombudsmannen saknar
            dock befogenhet att utöva tillsyn över andra myndigheter och kan
            inte heller agera i enskilda fall. Trots detta är det många föräldrar
            som hör av sig till Barnombudsmannen i tron att myndigheten är
            den instans som till sist efter att alla andra möjligheter uttömts
            ska kunna granska om principen barnets bästa verkligen efterlevts
            i det enskilda fallet.
          </p>
          <p xml:id="i-6x4vUk7kANqEHBfVkW5Jns">
            I stället är det till Justitieombudsmannen (JO) som föräldern
            ska vända sig. Justitieombudsmannen har till uppgift att övervaka
            att domstolar och andra myndigheter vid myndighetsutövning följer
            lagar och andra författningar och i övrigt respekterar grundläggande
            fri- och rättigheter samt de mänskliga rättigheterna. I Justitieombudsmannens
            uppdrag ingår därför även att övervaka att myndigheter och domstolar
            avgör alla ärenden och fattar beslut i enlighet med principen
            om barnets bästa. JO granskar dock endast brister i den formella
            handläggningen, och anmälningar där barn är berörda prioriteras
            inte, vilket gör att beslut kan dröja upp till ett år eller mer.
          </p>
          <p xml:id="i-TfQxVXE2LaR9wZEackzRbt">
            Vänsterpartiet anser att det i mål och ärenden om vårdnad, boende
            och umgänge finns särskilda skäl att ge Barnombudsmannen befogenhet
            att granska om ett enskilt fall handlagts i enlighet med principen
            om barnets bästa. Vi kan konstatera att barnets bästa hamnar i
            skymundan även i JO:s uttalanden. Att skapa möjligheter till en
            särskild granskningsordning som fokuserar enbart på principen
            om barnets bästa ger en nödvändig garanti för att barnperspektivet
            i ärenden om vårdnad, boende och umgänge tas på allvar av myndigheter
            och domstolar. Detta förslag ligger helt i linje med barnkonventionens
            intentioner.
          </p>
          <p xml:id="i-6cjTn5NpCE4MHuS8Q5Csw5">
            Regeringen bör därför återkomma med förslag till ändring i lagstiftning
            som ger Barnombudsmannen befogenhet att granska och uttala sig
            om huruvida principen om barnets bästa tillgodosetts i enskilda
            ärenden om vårdnad, boende och umgänge. Detta bör riksdagen som
            sin mening ge regeringen till känna.
          </p>
          <head xml:id="i-FZ3po6fKmEpTg7e2XYh7Fw" type="h1">
            Barnbalk i stället för föräldrabalk
          </head>
          <p xml:id="i-VzZrVuuMU1qztx9WT3WHpq">
            Vänsterpartiet anser att all relevant lagstiftning som rör barn
            ska samlas i en särskild barnbalk där det tydligt framgår att
            barnets rätt sätts främst. Vi menar att det även av rent pedagogiska
            skäl är av värde att införa en barnbalk. Civilutskottet har tidigare
            avstyrkt motioner med yrkanden om en barnbalk. Den bärande tanken
            i FN:s konvention om barnets rättigheter är att barnet är en fullvärdig
            människa med egna rättigheter. Enligt vår mening ligger en barnbalk
            helt i linje med ambitionen i barnkonventionen. Frågan om innehållet
            och utformningen av en barnbalk med barnperspektivet som utgångspunkt
            bör övervägas i en utredning.
          </p>
          <p xml:id="i-6MUdAgJEiaHPERd1Serayg">
            Regeringen bör därför återkomma med förslag till ändring i lagstiftning
            som innebär att all relevant lagstiftning som rör barn samlas
            i en barnbalk. Detta bör riksdagen som sin mening ge regeringen
            till känna.
          </p>
          <head xml:id="i-DxXKe493PcftjAgqKuWsFy" type="h1">
            Barn med fler än två sociala föräldrar
          </head>
          <p xml:id="i-Ve8D5mp46j7WhTzNBUiTVP">
            Enligt dagens lagstiftning kan ett barn bara ha två juridiska
            vårdnadshavare. Många barn växer dock upp med flera sociala föräldrar.
            Det kan handla om barn vars biologiska föräldrar lever i samkönade
            relationer eller om barn vars biologiska föräldrar separerat.
            Dagens lagstiftning medför att ett barn inte har juridisk rätt
            att träffa en social förälder efter att de vuxna separerat. Detta
            trots att den sociala föräldern kan vara lika viktig för barnet
            som den biologiska föräldern. Vidare har barnet ingen rätt att
            ärva en social förälder.
          </p>
          <p xml:id="i-XY7QVRpiw9GGeJUZj5eLkH">
            Ett exempel där ett barn med flera sociala föräldrar har hamnat
            i kläm till följd av luckan i lagstiftningen är den pojke vars
            två lesbiska mammor skrivit ett eget avtal med pojkens pappa om
            att de alla tre skulle ha delat föräldraansvar. Då de biologiska
            föräldrarna hamnat i en konflikt med den icke-biologiska mamman
            visade det sig att det skriftliga avtalet saknade juridisk betydelse.
            Pojken har ingen som helst juridisk rättighet att umgås med sin
            icke-biologiska mor. Då medmamman begärde att socialnämnden skulle
            väcka talan i domstol om umgängesrätt avslog majoriteten i nämnden
            hennes begäran.
          </p>
          <p xml:id="i-9rWVy1cQgPfDjqFKXx8ab3">
            Länsstyrelsen anser dock att socialnämnden borde ha väckt talan
            i tingsrätten samt påtalar bristen på vägledning i liknande ärenden.
            I förarbetena till den nya vårdnadslagen tas barn som växer upp
            med samkönade föräldrar upp som ett exempel på varför socialnämnderna
            bör ges en egen talerätt i umgängesfrågor (prop. 2005/06:99 s.
            57).
          </p>
          <p xml:id="i-3ACzFJ9Qm9g5TeXA8CoUiZ">
            Vänsterpartiet anser att det är angeläget att alla barn har ett
            juridiskt skydd i lagstiftningen, oavsett i vilken typ av familjebildning
            barnet växer upp. Barn kan ha lika starka band till en social
            förälder som till en biologisk förälder. Ett sätt att stärka tryggheten
            för barnet är att ge socialnämnderna en uttrycklig skyldighet
            i föräldrabalken att väcka talan i domstol när det handlar om
            umgänge mellan ett barn och barnets sociala förälder. Talerätten
            kan utformas så att socialnämnden för barnets talan om rätt till
            umgänge med en icke biologisk förälder som barnet levt tillsammans
            med. Vårt syfte med förslaget är inte att fler vuxna än de biologiska
            föräldrarna ska kunna föra processer i domstol om umgänge. Tanken
            är i stället att det är barnets rätt till sin sociala förälder
            som ska lyftas fram i stället för den förälderns rätt till umgänge
            med barnet. En annan lösning vore att i föräldrabalken ge barn
            uttrycklig möjlighet att ha flera vårdnadshavare än två.
          </p>
          <p xml:id="i-SnSaqFssgbkAFtyNerTfn6">
            Regeringen bör därför tillsätta en utredning i syfte att ändra
            reglerna i Föräldrabalken så att det blir möjligt för ett barn
            att ha flera vårdnadshavare. Detta bör riksdagen som sin mening
            ge regeringen till känna.
          </p>
        </div>
        <div xml:id="i-CPjzT9cQonCjSKHRQwGd6y" type="motSignatures">
          <list xml:id="i-Y89tGKqzFqxMkCFJp2SVwL">
            <item xml:id="i-RFjmjGNrpcP5bQrNx6oMkx" who="i-Sn3HArFcXWQDenVvrpFSQe">
              LiseLotte Olsson (v)
            </item>
            <item xml:id="i-TfADMzsnKNPjDL4KjSEror" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-v9QB58faVax9GPN3R9w7u" who="i-Beux79YM43dDCxrVuBqfWw">
              Torbjörn Björlund (v)
            </item>
            <item xml:id="i-4xifhuwhHWAWdCaNxHGhtT" who="i-RnWtNUQCpycyMXbuRLTXcR">
              Josefin Brink (v)
            </item>
            <item xml:id="i-TtSxBBeDg8DHFTFr8uLgBR" who="i-Nj6rnCfHps9ZzFLuPuYaNj">
              Egon Frid (v)
            </item>
            <item xml:id="i-b2Jj8YjioU7qMjWaSHtMv" who="i-mN8mVTBvBYjtHLNThWLo4">
              Kalle Larsson (v)
            </item>
          </list>
        </div>
      </div>
    </body>
  </text>
</TEI>
