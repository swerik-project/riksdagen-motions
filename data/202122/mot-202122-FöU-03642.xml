<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-FöU-03642">
  <teiHeader>
    <fileDesc>
      <titleStmt>
        <title>Civil beredskap för en ökad motståndskraft mot kriser och krig</title>
        <author corresp="i-3Grh8TCtLTMtZdMgN1X5RJ">av Pål Jonson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3642 av Pål Jonson m.fl. (M)</title>
          <idno type="rdwebb">H9023642</idno>
          <rs type="number">3642</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H9023642/text</ref>
          <ref type="dokument_url_html">http://data.riksdagen.se/dokument/H9023642</ref>
          <ref type="dokumentstatus_url_xml">http://data.riksdagen.se/dokumentstatus/H9023642</ref>
          <ref type="docx">http://data.riksdagen.se/fil/D98CF8C7-742A-4F38-8A0B-D8265ED48DC7</ref>
          <ref type="pdf">http://data.riksdagen.se/fil/1F018D23-FCB4-422C-AE81-6585BCD25731</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-7BVrTrBc6AJDkYa3WEfLxy</idno>
            <name>Jan R Andersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Xca6vWGc3RHnpoDiuPxcDv</idno>
            <name>Jörgen Berglund</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ch6N1ddXaHhYxZN72JKZAS</idno>
            <name>Alexandra Anstrell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-8hBmaE9pbNpdT8m8MLDaT2" type="signed"/>
        <correspContext corresp="i-8hBmaE9pbNpdT8m8MLDaT2">
          <note type="signatory" corresp="i-3Grh8TCtLTMtZdMgN1X5RJ"/>
          <note type="signatory" corresp="i-7BVrTrBc6AJDkYa3WEfLxy"/>
          <note type="signatory" corresp="i-Xca6vWGc3RHnpoDiuPxcDv"/>
          <note type="signatory" corresp="i-Ch6N1ddXaHhYxZN72JKZAS"/>
          <note type="signatory" corresp="i-TMBKCxFj2h6LkEEpYodyut"/>
        </correspContext>
        <correspAction type="submitted" xml:id="i-VLU7C9t5m9fhyueXiRbYUC">
          <date when="2021-10-05"/>
          <time when="11:28:08"/>
        </correspAction>
        <correspAction type="reviewed" xml:id="i-LKmYKC3gFHe3gokeCjPKBF">
          <date when="2021-10-05"/>
          <time when="15:36:11"/>
        </correspAction>
        <correspAction type="referred" xml:id="i-HJg3CWuvCJCsuzUewkrRZZ">
          <date when="2021-10-14"/>
        </correspAction>
        <correspAction type="assigned" xml:id="i-UaaT4RGRPv1FYZCQRdAN6q">
          <date when="2022-10-25"/>
          <time when="10:38:48"/>
        </correspAction>
        <correspContext corresp="i-UaaT4RGRPv1FYZCQRdAN6q">
          <ref type="assignedTo">Försvarsutskottet</ref>
        </correspContext>
        <correspAction type="behandlas_i" xml:id="i-3m7EG68V5XT2TPuvKFJMj1"/>
        <correspContext corresp="i-3m7EG68V5XT2TPuvKFJMj1">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-68Vz7H4F3ErL91vYUBnyJh"/>
        <correspContext corresp="i-68Vz7H4F3ErL91vYUBnyJh">
          <ref type="uppgift">2021/22:MJU14</ref>
          <ref type="ref_dok_id">H901MJU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">MJU14</ref>
          <ref type="ref_dok_titel">Livsmedelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XYNY9dL67eHwFkHDwVteDE"/>
        <correspContext corresp="i-XYNY9dL67eHwFkHDwVteDE">
          <ref type="uppgift">2021/22:FöU6</ref>
          <ref type="ref_dok_id">H901FöU6</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU6</ref>
          <ref type="ref_dok_titel">Försvarspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-42YL2GPei74Zdr6muHUYy7"/>
        <correspContext corresp="i-42YL2GPei74Zdr6muHUYy7">
          <ref type="uppgift">2021/22:SoU11</ref>
          <ref type="ref_dok_id">H901SoU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU11</ref>
          <ref type="ref_dok_titel">Apoteks- och läkemedelsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XcPj7CB5nC8tXEqcwhU8Bm"/>
        <correspContext corresp="i-XcPj7CB5nC8tXEqcwhU8Bm">
          <ref type="uppgift">2021/22:CU13</ref>
          <ref type="ref_dok_id">H901CU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU13</ref>
          <ref type="ref_dok_titel">Hushållningen med mark- och vattenområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LeQ9S4sARYn66AJHCioAR5"/>
        <correspContext corresp="i-LeQ9S4sARYn66AJHCioAR5">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-68nVqhtP979QjbqHcdjJBn"/>
        <correspContext corresp="i-68nVqhtP979QjbqHcdjJBn">
          <ref type="uppgift">2021/22:FöU7</ref>
          <ref type="ref_dok_id">H901FöU7</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">FöU7</ref>
          <ref type="ref_dok_titel">Civilt försvar och krisberedskap</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:3642 av Pål Jonson m.fl. (M) Civil beredskap för en ökad motståndskraft mot kriser och krig</div>
      </div>
      <div type="motBody">
        <div type="motProposal" subtype="förslag">
          <head xml:id="i-KCSus4419yrLZZRtvhKe8P">
            Förslag till riksdagsbeslut
          </head>
          <list style="ol">
            <item xml:id="i-7K6M9txcTJ55RFNDxshNBR">
              Riksdagen ställer sig bakom det som anförs i motionen om att
              inrätta ett nationellt säkerhetsråd direkt under statsministern
              och tillkännager detta för regeringen.
            </item>
            <item xml:id="i-TBoN3p51ZWvw6aMr2R62EW">
              Riksdagen ställer sig bakom det som anförs i motionen om att
              det nationella säkerhetsrådet ska ha uppdraget att utveckla och
              implementera den nationella säkerhetsstrategin och tillkännager
              detta för regeringen.
            </item>
            <item xml:id="i-GB5qVDJZDSVHhVApDMSG85">
              Riksdagen ställer sig bakom det som anförs i motionen om en översyn
              av ansvarsprincipens ändamålsenlighet i syfte att skapa en bättre
              nationell civil beredskap och tillkännager detta för regeringen.
            </item>
            <item xml:id="i-5AaprzKR1mCBhpPpE8cdTw">
              Riksdagen ställer sig bakom det som anförs i motionen om en hållbar
              finansieringsmodell för den civila beredskapen och tillkännager
              detta för regeringen.
            </item>
            <item xml:id="i-3d7kFyahXsfcYyErrEXwaD">
              Riksdagen ställer sig bakom det som anförs i motionen om behovet
              av tydliga krav, riktlinjer och resultatmål för samt uppföljning
              av den civila beredskapen och tillkännager detta för regeringen.
            </item>
            <item xml:id="i-6NuKkcyVt1posBpyJ1UXt1">
              Riksdagen ställer sig bakom det som anförs i motionen om en ökad
              övningsverksamhet i den civila beredskapen och tillkännager detta
              för regeringen.
            </item>
            <item xml:id="i-DFZEBPHYMqnzfrzjdjmJaZ">
              Riksdagen ställer sig bakom det som anförs i motionen om ett
              ökat fokus på forskning inom den civila beredskapen och tillkännager
              detta för regeringen.
            </item>
            <item xml:id="i-Hsy2obUzo8VwdLv8T7iC6J">
              Riksdagen ställer sig bakom det som anförs i motionen om översyn
              av författningsberedskapen i syfte att stärka möjligheterna att
              agera snabbt och effektivt i händelse av kris och krig och tillkännager
              detta för regeringen.
            </item>
            <item xml:id="i-2KaJJ6Z1jCoR8uexeWPk5p">
              Riksdagen ställer sig bakom det som anförs i motionen om översyn
              syftande till att tydliggöra Försvarsmaktens roll i samband med
              civila kriser och tillkännager detta för regeringen.
            </item>
            <item xml:id="i-THpBRoRv5JBPrgxPB73TSK">
              Riksdagen ställer sig bakom det som anförs i motionen om en stärkt
              samverkan mellan näringslivet och staten i den civila beredskapen
              och tillkännager detta för regeringen.
            </item>
            <item xml:id="i-D6khsgAPdVUafZPvhZzTL">
              Riksdagen ställer sig bakom det som anförs i motionen om införandet
              av omställningsavtal med näringslivet och tillkännager detta för
              regeringen.
            </item>
            <item xml:id="i-XhZK1r3zdCfti59KqthR2K">
              Riksdagen ställer sig bakom det som anförs i motionen om en översyn
              av de lagar och regler som styr möjligheterna att teckna avtal
              med näringslivet och tillkännager detta för regeringen.
            </item>
            <item xml:id="i-R9TBo6EziDoWHF3q12uHPP">
              Riksdagen ställer sig bakom det som anförs i motionen om en modern
              försörjningsberedskap där lagerhållning återtas när det gäller
              samhällsviktiga varor och tillkännager detta för regeringen.
            </item>
            <item xml:id="i-3rwmCWfTudiSgTue4XncuW">
              Riksdagen ställer sig bakom det som anförs i motionen om en översyn
              av försörjningssäkerheten när det gäller drivmedel i händelse
              av kris och krig och tillkännager detta för regeringen.
            </item>
            <item xml:id="i-4J3RYCUcU4Xy1jiBjwtrdn">
              Riksdagen ställer sig bakom det som anförs i motionen om krav
              på statlig lagerhållning av läkemedel och skyddsutrustning i händelse
              av fredstida kriser och krig och tillkännager detta för regeringen.
            </item>
            <item xml:id="i-G2jcw1Jgnf83EUMebhyXsZ">
              Riksdagen ställer sig bakom det som anförs i motionen om att
              öka Sveriges självförsörjning av livsmedel utifrån en stärkt svensk
              konkurrenskraft i jordbruket och tillkännager detta för regeringen.
            </item>
            <item xml:id="i-KGddyeAf85ttdADo7AB15Q">
              Riksdagen ställer sig bakom det som anförs i motionen om behovet
              av tydliga riktlinjer och information till medborgarna om hur
              man stärker sin personliga beredskap, och detta tillkännager riksdagen
              för regeringen.
            </item>
            <item xml:id="i-R9vTz9mdgvMGeDXKxjhsyq">
              Riksdagen ställer sig bakom det som anförs i motionen om en översyn
              av hur frivilliga kan meranvändas i krisberedskapen och tillkännager
              detta för regeringen.
            </item>
            <item xml:id="i-BmGHCBELFgmGa82zhNMktJ">
              Riksdagen ställer sig bakom det som anförs i motionen om att
              Sverige ska vara drivande inom Norden och EU och tillsammans med
              Nato för att skapa bättre strukturer för civil beredskap och tillkännager
              detta för regeringen.
            </item>
            <item xml:id="i-PHLPdRjxgdLMDsBCpiJsqZ">
              Riksdagen ställer sig bakom det som anförs i motionen om en översyn
              av Kustbevakningens roll, uppgifter och finansiering och tillkännager
              detta för regeringen.
            </item>
            <item xml:id="i-5MFfy3RS2Tg7JrruESced6">
              Riksdagen ställer sig bakom det som anförs i motionen om behovet
              av bättre samordning mellan myndigheter med snarlika uppdrag gällande
              sjöövervakning, brottsbekämpning och räddningsuppdrag och tillkännager
              detta för regeringen.
            </item>
            <item xml:id="i-UwiwUt6SAnc1CaAETAt4jw">
              Riksdagen ställer sig bakom det som anförs i motionen om räddningstjänstens
              personalförsörjning samt ytterligare undantag i reglerna för beräkning
              av arbetslöshetsersättning och tillkännager detta för regeringen.
            </item>
            <item xml:id="i-U6pUMXRdmbQWCM4Pp64svF">
              Riksdagen ställer sig bakom det som anförs i motionen om möjligheten
              till statligt stöd för skogsbrandsbevakning och tillkännager detta
              för regeringen.
            </item>
            <item xml:id="i-A98WXx8vWJEXgGafFL2kJk">
              Riksdagen ställer sig bakom det som anförs i motionen om möjligheten
              till egenkontroll av skyddsrum och tillkännager detta för regeringen.
            </item>
            <item xml:id="i-P4ytkL4M4HSKwJwQSKkus5">
              Riksdagen ställer sig bakom det som anförs i motionen om stöd
              till småskalig vattenkraft och tillkännager detta för regeringen.
            </item>
            <item xml:id="i-G6SD79kseT5NS6KZPEZwtE">
              Riksdagen ställer sig bakom det som anförs i motionen om att
              se över behovet av att klassa vissa brandstationer som skyddsobjekt
              och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-GoWwUnQpwhCzeThHmZJ5rS">
            Civil beredskap för en ökad motståndskraft mot kriser och krig
          </head>
          <p xml:id="i-BMfJ9ceYyzDGhBcdBRyUtf">
            Pandemin har visat på ett antal brister i vår förmåga till strategisk
            framsyn, samordning och hantering av större kriser. Det behövs
            genomgripande reformer för att förstärka den civila beredskapen
            på ett antal områden som ansvar, ledning och samordning, men även
            när det gäller saker som krislagstiftning, samverkan med näringslivet
            och lagerhållning. Sverige ska vara väl rustat att möta framtidens
            kriser oavsett om det handlar om pandemier, avbrott i försörjningskedjor
            eller klimatrelaterade händelser som skogs­bränder och översvämningar.
            Krigets krav måste kunna hanteras. Klarar Sverige att hantera
            de krav som kriget kan ställa på samhället står vi också bättre
            rustade att hantera krisen.
          </p>
          <p xml:id="i-DGzNDJmvWy77h19jmhugYL">
            Den civila beredskapen är ett samlingsnamn för Sveriges krisberedskap
            och det civila försvaret. Det civila försvaret och krisberedskapen
            är förvisso två olika enheter, men de är djupt sammanflätade med
            varandra. Krisberedskapen syftar till att kunna hantera fredstida
            kriser och den utgör samtidigt basen för mycket av det civila
            försvaret.
          </p>
          <p xml:id="i-KZoFefuM1bv5wYF8ZRF3j6">
            Det civila försvaret är en del av totalförsvaret och används
            primärt i händelse av höjd beredskap och krig och syftar till
            att då värna civilbefolkningen, säkerställa de viktigaste samhällsfunktionerna
            och bidra till det militära försvarets förmåga vid väpnat angrepp
            eller krig i vår omvärld. Ytterst är det väpnade angrepp som ska
            vara dimensionerande för Sveriges totalförsvar. Samtidigt måste
            även andra hot, risker och sårbarheter än det direkta väpnade
            angreppet kunna hanteras. Enligt de nya målen för det civila försvaret
            ingår dock numera även att bidra till att stärka samhällets förmåga
            att förebygga och hantera svåra påfrestningar på samhället i fred.
          </p>
          <head type="h2" xml:id="i-35RMhUtFFjzwmqXLpYQoSA">
            Ett nationellt säkerhetsråd för tydligare krisledning
          </head>
          <p xml:id="i-6oLH1PGBZQw8LDDYcxNQig">
            Ledningen av Sverige måste organiseras så att den speglar den
            komplexa hotbild och de risker som vi möter idag. Det kräver en
            kultur av strategisk samordning och ett helhets­tänkande med en
            tydlig krisledning som kan använda sig av alla relevanta resurser
            för effektiv krishantering.
          </p>
          <p xml:id="i-B8L65VcBuqygCBt67VT9Zo">
            Moderaterna avser därför att initiera en översyn med syftet att
            etablera ett helt nytt nationellt säkerhetsråd med placering i
            Statsrådsberedningen.
          </p>
          <p xml:id="i-4ydVCEFAgFfRMuVcvUwjd6">
            Det nationella säkerhetsrådets primära uppgift är att skapa en
            ökad medvetenhet och ett forum för strategiska överväganden samt,
            i händelse av kris, en central lednings­förmåga.
          </p>
          <p xml:id="i-3nnxVJy34cNSferJCFJxpg">
            För att regeringen ska kunna verka långsiktigt för att främja
            nationell stabilitet, regional säkerhet och konkurrenskraft behövs
            ett forum för att väga utmaningar, hotbilder och strategier. Stuprör,
            försiktighet och revir har hämmat samordning och beslutsfattande.
            Ett nationellt säkerhetsråd behövs för att väga olika prioriteringar
            och intressen samt säkerställa att statsministern och ytterst
            regeringen har strategisk överblick och ledningsförmåga.
          </p>
          <p xml:id="i-8fe3A56drHqEE2sTjQgn2j">
            Det bör inrättas en särskild befattning som nationell säkerhetsrådgivare
            för att ytterligare förstärka krisledningen och säkerhetsarbetet.
            Den nationella säkerhets­rådgivaren leder det dagliga operativa
            arbetet i säkerhetsrådet enligt brittisk modell. Till sitt förfogande
            ska säkerhetsrådgivaren ha ett permanent kansli som bistår med
            övergripande strategier, analyser, underrättelseflöden och operativ
            krishantering.
          </p>
          <p xml:id="i-BUDxHxC7YwPi9B8BV9CWwi">
            Det nationella säkerhetsrådet leds i ordinarie fall av statsministern
            med stöd av den nationella säkerhetsrådgivaren. Till vardags består
            det nationella säkerhetsrådet av statsråd och en mindre stab runt
            den nationelle säkerhetsrådgivaren. Målet är att skapa en kultur
            och en organisation av strategiskt tänkande, långsiktighet och,
            i händelse av kris, övergripande operativt ledarskap.
          </p>
          <head type="h2" xml:id="i-5NJK3apBLL4V9kVEwhRB8x">
            En nationell säkerhetsstrategi som genomsyrar säkerhetsarbetet
          </head>
          <p xml:id="i-6n7SjZhx7Daq4rs66TWftC">
            Sverige behöver en ny nationell säkerhetsstrategi som ska utgöra
            ledstjärnan för regeringens samlade säkerhetsarbete. Den ska kunna
            vara vägledande och inriktande för den verksamhet som bedrivs
            inom Regeringskansliet och på relevanta myndigheter.
          </p>
          <p xml:id="i-PUMCF8vdCa3oqW53CfCM9f">
            Säkerhetsstrategin behöver därför innehålla både en strategisk
            vision, en realistisk hotbildsanalys och framför allt en strategi
            bestående av tydliga prioriteringar, avvägningar och resurstilldelning
            hur vi går från dagens utgångspunkt till det framtida målet. Vidare
            bör den vara inriktande för relevanta myndigheters verksamhet
            utifrån ett säkerhetsperspektiv. Den politiska förankringen av
            strategin bör ske inom ramen för Försvarsberedningens arbete.
          </p>
          <p xml:id="i-PeRZLALbieFqPmFqpuvLW5">
            Strategin kommer även att behöva beakta den allt starkare kopplingen
            mellan teknologi, handel och säkerhetspolitik. Sveriges samlade
            förmåga när det kommer till innovation, teknologisk utveckling
            och ekonomisk konkurrenskraft är central också för vår säkerhet.
          </p>
          <p xml:id="i-6aks6d8o6TVhgcJwAJT5UW">
            Det nationella säkerhetsrådet ska ha uppdraget att utveckla och
            implementera den nationella säkerhetsstrategin enligt den modell
            som till exempel Storbritannien an­vänder. Att det finns en tydligt
            utpekad funktion som har ägarskap över den nationella säkerhetsstrategin
            skapar långsiktighet och kontinuitet, något som har saknats för
            den nuvarande säkerhetsstrategin.
          </p>
          <head type="h2" xml:id="i-Ezq3yUgR7scWYcMxH1srPH">
            Översyn av ansvarsprincipen
          </head>
          <p xml:id="i-NRM3tx9DqPA84XH1tFS2ia">
            Sveriges krisberedskap vilar på tre ben – ansvarsprincipen, likhetsprincipen
            och närhetsprincipen. Ansvarsprincipen anses vara den viktigaste
            av dessa och betyder att den som har ansvar för en verksamhet
            under normala förhållanden ska ha det också under en krissituation.
            Principen är även vägledande inom det civila försvaret och den
            var en viktig utgångspunkt för utredningen om ansvar, ledning
            och samordning i det civila försvaret.
          </p>
          <p xml:id="i-3wctqwSkj8LcvWWZDSSRgQ">
            I grunden är ansvarsprincipen en rimlig och naturlig utgångspunkt
            för den civila beredskapen. Den innebär att den aktör som har
            bäst kännedom och kompetens när det gäller de lokala förhållandena
            ska hantera uppkomna kriser. Problemen uppstår när det handlar
            om större kriser som griper över flera sektorer och/eller flera
            geografiska områden. Då uppkommer frågor och oklarheter när det
            gäller ansvar, ledning och samverkan.
          </p>
          <p xml:id="i-AE5RLRnxgVocAQHUiomDcJ">
            Sådana problem uppstod vid insatserna under de stora skogsbränderna
            2014 och 2018 då värdefull tid förlorades på grund av oklart ledningsansvar
            och bristande kompetens när det gäller släckning av större skogsbränder.
            Med anledning av detta har det därför gjorts förändringar i lagen
            om skydd mot olyckor. Det handlar om att berörda länsstyrelser
            kan besluta om vem som ska ha ledningen då räddningstjänster från
            fler kommuner är berörda.
          </p>
          <p xml:id="i-4W7Lzo7SpE9LJgDCWQeMRR">
            På samma sätt innehåller lagen om extraordinära händelser ett
            avsnitt om att det i kommuner och regioner ska finnas en krisledningsnämnd
            för att fullgöra uppgifter under extraordinära händelser i fredstid.
            Krisledningsnämnden får fatta beslut om att överta hela eller
            delar av verksamhetsområden från övriga nämnder i kommunen eller
            regionen.
          </p>
          <p xml:id="i-RvG3dDwxx4xdu4FrWCcekD">
            Ovan nämnda avsteg från ansvarsprincipen bör kunna tjäna som
            en utgångspunkt för hur avsteg från ansvarsprincipen även kan
            göras på en mer generell nivå och på så sätt förtydliga och förstärka
            krisledningen vid större kriser. Inte minst måste ett sådant avsteg
            definieras för att kunna ge mandat till det nationella säkerhetsrådet.
          </p>
          <p xml:id="i-9ihCUPmJXpJw2KzFb75KJ3">
            Moderaterna vill att det görs en översyn av ansvarsprincipens
            ändamålsenlighet och hur den kan förändras och anpassas för en
            bättre nationell civil beredskap.
          </p>
          <head type="h2" xml:id="i-4JHRP8ELb5MM9fkJiitAPp">
            Tydligare ansvar, ledning, samordning och finansiering
          </head>
          <p xml:id="i-8topLBZrvqDozA9cjx38SP">
            Uppbyggnaden av krisberedskapen och det civila försvaret kommer
            att ställa högre krav på kommuner och regioner. Det är omfattande
            strukturer som ska komma på plats och som behöver samordnas. Utredningen
            om ansvar, ledning och samordning har lagt ett antal förslag för
            att bygga upp struktur och organisation i det civila försvaret.
            Det handlar bland annat om inrättandet av 10 nya beredskapssektorer
            där den ledande myndigheten har föreskriftsrätt och fyra nya beredskapsområden,
            att landet delas in i sex större geografiska områden för civil
            ledning och samordning vilka ska korrespon­dera mot de framtida
            militärregionerna samt att MSB får ett övergripande ansvar för
            planeringen av civilt försvar och bland annat ska sammanställa
            resursbehov och inrätta ett centralt beredskapsråd.
          </p>
          <p xml:id="i-9vF8myjnrhZWXJ6H8fT6Em">
            Problemet med utredningen är dels att den utgår från ansvarsprincipen
            med dess brister, dels att utredningens förslag inte väntas kunna
            implementeras förrän fram emot mitten av 2020-talet. Regeringens
            senfärdighet gör tyvärr att förmågan i det samlade totalförsvaret
            sjunker. Utredningens förslag handlar om strukturen för det civila
            försvaret och ska inte ses som ett inlägg i den större frågan
            om struktur för Sveriges regioner framgent.
          </p>
          <p xml:id="i-CCFvZvYrYkJyXt91rWor8R">
            Finansieringen av den civila beredskapen behöver ses över. Staten,
            kommuner, regioner och företag kommer att få ökade utgifter för
            krisberedskapen och det civila försvaret och det är i dagsläget
            inte helt tydligt hur finansieringsmodellen ska se ut. Behoven
            ser olika ut i olika delar av landet och olika regioners möjligheter
            att betala ökade kostnader för beredskapen skiljer sig åt.
          </p>
          <p xml:id="i-3mzoedWudG1a41XCmu8Dq3">
            Det bör därför tas fram ett förslag på en hållbar finansieringsmodell
            för den civila beredskapen utifrån förutsättningar, kostnader
            och behov.
          </p>
          <head type="h2" xml:id="i-GHm17MetTKcjbJzMrHAZmw">
            Nationella mål och behovet av övning, forskning och tydlig uppföljning
          </head>
          <p xml:id="i-RhLydffhj9pPmhC9MNkgVs">
            Det finns idag fem nationella mål för krisberedskapen – människors
            liv och hälsa; samhällets funktionalitet; demokrati, rättssäkerhet
            och mänskliga fri- och rättigheter; miljö och ekonomiska värden
            samt nationell suveränitet. Dessa är sinsemellan likvärdiga och
            operationaliseras genom riktlinjer och resultatmål.
          </p>
          <p xml:id="i-A6PgvdwprGwvfmR3dfVJaH">
            Målen för det civila försvaret är snarlika för de som gäller
            för krisberedskapen, med den skillnaden att de avser höjd beredskap
            och krig och därmed även tar sikte på behovet av att stödja det
            militära försvaret samt samhällets motståndskraft mot externa
            påtryckningar. Målen för det civila försvaret är till skillnad
            från målen för krisbered­skapen underställda riksdagens beslutsmakt.
          </p>
          <p xml:id="i-9wndkuYrPTifb1AQbuoXGS">
            Att det finns relevanta och enhetliga riktlinjer och resultatmål
            för den civila beredskapen kommer att vara centralt för att de
            nationella målen ska kunna nås. Det behövs tydlig kravställning
            på alla nivåer, och inte minst viktigt kommer det att bli när
            det gäller de landshövdingar som i utredningen om det civila försvaret
            föreslås leda de sex civilområdena.
          </p>
          <p xml:id="i-74c8S9i7fEM6msSSnJF48i">
            En kontinuerlig övningsverksamhet, på alla nivåer i samhället
            och över en bredd av krisfunktioner, kommer att krävas. Detta
            för att skapa en god beredskap och säkerhets­kultur hos ansvariga
            på alla nivåer så att det finns en vana att hantera kriser när
            de väl kommer. Behovet av att alla relevanta aktörer från myndigheter
            och räddningstjänst till företag och frivilliga deltar i realistiska
            övningar kan inte nog understrykas. Även FOI, Försvarshögskolan
            och MSB, i samarbete med internationell expertis, bör användas
            för denna övningsverksamhet. Målet är ständig förbättring hos
            alla aktörer, mer flexibilitet och högre mental och fysisk beredskap
            inför ett brett spektrum av utmaningar. Samordning med nordiska
            grannar skall göras i största möjliga utsträckning.
          </p>
          <p xml:id="i-YLZCpBbvU26vtWKHaFxVk6">
            Det behövs även ökad kunskap och forskning om civilt försvar
            och krisberedskap för att kunna vässa den civila beredskapen.
            Det kan handla såväl om metodik som om hur ny teknologi som drönare
            kan inkorporeras och effektivisera beredskapen.
          </p>
          <p xml:id="i-Duvh37mKnzJFpfo1T28rsa">
            Slutligen behöver tillsynen över krisberedskapen bli bättre.
            Mer resurser bör avsättas på länsstyrelser och hos MSB för att
            stärka tillsynsarbetet. Det kriskansli som ska vara en del av
            det nationella säkerhetsrådet ska ha ett övergripande nationellt
            ansvar för att tillsammans med fackdepartement och berörda myndigheter
            utveckla metodik och kravställning kring riktlinjer, resultatmål
            och tillsyn.
          </p>
          <p xml:id="i-XVpiKrbQZ6CvppFE7DDoKC">
            Moderaterna vill därför att det ska finnas tydliga krav, riktlinjer
            och resultatmål för den civila beredskapen vilka följs upp genom
            en skärpt tillsyn. Det genomförs en ökad övningsverksamhet på
            samhällets alla nivåer för att stärka den civila beredskapen.
            Slutligen vill vi se ökat fokus på forskning inom den civila beredskapen
            för att utveckla metoder och teknologianvändning.
          </p>
          <head type="h2" xml:id="i-RMvWnwjbwVmSUSCtDu3bRf">
            Lagstiftning för såväl kris som höjd beredskap och krig
          </head>
          <p xml:id="i-HhdUsUc6cvWHgFXu2sFX54">
            De senaste årens erfarenheter har visat att de lagar som styr
            regeringens möjligheter att agera vid kris inte är fullt ut ändamålsenliga.
            Regeringen får endast besluta om skärpt eller högsta beredskap
            i händelse av krig eller krigsfara, men inte vid en allvarlig
            kris. Detsamma gäller en rad av fullmaktslagarna, till exempel
            förfogandelagen. Även smitt­skyddslagen ger regeringen begränsade
            möjligheter att agera, till exempel vad gäller beslut om att införa
            karantän i ett visst område.
          </p>
          <p xml:id="i-58QU7eLjTKP7VUyBCinXNz">
            Lagstiftningens begränsningar blev särskilt uppenbara i samband
            med covidpande­min, då tillfällig smittskyddslagstiftning snabbt
            lotsades genom riksdagen för att ge regeringen utvidgade möjligheter
            att agera i syfte att stoppa smittan.
          </p>
          <p xml:id="i-TmFC7Lm1RuHRqruhEFArpo">
            Svensk lagstiftning måste förändras så att den är ändamålsenlig
            även vid större kriser. Sådan lagstiftning finns i många andra
            EU-länder. Det handlar i grunden om att Sverige ska ha en god
            författningsberedskap.
          </p>
          <p xml:id="i-7Fh5MivekJPsm4hGaedPGw">
            Men att förändra lagstiftningen är en komplicerad process och
            bör utarbetas efter en bred och samlad översyn. Komplexa frågor
            som handlar om bland annat fri- och rättig­heter, skärningspunkten
            mellan civilrätt och fullmaktslagar, måste belysas på ett tillfredsställande
            sätt. Krislagstiftningen får heller inte bli ett substitut för
            att gå in i höjd beredskap när verklig krigsfara föreligger.
          </p>
          <p xml:id="i-BxVJBs3iSXS3Cm5VXFYSS1">
            Ny lagstiftning kan komma på plats antingen genom förändringar
            i befintlig lag­stiftning rörande höjd beredskap eller genom att
            helt ny lagstiftning antas. Avvägningen mellan lämpligheten i
            dessa båda alternativ måste genomlysas noggrant. Målet ska vara
            att det inte finns något tidsmässigt eller resursmässigt glapp
            avseende mandat och befogenheter mellan grundläggande krisberedskapsförmåga
            relativt det som finns vid höjd beredskap.
          </p>
          <p xml:id="i-pQogGfADdtBgFH8sfVtFK">
            Moderaterna vill att det görs en översyn av författningsberedskapen
            i syfte att stärka möjligheterna att agera snabbt och effektivt
            i händelse av kris och krig.
          </p>
          <head type="h2" xml:id="i-NkrkzdCzDJ1s4ZNSC2xbcf">
            Tydliggör Försvarsmaktens roll vid civila kriser
          </head>
          <p xml:id="i-VzHQXqVLnVxodqUkZCRCCm">
            Regeringen skall säkerställa att alla statens tillgängliga resurser
            används på ett optimalt sätt för att främja vår säkerhet. Försvarsmakten
            besitter ett antal resurser, både personella och materiella, som
            kan göra stor nytta även vid civila kriser. Det handlar till exempel
            om att använda personal till saker som eftersök, skogsbrandssläckning
            eller bevakning. Vidare handlar det även om att myndighetens helikoptrar,
            lastbilar med mera kan utföra civila uppgifter för att upprätthålla
            eller förstärka samhällsviktiga funktioner.
          </p>
          <p xml:id="i-Xa29D9kAYaQyTVoVHxaaS4">
            Under såväl covidpandemin som skogsbränderna har vi sett exempel
            på hur försvarets resurser har varit viktiga för att hantera dessa
            kriser. Samtidigt finns begränsningar i möjligheten att använda
            försvarets personal och materiel vid civila kriser.
          </p>
          <p xml:id="i-DKK4RjVN8bGQxCMK1Ldpsi">
            Som allmänna förutsättningar för att Försvarsmakten ska lämna
            stöd gäller att Försvarsmakten ska ha resurser som är lämpliga
            för uppgiften och att det inte allvarligt hindrar dess ordinarie
            verksamhet. Beslut om stöd ska lämnas tas av Försvarsmakten själva/ÖB.
            En begäran om att Försvarsmakten ska lämna stöd till civil verksamhet
            görs hos högkvarteret. Beslut fattas sedan av ÖB eller av den
            inom högkvarteret som ÖB bestämmer.
          </p>
          <p xml:id="i-H4JhQmE9Ve9AuSYLzREBGC">
            Moderaterna vill att en tydligare skyldighet införs för Försvarsmakten
            att bistå andra myndigheter i samband med civila kriser. Det kommer
            krävas att Försvarsmakten tillförs mer resurser. Utvecklingen
            av skyddet mot olyckor och krisberedskapen bör gå hand i hand
            med utvecklingen av Försvarsmakten eftersom det skulle innebära
            ökade möjligheter till ett effektivt utnyttjande av samhällets
            samlade resurser. Försvarsmakten ska dock alltid först och främst
            prioritera sina militära huvuduppgifter.
          </p>
          <p xml:id="i-9qg8JNnxsvZXGfCUvDobrD">
            Det bör därför göras en översyn syftande till att tydliggöra
            Försvarsmaktens roll i samband med civila kriser.
          </p>
          <head type="h2" xml:id="i-Vtf5QNcTooBYdoYWsYs38N">
            Återinförd civilplikt för stärkt krisberedskap och totalförsvar
          </head>
          <p xml:id="i-HMKRqJtdUoNHkcC4RZabzB">
            Civilplikten avskaffades 2008 och användes när den var aktiv
            till att utbilda förstärkningsresurser för det civila försvaret.
            Det handlade till exempel om att få utbildning i brandbekämpning,
            sjukvård, röjning eller reparationer. I händelse av kris och krig
            så kommer det finnas ett utökat behov av personal som kan utföra
            enklare uppgifter för att samhället ska kunna fungera. Det finns
            också betydande expertis inom till exempel cybersäkerhetsområdet
            som kan och bör utnyttjas bättre i händelse av kris. Därför anser
            Moderaterna att civilplikten bör återaktiveras.
          </p>
          <p xml:id="i-4DJXpdCKkZMYiGa2VRRBie">
            Det krävs dock en grundlig analys kring civilpliktens utformning
            och syfte innan den aktiveras. Det finns ett antal frågor som
            måste besvaras för att vi ska få en så ändamålsenlig civilplikt
            som möjligt. Bland annat handlar det om hur många som ska utbildas,
            hur befintlig kompetens kan tas till vara, vilka positioner som
            är mest relevanta att använda civilplikten till, hur civilplikten
            även kan bidra till krisberedskapen och kostnader för olika koncept
            hos den återaktiverade civilplikten.
          </p>
          <p xml:id="i-7HrdqCDfchc2Q4ArH7wkgq">
            Slutligen är det viktigt att civilplikten ska vara ett komplement
            till, och inte en ersättning för, det krisberedskapsarbete som
            redan idag bedrivs inom kommuner och regioner.
          </p>
          <head type="h2" xml:id="i-8ZMFdJrGj4gv1vykEAoQ32">
            Stärkt samverkan med näringslivet
          </head>
          <p xml:id="i-VwQsAC5kvMzHq7r9aQnidb">
            Samarbetet mellan stat och näringsliv måste bli bättre om krisberedskapen
            och det civila försvaret ska kunna nå full effekt. Många av de
            resurser och samhällsviktiga tjänster som tidigare låg hos offentliga
            aktörer sköts idag av näringslivet. Därför är det särskilt angeläget
            att stärka näringslivets roll i totalförsvaret.
          </p>
          <p xml:id="i-CrJW3Wwc4saiZmCCwmBWYw">
            I totalförsvarsbeslutet ingår inrättandet av ett näringslivsråd
            som ett förslag för att stärka samverkan. Som ett komplement till
            näringslivsråd inom olika samhällsområden ska även ett tvärsektoriellt
            näringslivsråd inrättas under perioden 2021–2025 där näringslivet
            och branschorganisationer deltar i utvecklingen av svensk försörjnings­förmåga
            inom totalförsvaret.
          </p>
          <p xml:id="i-T9g8p5cHs2bC3DFjNy3SPU">
            Detta är dock inte tillräckligt. Moderaterna vill se ett mer
            proaktivt arbete där till exempel omställningsavtal tecknas med
            svenska företag där de i ett krisläge kan ställa om sin produktion
            till att tillverka samhällsviktiga varor. Detta har skett på ad
            hoc-basis under pandemin då flera svenska företag på eget initiativ
            erbjöd sin hjälp när det gäller till exempel produktion av skyddsutrustning
            och handsprit.
          </p>
          <p xml:id="i-KpRHXu9fpRhrGq2CoHbjXL">
            Det kan även gälla att näringslivet ställer personella resurser
            och kompetenser till förfogande för det offentliga. Ett sådant
            exempel under pandemin var när Scania lånade ut experter på inköp
            och logistik till Karolinska Universitetssjukhuset för att hjälpa
            till med att upphandla skyddsutrustning. Framgent kan staten mycket
            väl behöva stöd inom till exempel cybersäkerhet, katastrofhantering
            eller försvar mot desinformationskam­panjer.
          </p>
          <p xml:id="i-NuftW8RC5gSBETZX99aTLz">
            Omställningsavtal med näringslivet kräver dock ett omfattande
            förarbete där strategiska varor identifieras och lämpliga företag
            utses och att det finns en hållbar finansiering. Detta ska kodifieras
            i en tydlig planläggning.
          </p>
          <p xml:id="i-P1rpaLK4N6qBcpdsxRXQe9">
            Det måste även finnas ett ramverk, en författningsberedskap,
            för hur samspelet mellan näringsliv och stat ska hanteras. Till
            exempel handlar det om att se över möjligheten till direktupphandling
            och att ta bort regelkrångel i händelse av kris och krig, skapa
            enhetliga ramavtal som kan användas och att säkerställa att det
            finns relevanta mötesfora där företag, myndigheter och regering
            kan föra en dialog.
          </p>
          <p xml:id="i-FNPFDALLc126AHPhgg2NUA">
            Slutligen är det viktigt att näringslivet deltar i övningar och
            planläggningar som rör krisberedskap och totalförsvar för att
            upparbeta kontaktytor med räddningstjänst, myndigheter och Försvarsmakten
            med flera samt stärka sin förmåga att agera i ett skarpt läge.
          </p>
          <p xml:id="i-X3QBf6uTKABHnaXr9NCZAx">
            Sammanfattningsvis vill Moderaterna att samverkan mellan näringslivet
            och staten i den civila beredskapen stärks. Det bör införas omställningsavtal
            med näringslivet, för vilka det finns en tydlig planläggning,
            för produktion av samhällsviktiga varor i händelse av kris. Därför
            behövs en översyn av de lagar och regler som styr möjlighe­terna
            att teckna avtal med näringslivet.
          </p>
          <head type="h2" xml:id="i-D1u3ZS7eSkeehnR1CYKyLD">
            Försörjningsberedskap för ett robust samhälle
          </head>
          <p xml:id="i-82ieW4Snj9XBo7Tuh3GojX">
            Frågan om Sveriges försörjningsberedskap och upprättandet av
            beredskapslager kommer att vara en central utmaning i uppbyggnaden
            av den civila beredskapen. Det är uppenbart att det behövs en
            återtagning av beredskapslager, vilket inte minst covid­pandemins
            effekter har visat. Finns det en bättre nationell beredskap finns
            också bättre förutsättningar för internationell solidaritet i
            händelse av allvarliga kriser.
          </p>
          <p xml:id="i-9RMbXVqnMdKcuLAEvjdhgu">
            En viktig utgångspunkt är dock att det inte går att bortse ifrån
            det ömsesidiga internationella beroende som existerar idag. En
            mycket stor del av de flesta, såväl civila som militära, produkter
            kräver komponenter från andra länder vilka kan vara mycket svåra
            att ersätta med nationella alternativ.
          </p>
          <p xml:id="i-W3vND8CDSHvdiGmn9UJycy">
            Försvarsberedningen lade redan i december 2017 fram rapporten
            Motståndskraft, där beredningen pekar på ett antal områden där
            Sveriges försörjningsberedskap måste stärkas. Det handlar om allt
            från el‑, livsmedels- och läkemedelsförsörjning till hur det finansiella
            systemet och befolkningsskyddet ska kunna fungera i kris och krig.
            Sedan dess har det kommit ett antal utredningar och rapporter
            som utvecklar resonemang kring hur detta konkret ska kunna förverkligas.
            Regeringen har nu till slut tillsatt en utredning om försörjningsberedskap.
            Utredningen ska dock vara klar först den 31 maj 2023. Det kommer
            dessutom att dröja än längre innan riksdagen kan ta ställning
            till en proposition med skarpa förslag från regeringen.
          </p>
          <p xml:id="i-Ky3sGE5L8kMYstLuu25mtA">
            Viss lagerhållning kommer att behöva återtas när det gäller strategiska
            områden. Ett tydligt exempel är den skriande bristen på sjukvårdsmateriel
            i början av covidkrisen och den bristfälliga koordineringen mellan
            länderna inom EU på området.
          </p>
          <p xml:id="i-DVunBjnnbaUv7mdiVDMGmu">
            Sverige ska ha intelligenta lösningar som kombinerar omsättningslager
            av vitala varor tillsammans med att teckna avtal med näringslivet
            för att kunna ställa om produk­tion vid behov. Detta plus en förstärkt
            samverkan med andra länder i Norden och inom EU.
          </p>
          <p xml:id="i-QnZ9sjuxLHG3Y6ZLx9DLDS">
            Det finns ett antal olika områden där det finns behov av en ökad
            försörjningssäker­het. Vi har valt att lyfta fram tre områden
            nedan som är i särskilt behov av reformer.
          </p>
          <p xml:id="i-4muRH9PqCvnECSeKiFF4TK">
            Drivmedelslagringen sköts idag via privata aktörer, som oljebolag,
            vilka ska hålla beredskapslager som främst är avsedda för störningar
            i fredstid. Dessa lager finns i många fall inte ens i Sverige.
            Vidare finns heller ingen planering som tar höjd för den händelse
            att det skulle bli krig, och det är inte tydligt vilka krav som
            finns på samhälls­viktiga aktörer att lagra drivmedel.
          </p>
          <p xml:id="i-BiLFUT1EBd1T4Ve1oCCtGn">
            Moderaterna vill därför se en översyn av försörjningssäkerheten
            när det gäller drivmedel, vilken även ska ta höjd för krig och
            ta ett helhetsgrepp på vilka samhälls­aktörer som ska ha ansvar
            för att lagra drivmedel och i vilken utsträckning.
          </p>
          <p xml:id="i-XVM1p1uoahBeduPxZdwUqM">
            När det gäller läkemedel och sjukvårdsutrustning bör staten ta
            ett tydligare ansvar än vad som är fallet idag. Det delade ansvar
            mellan regionerna och staten som finns idag har skapat oklarheter
            kring ansvarsfördelningen.
          </p>
          <p xml:id="i-FokA6qvnXyTxqcDApiQBfC">
            Det behövs en plan för att tydliggöra krav på lagerhållning av
            läkemedel och skyddsutrustning. Det behövs ett sammanhållet system
            som tydligt pekar ut vem som har ansvaret för vad, hur och när.
            Regeringen har alltid det övergripande politiska ansvaret för
            läkemedelsförsörjningen vid till exempel en pandemi; samtidigt
            har regionerna enligt nuvarande lagstiftning ansvar för att det
            finns läkemedel och skydds­utrustning för den vård som bedrivs.
          </p>
          <p xml:id="i-X4LseCGEdsX4CuRHjV9cdV">
            Moderaterna anser att det naturliga vore att staten har det övergripande
            ansvaret för att säkerställa att det finns beredskapslager av
            nödvändiga läkemedel och skyddsutrust­ning i händelse av fredstida
            kriser och krig.
          </p>
          <p xml:id="i-7xoWFr575RSXkJddNScF6v">
            Sveriges självförsörjning av livsmedel är bland de lägsta inom
            hela Europa. Detta är ett problem för den civila beredskapen och
            måste mötas med såväl nationella åtgärder som åtgärder på nordisk
            och europeisk nivå.
          </p>
          <p xml:id="i-JZpUc4G826xV4bWALssJ7e">
            Det handlar bland annat om att förbättra konkurrenskraften för
            svenskt jordbruk för att öka den inhemska produktionen, lagra
            strategiska varor i omsättningslager och då särskilt varor som
            inte kan produceras i landet, säkra elproduktionen genom till
            exempel småskalig vattenkraft och andra alternativ för mer elförsörjning
            och slutligen införa tydliga mål och planer för hur animalieproduktionen
            och växtodlingen ska kunna bedrivas vid höjd beredskap.
          </p>
          <head type="h2" xml:id="i-3k59w9RzvJ1bjCTm9pies8">
            Kraften i frivilligheten och den enskildes ansvar i krisberedskapen
          </head>
          <p xml:id="i-NUXmjAUKQxGhbFxLGsmuCg">
            Den civila beredskapen måste fungera på alla nivåer. Staten har
            ett särskilt ansvar för att landets medborgare ska kunna klara
            sig i händelse av kris och krig. Vid flera kriser de senaste åren
            har det visat sig att frivilliga resurser kan spela en viktig
            roll. Även den enskilda medborgaren måste dra sitt strå till stacken
            för att öka samhällets samlade robusthet.
          </p>
          <p xml:id="i-FtfKG7ZE4BBf9U8PaiAZYR">
            Moderaterna skulle vilja belysa behovet av att se frivilligheten
            i ett bredare perspektiv och som en resurs för krisberedskapen.
            Den nya teknologin gör att det på ett enkelt sätt går att till
            exempel kontakta människor som anmält sig som frivilliga för att
            delta i eftersök eller som understödjande personal vid skogsbränder.
            Det bör göras en översyn kring hur det går att ta vara på dessa
            frivilliga krafter. Möjligheten att fånga upp före detta försvarsanställda,
            som till exempel veteraner, bör särskilt beaktas.
          </p>
          <p xml:id="i-36xUptBqH8wBEns5jwAetN">
            Försvarsberedningen föreslår att individen ska ha en beredskap
            för att klara sin egen försörjning och omsorg under en vecka utan
            stöd från det offentliga. Det kräver kunskap och utbildning. Informationsmaterial
            som MSB:s broschyr ”Om krisen eller kriget kommer” är viktiga
            hjälpmedel, men det behövs också mer handfasta utbildnings­insatser.
          </p>
          <p xml:id="i-16rctFK5abY4ygZqbV7U22">
            Det behövs en utökad information till ungdomar om att man omfattas
            av total­försvarsplikten från och med att man fyller sexton år.
            Där behöver vi också introducera dem till ämnet och möjligheter
            bör finnas till studiebesök och föreläsningar på Försvars­makten
            och Myndigheten för samhällsskydd och beredskap (MSB). Det bör
            även ske genom mer praktiska övningar i till exempel brandskydd
            och hjärt-lungräddning.
          </p>
          <p xml:id="i-V4QYBA9vd7ebFPXd7uxJ8o">
            Vi behöver tidigt skapa kunskap kring och väcka intresse för
            att beredskap och försvar utgör en central förutsättning för Sverige
            och vårt sätt att leva. Därför bör införandet av totalförsvarsinformation
            som ett obligatoriskt inslag i skolan övervägas.
          </p>
          <p xml:id="i-FDd7AbQJM3vxA4L3GhmVvs">
            För att stärka den civila beredskapen anser Moderaterna att det
            ska införas tydliga riktlinjer och information till medborgarna
            om hur man stärker sin personliga beredskap samt att det bör genomföras
            en översyn av hur frivilliga kan meranvändas i krisbered­skapen.
          </p>
          <head type="h2" xml:id="i-47T6rmUjzp2oL1bXYGgefY">
            Internationell samverkan – Norden och EU
          </head>
          <p xml:id="i-E2HXB7XW61Tbua2VuWWBAA">
            Det behövs en förbättrad internationell samverkan kring frågor
            som rör civilt försvar och krisberedskap. Sårbarheten i det internationella
            systemet blev väldigt tydlig under inledningen av covidpandemin.
            Vissa varuflöden begränsades kraftigt och nationella hänsyn övertrumfade
            ingångna avtal mellan länder.
          </p>
          <p xml:id="i-28cjG1q4pCJheeZx7oiuRK">
            Särskild hänsyn behöver tas till gränsregionerna vilka drabbas
            extra hårt om det uppstår störningar mellan olika länder eftersom
            gränsregionerna bildar egna ekosystem med ett omfattande utbyte
            på många plan. Under covidpandemin har vi sett störningar när
            det gäller saker som arbetspendling, gränshandel och resande,
            vilket har påverkat Sveriges gränsregioner mot Danmark, Norge
            och Finland på ett negativt sätt.
          </p>
          <p xml:id="i-CT3hCKq8N4sEofmU8q2upc">
            Här behövs bättre nationell beredskap för en fungerande flödessäkerhet
            generellt, men det behöver även göras grundliga analyser kring
            hur samverkan i för Sverige centrala forum som Norden, EU och
            Nato kan förbättras. EU:s civilskyddsmekanism är en viktig del
            i detta. Den kom till konkret nytta vid de stora skogsbränderna
            då Sverige fick assistans med både personal och materiel. EU har
            också etablerat ett av sina större lager för sjukvårdsutrustning
            i Kristinehamn. Civilskyddsmekanismen kommer att diskuteras mer
            i detalj under EU-avsnittet senare.
          </p>
          <p xml:id="i-8VrUvDct8FDvZZ8DqWvk6S">
            Moderaterna vill att Sverige ska vara drivande inom Norden och
            EU och tillsammans med Nato för att skapa bättre strukturer för
            civil beredskap.
          </p>
          <head type="h2" xml:id="i-DptULJBh9YWrKG8fXTaUDM">
            Kustbevakningen – balans mellan mål och medel
          </head>
          <p xml:id="i-NRqid2tVFxGR41kFGmWD7h">
            Kustbevakningen är en myndighet som utför flera viktiga uppdrag
            på ett antal olika områden. Det gäller bland annat gränsskydd,
            miljöövervakning, sjöräddning, brotts­bekämpning och även deltagande
            i internationella insatser som till exempel Frontexinsatsen i
            Medelhavet.
          </p>
          <p xml:id="i-AyHrhGt1dph3z3JrFxKavN">
            2019 utökades myndighetens uppdrag gällande den brottsbekämpande
            delen i samband med att riksdagen antog en ny kustbevakningslag.
            Samtidigt finns det även tankar om att Kustbevakningen skulle
            kunna utöka det brottsbekämpande uppdraget genom att till exempel
            biträda Kronofogden med beslag.
          </p>
          <p xml:id="i-4jkqvD8DE7MiWb3NS88uqs">
            De kommande åren kommer Kustbevakningen i ökad utsträckning behöva
            bidra till den europeiska gräns- och kustbevakningsbyrån (Frontex)
            och dess stående personal­styrka. Slutligen så kommer Kustbevakningen
            även att behöva bidra till det civila försvaret i ökad utsträckning.
            Myndigheten har tillsammans med Polismyndigheten, Tullverket och
            Säkerhetspolisen fått i uppdrag att lämna en redovisning som beskriver
            myndigheternas behov av åtgärder och resursbehov för att möta
            kraven inom ramen för det civila försvaret till och med 2025.
          </p>
          <p xml:id="i-K8Zic4Ac9GPyAq9ytTU74T">
            Sammantaget kommer detta att ställa stora krav på Kustbevakningen
            de kommande åren. Moderaterna skulle därför vilja se en översyn
            av Kustbevakningens roll och uppgifter med förslag till hur myndigheten
            bör resurssätta, personellt och materiellt, samt prioritera det
            breda uppdrag myndigheten kommer att ha framgent.
          </p>
          <head type="h2" xml:id="i-9xPW3dHGRHpsDt1zgWb8vD">
            Samverkan mellan myndigheter
          </head>
          <p xml:id="i-CB2HvkhawXemJYVk6TAqaA">
            Det finns ett flertal myndigheter som Kustbevakningen, Sjöfartsverket,
            tullen, polisen och Försvarsmakten som har snarlika uppgifter
            när det gäller till exempel övervakning, brottsbekämpning och
            räddningsuppdrag. Dock så skiljer det sig åt när det gäller vilket
            mandat respektive myndighet har samt vilka personella och materiella
            resurser, som till exempel flygplan och fartyg, för att lösa sina
            uppgifter. Utredningen Maritim samver­kan (SOU 2012:48) presenterade
            redan 2012 förslag på hur verksamheten hos myndig­heterna skulle
            kunna samordnas bättre, men flertalet av de förslagen togs inte
            vidare. I ljuset av ett nytt säkerhetsläge och ett ökat tryck
            från organiserad bör frågan genomlysas igen.
          </p>
          <p xml:id="i-V8PZgfEXnckaExXN5VdMTm">
            Därför behövs en uppdaterad översyn av hur samverkan mellan dessa
            myndigheter kan bli bättre. Det gäller att det finns en relevant
            lagstiftning som ger respektive myndighet mandat att agera och
            hur personella och materiella resurser kan synkroni­seras för
            att uppnå optimal effekt.
          </p>
          <head type="h2" xml:id="i-3oDNBE2UGeEAAYmwHMiDE3">
            Stärk räddningstjänstens personalförsörjning
          </head>
          <p xml:id="i-7dMod1AFK4NV2BNZZaf2YC">
            Utbildningen av räddningstjänstpersonal sker främst genom MSB:s
            utbildningar. Dessa ges på olika nivåer. Utbildningsverksamheten
            som idag bedrivs av MSB är dock underfinansierad och tillgodoser
            till följd av detta inte kommunernas behov av utbildning (SOU
            2018:54).
          </p>
          <p xml:id="i-CE4sgCn6tRuBkauWz2niot">
            Det är viktigt för svensk krisberedskap att utbildningar inom
            räddningstjänsten ges i en utsträckning som motsvarar kommunernas
            behov av utbildad personal. Möjlighet­erna att utbilda mer räddningstjänstpersonal
            bör därför prioriteras.
          </p>
          <p xml:id="i-4KNVuiXTdgwhgBA8LnKEJm">
            Deltidsbrandman är en speciell anställning som bedrivs som extra
            arbete med bered­skap vid sidan av en ordinarie anställning. Personalförsörjningen
            av deltidsbrandmän har under de senaste decennierna utvecklats
            till ett av svensk räddningstjänsts största problem.
          </p>
          <p xml:id="i-6wmNLrL1e3m3SrTzKqQtkH">
            För att förbättra villkoren för deltidsbrandmän vill vi därför
            att MSB ska få en särskild uppgift att stödja kommunerna i personalrekrytering
            av deltidsbrandmän.
          </p>
          <p xml:id="i-FGW9ZjGnDoc62WBe4fWPL6">
            Vi vill också se över vissa regler som inte primärt är anpassade
            till en anställning som deltidsbrandman. Regeringen har under
            det gångna året lagt fram förslag som ger ett undantag i reglerna
            för beräkning av arbetslöshetsersättning. Med regeringens förslag
            riskerar dock en deltidsbrandman fortfarande oproportionellt stora
            avräkningar i arbetslöshetsersättningen vid händelse av utryckning.
            Det samma gäller vid utbildningar och materialvård som ofta är
            förlagda till kvällar och helger.
          </p>
          <p xml:id="i-MhgyHGBRCNqKkjGd512pi6">
            Mot denna bakgrund anser vi att regeringen bör återkomma till
            riksdagen med ett lagförslag som innebär att ytterligare arbetsuppgifter
            inom ramen för anställningen som deltidsbrandman undantas vid
            beräkning av arbetslöshetsersättning. Förslaget ska innebära att
            den enskilde inte riskerar ekonomisk förlust vid tjänstgöring
            som deltids­brandman när han eller hon samtidigt får arbetslöshetsersättning.
          </p>
          <head type="h2" xml:id="i-AD9hyU3rq29xwGiY5Z3ihT">
            Återinför möjlighet till statligt stöd för skogsbrandsbevakning
          </head>
          <p xml:id="i-RRqSUEYbfMjMijkdhr9JcX">
            Med regelbunden patrullering av skogsbrandsflyg finns möjligheter
            att upptäcka brandhärdar i ett tidigt skede. Det ökar förutsättningarna
            för att avvärja hotande skogsbränder snabbare, innan branden fått
            spridning.
          </p>
          <p xml:id="i-KdAqDowhxSM3DGRwh53npQ">
            Tidigare bidrog staten via dåvarande Räddningsverket med medel
            för att upprätt­hålla en skogsbrandsbevakning från luften över
            hela landet. Det byggde bland annat på frivilliga krafter – lokala
            flygklubbar som fick en rimlig ersättning från staten. Detta var
            en lösning som både innebar förhållandevis låga kostnader för
            staten och medförde att piloter fick den flygtid de behövde. Stödet
            till skogsbrandsövervakningen avskaffades dock 2003. Vissa länsstyrelser
            kanaliserar idag stöd för skogsbrandsbevakning från MSB, men detta
            gäller långt ifrån alla.
          </p>
          <p xml:id="i-EsbaRyz3pX3qQami9hFoEi">
            Vi vill se över möjligheten att staten fullt ut kan finansiera
            skogsbrandsbevakning som sköts av lokala flygklubbar.
          </p>
          <head type="h2" xml:id="i-XYSH6wrUxCvCfXNUG2AXAK">
            Behovet av fungerande skyddsrum
          </head>
          <p xml:id="i-4Lafe9ZEtEa9KdpwgNdP2A">
            Befolkningsskydd är en viktig del av det civila försvaret. Problemet
            är dock att inspektionerna av att befintliga skyddsrum är i fungerande
            skick är eftersatta. Det är Myndigheten för samhällsskydd och
            beredskap (MSB) som enligt lagen (2006:545) om skyddsrum med tillhörande
            förordning ansvarar för kontroller av att inrättade skyddsrum
            har avsedd skyddsförmåga. I detta ligger att MSB ska bestämma
            när och i vilken omfattning kontrollverksamheten ska genomföras
            samt säkerställa förmåga och kompetens för utförandet av kontrolluppgifterna.
            Ägaren av en fastighet äger och underhåller skyddsrummet. Om MSB
            gör en skyddsrumskontroll och hittar brister måste skyddsrummets
            ägare åtgärda dem.
          </p>
          <p xml:id="i-67YqdcUoqc9nkKGk1keaA2">
            Regeringen har tillsatt en utredning som ska se över frågan om
            civilbefolkningens skydd vid höjd beredskap, inklusive skyddsrummen.
            Moderaterna skulle med anledning av detta vilja peka på en åtgärd
            som skulle förenkla kontroll av skyddsrum.
          </p>
          <p xml:id="i-LBvujFZUEqqFz1byNez6id">
            MSB har i dagsläget inga större resurser att lägga på att inventera
            befintliga skydds­rum varpå tillsynen blir lidande. För att få
            bättre och mer kostnadseffektiv kontroll på befintligt bestånd
            av våra skyddsrum bör därför egenkontroll av skyddsrum­men av
            fastighetsägaren beaktas som en åtgärd för att förbättra kontrollverksamheten.
            MSB skulle i så fall ansvara för samordning och ta fram direktiv,
            utreda underlag samt ta emot och registrera egenkontrollerna.
          </p>
          <head type="h2" xml:id="i-77vCbp2ztV8cpxwyxqQtZE">
            Nationell analys av dricksvattenförsörjningen
          </head>
          <p xml:id="i-GWXnzpcQpE1yeAKcZDBvBW">
            Vi ser runt om i Sverige låga grundvattennivåer, på sina håll
            långt under det normala för årstiden. Vid vattenbrist kan vi med
            fördel införa bevattningsförbud och spara på vattnet på olika
            sätt, men ibland kan vattenbrist orsaka stora skador inom många
            områden såsom jordbruk, skogsbruk, dricksvattenproduktion, vattenkraft
            och för industrier med vattenbehov.
          </p>
          <p xml:id="i-EWwaP1emevzBxKnepLk9e4">
            Vatten är en förutsättning för att få en bra livsmedelsförsörjning
            i Sverige. Livsmedelsverket ansvarar för den nationella samordningen
            när det gäller bered­skapsplanering avseende dricksvattenförsörjning.
            Kommunerna är ansvariga för dricksvattenförsörjningen och en del
            ligger långt fram i olika projekt såsom exempelvis avsaltningsanläggningen
            på Öland. Andra har längre att gå, och en del har löst problemet
            med att ha avtal med annan kommun om dricksvattenförsörjningen.
          </p>
          <p xml:id="i-Q9RpFpjzozJJaqmy3gCUBL">
            Ett problem vi ser med det är rent logistiskt. Det är en stor
            utmaning att tillhan­dahålla nödvatten till en kommuns alla invånare
            vad gäller transporter, personal med mera. I slutändan kan problem
            med dricksvattenförsörjningen leda till stora kriser och hamna
            på ett såväl regionalt som nationellt större ansvar. Dagens problematik
            med vattenbrist visar på behovet av både kortsiktiga/tillfälliga
            och långsiktiga vattenfördrö­jande åtgärder.
          </p>
          <p xml:id="i-6rkjH9P5uWN75QRkcg6TCF">
            För att kommunen ska kunna säkerställa tillgången till dricksvatten
            vid höjd beredskap och krig måste planeringen och logistiken kring
            dricksvattenförsörjningen stärkas hos kommunerna. Förutom att
            inventera och säkerställa möjligheter till reservvattentäkter
            och vattenkraftverk kan det också finnas behov av att utöka lagerhållning
            av kemikalier och reservdelar samt säkra tillgången på reservkraft
            för att säkerställa nödvattenförsörjningen.
          </p>
          <p xml:id="i-J1tCEdGvE1rFz42xgjT1pG">
            Olika metoder för att upprätthålla försörjning av dricksvatten
            i de fall transport­möjligheterna begränsas måste identifieras.
            Då grundvattennivåerna redan är låga på många håll i landet är
            detta också viktigt under fredstid. Kommunerna behöver planera
            för en prioritering av dricksvattenförsörjningen på den lokala
            nivån utifrån geografiska och faktiska förhållanden i den egna
            kommunen.
          </p>
          <p xml:id="i-AtNQsTUeDx9ccNCKGtRTSo">
            Sveriges geologiska undersökning (SGU) har fått förstärkta resurser
            för att bistå kommuner och län med fördjupade kartläggningar av
            grundvattenresurser i särskilt utsatta regioner. Problemet är
            att grundvattennivåerna är låga i nästan hela landet. Vi anser
            att det krävs en nationell analys av situationen och kommunernas
            planering inför framtiden.
          </p>
          <head type="h2" xml:id="i-MR6nK9K44y5i9ngqwqZW8Z">
            Stöd småskaliga vattenkraftverk
          </head>
          <p xml:id="i-Di1fXjJaBJ6KZwWsdU3DVN">
            Runt om i Sverige har vi vattenverk, stora som små. Sverige är
            beroende av el och vid ett avbrott i elförsörjningen behöver det
            finnas reservkraft och tillgång till drivmedel. Många lantbrukare
            har idag småskaliga vattenkraftverk för att kunna hålla driften
            av gården igång vid strömavbrott.
          </p>
          <p xml:id="i-BdPQNYEfsfgzYhcrTtkyK8">
            Vattenkraft har många fördelar. Den är förnybar, bidrar till
            liten klimatpåverkan i våra nordliga ekosystem och kan fungera
            som reservkraft för andra mindre reglerbara elproduktionsslag.
            Inte minst ur ett totalförsvarsperspektiv är det viktigt att kunna
            ha fler mindre vattenkraftverk för att säkra både elförsörjningen
            och livsmedelsförsörj­ningen.
          </p>
          <p xml:id="i-R6YNBfzjGuvBdG8N3Fq5rj">
            Flera småskaliga vattenkraftverk har fått stängas ner med hänvisning
            till EU:s ramdirektiv för vatten. Vattendirektivet innehåller
            inte något allmänt förbud för småskaliga vattenkraftverk eller
            vattenkraft. Däremot sägs det att en del småskaliga vattenkraftverk
            har en negativ inverkan på vattenkvalitén och den biologiska mångfalden
            i floderna. Direktivet kräver att denna påverkan undersöks. Om
            den negativa påverkan är betydande behöver inte kraftverket stängas,
            men anpassnings­åtgärder måste vidtas för att kompensera för denna
            påverkan.
          </p>
          <p xml:id="i-MchZ2Y8RDD87toEQ8F4VwN">
            Därför måste möjligheterna att få stöd till att driva mindre
            vattenkraftverk med reglerbar förmåga öka och inte förbjudas med
            hänvisning till EU:s ramdirektiv för vatten.
          </p>
          <head type="h2" xml:id="i-986h4Vf3juj7RJw2E5RXCj">
            Brandstationer som skyddsobjekt
          </head>
          <p xml:id="i-RsjQLsiY9RnHLTAoqa5udV">
            Brandstationer är idag mycket mer än bara garage för brandbilarna
            och utbildnings­lokaler, omklädningsrum och fikarum för brandmännen
            och räddningstjänstens personal. Brandstationerna utgör idag en
            vital och stor del av vår samlade beredskap inom vårt totalförsvar.
            Detta gäller särskilt de stationer som fungerar som lednings­centraler
            för kris eller höjd beredskap.
          </p>
          <p xml:id="i-L5gHLNoNekmn1iTVCfghhP">
            Därför behöver säkerheten kring dessa samhällsviktiga installationer
            stärkas. Ett sätt att åstadkomma detta vore att klassa dem som
            skyddsobjekt och därmed ge dem förstärkt skydd av byggnader och
            andra anläggningar, områden och andra objekt mot sabotage och
            terroristbrott enligt 2 § lagen (2003:148) om straff för terroristbrott,
            men också mot spioneri samt röjande i andra fall av hemliga uppgifter
            som rör totalförsvaret, och även mot stöld som klassas som grovt
            rån.
          </p>
          <p xml:id="i-NRj4rMHp9YzK5WGt3nVfRw">
            Ett beslut om skyddsobjekt innebär att obehöriga inte har tillträde
            till skyddsobjek­tet. Tillträdesförbudet omfattar även tillträde
            med hjälp av en obemannad farkost, vilket är välkommet både av
            integritetsskäl och särskilt av skydds- och säkerhetsskäl.
          </p>
          <p xml:id="i-8eMz6GXHwfNYSrZBnHCvuP">
            Moderaterna vill därför att det görs en översyn av behovet av
            att stärka skyddet av viktigare brandstationer och hur detta i
            så fall skulle kunna åstadkommas.
          </p>
        </div>
        <div type="motSignatures">
          <list>
            <item xml:id="i-NvVptSLNqM4Qs1NS8paRQd">
              Pål Jonson (M)
            </item>
            <item xml:id="i-83Ree6i6FqsVwYpF4S7SNH">
              Jan R Andersson (M)
            </item>
            <item xml:id="i-SYBgcGK5ZRxNLib2FYZ3Aw">
              Jörgen Berglund (M)
            </item>
            <item xml:id="i-LDW8woJRzMsQXDkUFKxiKV">
              Alexandra Anstrell (M)
            </item>
            <item xml:id="i-GFcYeaf1ifZi7FMdDAiVMQ">
              Jessika Roswall (M)
            </item>
          </list>
        </div>
      </div>
    </body>
  </text>
</TEI>
