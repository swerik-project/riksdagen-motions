<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-JuU-00003">
  <teiHeader>
    <fileDesc>
      <titleStmt>
        <title>med anledning av skr. 2007/08:167 Handlingsplan mot prostitution och människohandel för sexuella ändamål</title>
        <author corresp="i-RnWtNUQCpycyMXbuRLTXcR">av Josefin Brink m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2007/08:167 Handlingsplan mot prostitution och människohandel för sexuella ändamål</title>
          <idno type="rdwebb">GW02Ju3</idno>
          <rs type="number">Ju3</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GW02Ju3/text</ref>
          <ref type="dokument_url_html">http://data.riksdagen.se/dokument/GW02Ju3</ref>
          <ref type="dokumentstatus_url_xml">http://data.riksdagen.se/dokumentstatus/GW02Ju3</ref>
          <ref type="doc">http://data.riksdagen.se/fil/9A5DB526-29F3-404D-9637-C823E8BF7AAB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-YYeCuAuAUbCyLRHYKMZ2vc" type="basedOn"/>
        <correspContext corresp="i-YYeCuAuAUbCyLRHYKMZ2vc">
          <ref>Regeringsskrivelse 2007/08:167</ref>
        </correspContext>
        <correspAction xml:id="i-YRqT6hmzpRJpb62DZDCzFo" type="signed"/>
        <correspContext corresp="i-YRqT6hmzpRJpb62DZDCzFo">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-Sn3HArFcXWQDenVvrpFSQe"/>
        </correspContext>
        <correspAction xml:id="i-QNKZNi8ZVvPSsXokcgTmfd" type="referral">
          <date when="2008-10-03"/>
        </correspAction>
        <correspAction xml:id="i-8kajTBYhzYQQjDWgkZuX2u" type="dismissal">
          <date when="2008-10-02"/>
        </correspAction>
        <correspAction xml:id="i-23tR7GCGSVky3rEqyF5BTT" type="transfer">
          <date when="2008-09-30"/>
        </correspAction>
        <correspAction xml:id="i-CroXyQybiTCzu1wZCpa9xr" type="submission">
          <date when="2008-09-30"/>
        </correspAction>
        <correspAction xml:id="i-CcrGkeBv9xbMTnvcTKe5HP" type="assigned"/>
        <correspContext corresp="i-CcrGkeBv9xbMTnvcTKe5HP">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-HUpwBwxzzJJqMFJPiWm98m" type="TOC">
          <head xml:id="i-AeWwGev8pi1HcNthUdRDrr">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 3
            </item>
            <item>
              4 Prostitution är våld mot kvinnor 4
            </item>
            <item>
              4.1 Kvinnors kroppar till salu 4
            </item>
            <item>
              4.2 Sexköpslagens inverkan på prostitutionen 4
            </item>
            <item>
              5 Ett nationellt resurscenter mot prostitution 5
            </item>
            <item>
              5.1 NCK och Pro Sentret i Norge 7
            </item>
            <item>
              5.2 Ett uppdrag för prostitutionsenheten? 7
            </item>
            <item>
              5.3 Regeringens föreslagna åtgärder 8
            </item>
            <item>
              6 Utvärderingen av sexköpslagen 9
            </item>
            <item>
              7 Att minska efterfrågan på sexuella tjänster 10
            </item>
            <item>
              7.1 Prostitution på statliga casinon 11
            </item>
            <item>
              8 Skolans sex- och samlevnadsundervisning 11
            </item>
            <item>
              9 Sexslavhandeln 13
            </item>
            <item>
              9.1 Samordnare mot människohandel 15
            </item>
            <item>
              9.2 Myndigheters samverkan 15
            </item>
            <item>
              10 Sveriges ansvar för utsatta kvinnor och barn 16
            </item>
            <item>
              10.1 Stöd till offer för prostitution och sexslavhandel 18
            </item>
            <item>
              11 Internationellt ansvar för utsatta kvinnor och barn 18
            </item>
            <item>
              11.1 Synen på prostitution i EU-länderna 19
            </item>
            <item>
              11.1.1 Legaliseringen i Tyskland misslyckad 19
            </item>
            <item>
              11.1.2 Export av den svenska lagstiftningen 19
            </item>
          </list>
        </div>
        <div type="motProposal" subtype="förslag">
          <head xml:id="i-P8V9CFXFCnMwW3wC6CvLTw">
            2 Förslag till riksdagsbeslut
          </head>
          <list style="ol">
            <item xml:id="i-4iqivvp7vPhESkbGko8D32">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              på inrättande av ett nationellt resurscentrum mot prostitution
              och människohandel för sexuella ändamål.
            </item>
            <item xml:id="i-SDBCX6XQuU9VGFufJ4xrvb">
              Riksdagen tillkännager för regeringen som sin mening vad som
              anförs i motionen om att inom ramen för åtgärd 6 i handlingsplanen
              ge Statens institutionsstyrelse i uppdrag att i sitt arbete involvera
              även andra aktörer som driver behandlingshem.
            </item>
            <item xml:id="i-L6rqJ8euc3SG6sCQgsbdi9">
              Riksdagen tillkännager för regeringen som sin mening vad som
              anförs i motionen om att regeringen bör ge ett tilläggsdirektiv
              till utvärderingen av förbudet mot köp av sexuell tjänst som innebär
              att personer som har erfarenhet av prostitution själva ska få
              komma till tals i utvärderingen.
            </item>
            <item xml:id="i-3BJvyz9GPMd4L9xZacThNL">
              Riksdagen tillkännager för regeringen som sin mening vad som
              anförs i motionen om att regeringen bör ge utvalda myndigheter
              och organisationer i uppdrag att ta fram förslag som syftar till
              att minska mäns efterfrågan på sexuella tjänster.
            </item>
            <item xml:id="i-D7kad2kkFgk3cu7VwNPuxM">
              Riksdagen tillkännager för regeringen som sin mening vad som
              anförs i motionen om att regeringen bör ta fram ett åtgärdsprogram
              mot prostitution på våra statliga casinon.
            </item>
            <item xml:id="i-SJt54vHPUpy9KuDWpxZQxB">
              Riksdagen tillkännager för regeringen som sin mening vad som
              anförs i motionen om att regeringen bör ge Högskoleverket i uppdrag
              att utvärdera och vidareutveckla lärarutbildningen med avseende
              på kunskaper om sex och samlevnad.
            </item>
            <item xml:id="i-3xTtNSpkyzGchPvgxV58To">
              Riksdagen tillkännager för regeringen som sin mening vad som
              anförs i motionen om att regeringen bör genomföra de av Skolverket
              föreslagna ändringarna avseende sex- och samlevnad i grund- och
              gymnasieskolans kursplaner.
            </item>
            <item xml:id="i-MiuvH97YR5dPUUw5G2Eaf9">
              Riksdagen tillkännager för regeringen som sin mening vad som
              anförs i motionen om att regeringen bör inrätta en samordningstjänst
              för frågor som rör människohandel i Regeringskansliet.
            </item>
            <item xml:id="i-Qhw9HiDHZ2fLBzDpvM8xSu">
              Riksdagen tillkännager för regeringen som sin mening vad som
              anförs i motionen om att den som utsatts för människohandel för
              sexuella ändamål och som därav hyser en välgrundad fruktan för
              förföljelse bör beredas skydd och beviljas permanent uppehållstillstånd
              med stöd av Genèvekonventionen.
            </item>
            <item xml:id="i-5AGLDMLwEW6LTkpinLqA7W">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att utvärdera
              de verksamheter som lämnar stöd och hjälp till prostituerade och
              offer för människohandel för sexuella ändamål i syfte att komma
              med förslag till förbättringar.
            </item>
            <item xml:id="i-Tu8YXvAk6axrs5SMUWmMXn">
              Riksdagen tillkännager för regeringen som sin mening vad som
              anförs i motionen om att inom ramen för Socialstyrelsens utvärdering
              av verksamheter som lämnar stöd och hjälp till prostituerade och
              offer för människohandel för sexuella ändamål genomföra en brukarundersökning
              av det existerande stödet.
            </item>
            <item xml:id="i-NPTemwhaQUByE9LqM8AaSr">
              Riksdagen tillkännager för regeringen som sin mening vad som
              anförs i motionen om att regeringen i Europeiska rådet bör arbeta
              för att lyfta fram den svenska lagstiftningen som en modell för
              att minska prostitution och människohandel för sexuella ändamål.
            </item>
          </list>
        </div>
        <div type="motContent">
          <head xml:id="i-RrwetcUguJdMzq9XNfsHRf" type="h1">
            3 Inledning
          </head>
          <p xml:id="i-7aatRcmaSQjz9o1Dw2MyPX">
            Att regeringen har presenterat en handlingsplan mot prostitution
            och människohandel för sexuella ändamål är lovvärt. Regeringen
            konstaterar att mäns efterfrågan på sexuella tjänster är avgörande
            för förekomsten av prostitution och människohandel, vilket är
            en förutsättning för att kunna angripa problematiken. Vi saknar
            dock en strukturell könsmaktsanalys av handeln med kvinnor och
            barn i handlingsplanen.
          </p>
          <p xml:id="i-BxDPWo3nH3F4285ffZ1e8s">
            Många av regeringens åtgärder går ut på att stärka samarbetet
            mellan myndigheter samt att utveckla kunskap om prostitution och
            människohandel för sexuella ändamål, speciellt bland ungdomar
            och yrkesgrupper som arbetar med ungdomar. Kunskapssatsningar
            både för personal och unga människor är mycket viktigt. Trots
            att vi är nöjda med vissa av regeringens åtgärder anser vi att
            flera uppdrag är otydliga. Då förslagen inte är förpliktigande
            är det dessutom svårt att följa upp dem för att se om de fått
            önskad effekt. Vi efterlyser konkreta förslag på vad som kan göras
            för att minska mäns efterfrågan på sexuella tjänster. Det saknas
            även åtgärder som syftar till att ändra unga mäns attityder till
            sexköp. Någon rejäl satsning i form av ett nationellt resurscenter
            mot prostitution som vi avsatt medel till i vår budgetmotion väljer
            regeringen inte att göra. Förslaget om ett tryggt återvändande
            för personer från andra länder som utsatts för människohandel
            i Sverige visar dessvärre återigen på regeringens invandrarfientliga
            politik. Värt att notera är att FN:s kommitté för avskaffandet
            av diskriminering av kvinnor i sin rapport från 2008 är oroad
            över att det förekommer handel med kvinnor och flickor i Sverige
            och att den inte fått tillräckliga uppgifter om hur många brottsoffer
            det rör sig om. Kommittén uppmanar vidare Sverige att vidta alla
            lämpliga åtgärder för att bekämpa alla former av handel med kvinnor.
            Kommittén ber därför Sverige att lämna omfattande information
            om handeln med kvinnor och flickor samt information om effekterna
            av de åtgärder som vidtagits. I denna motion presenterar vi dels
            våra förslag på åtgärder, dels bemöter vi några av de åtgärder
            som regeringen föreslagit i sin handlingsplan mot prostitution
            och människohandel för sexuella ändamål.
          </p>
          <head xml:id="i-BSdMbcSyPDgxK1LvvAM4JB" type="h1">
            4 Prostitution är våld mot kvinnor
          </head>
          <head xml:id="i-SdGcmmDQGikoBZHHWn3FL7" type="h2">
            4.1 Kvinnors kroppar till salu
          </head>
          <p xml:id="i-7ynXfs6kVnNWEWQDreUnCj">
            Att köpa en annan människas kropp är ett uttryck för att köparen
            vill känna makt över den andra människan. Huvudsakligen handlar
            prostitution om att det är män som köper sex av kvinnor. Det förekommer
            också att män köper sex av andra män men socialtjänst och polis
            har liten kännedom om hur många dessa män faktiskt är (se Socialstyrelsens
            rapport Kännedom om prostitution 2007). Dock visar en nyligen
            genomförd studie av ungdomars kontakt med prostitution i Göteborgsområdet
            att 11 % av killarna uppger att de sålt sexuella tjänster jämfört
            med 7 % av tjejerna (I sexualitetens gränstrakter, prostitutionsgruppen,
            Göteborg). Enligt rapporten blir killar som säljer och byter sexuella
            tjänster ofta osynliggjorda då de inte passar in i mönstret. Detta
            är ett problem som måste uppmärksammas.
          </p>
          <p xml:id="i-UHT3ocg6tuwAW5NV7fXyHx">
            Att kvinnor köper sex av män är mer ovanligt än tvärtom. Detta
            torde bero på den rådande maktordningen mellan könen där män är
            överordnade och kvinnor underordnade. En sådan kontext ger män
            rätt att utnyttja och exploatera kvinnors kroppar. Budskapet är
            att kvinnor är en handelsvara för mäns sexualitet, som det står
            dem fritt att köpa, förbruka och göra sig av med. På så sätt blir
            prostitutionen en del av mäns sexualiserade våld mot kvinnor.
            All prostitution, både den nationella och den globala över gränserna,
            är beroende av mäns efterfrågan. Det är alltså män som upprätthåller
            och stimulerar efterfrågan på sexuella tjänster. Sexhandeln är
            en bred samhällsfråga som påverkar relationerna mellan alla män
            och kvinnor, inte bara de som är prostituerade eller som köper
            sex. Vi ifrågasätter dock inte prostitutionen av moraliska skäl.
            Men det är viktigt att komma ihåg att prostitution ofta innebär
            att kvinnan måste ställa upp på förnedrande och våldsamt sex.
            Forskning från Kanada (se rapport från Coalition Against Trafficking
            in Women (CATW) The links between prostitution and sex trafficking:
            A briefing handbook) visar att dödstalet för prostituerade kvinnor
            var 40 gånger högre än för befolkningen i övrigt. Enligt Europol
            påträffas årligen hundratals skjutna, strypta och misshandlade
            kvinnokroppar tillhörande kvinnor som blivit utsatta för sexslavhandel.
          </p>
          <head xml:id="i-EPv3a76zjom4R7oUEBktx4" type="h2">
            4.2 Sexköpslagens inverkan på prostitutionen
          </head>
          <p xml:id="i-12Fm1SQfDHm4HrGVch82v5">
            Av Socialstyrelsens rapport Kännedom om prostitution 2007 framgår
            att det är svårt för myndigheterna att göra en uppskattning av
            antalet prostituerade. Enligt Socialstyrelsen går det inte att
            få en exakt bild av prostitutionen och dess omfattning oavsett
            vilken metod de använder sig av. Såväl polis som socialtjänst
            efterlyser mer kunskap om hur de ska arbeta mot prostitution och
            om stödinsatser.
          </p>
          <p xml:id="i-SYNmNeDrDYYXgY3d1GpK6m">
            Lagen om förbud mot köp av sexuella tjänster (sexköpslagen),
            som trädde i kraft i Sverige den 1 januari 1999 och skärptes den
            1 april 2005, är en världsunik lagstiftning i den meningen att
            den synliggör maktförhållandet mellan köpare och säljare, och
            ger köparen straffansvaret. Lagen är i enlighet med FN:s konvention
            om avskaffande av all slags diskriminering mot kvinnor (Cedaw)
            som i artikel 6 slår fast: Konventionsstaterna skall vidta alla
            lämpliga åtgärder, inklusive lagstiftning, för att bekämpa alla
            former av handel med kvinnor och utnyttjande av kvinnoprostitution.
          </p>
          <p xml:id="i-Hm3QDiF5WMff5CxoEQNrPD">
            Alltsedan sexköpslagen trädde i kraft har uppföljning skett för
            att samla kunskap om prostitutionens utveckling i Sverige. Enligt
            både frivilliga organisationer och polis i Stockholm, Göteborg
            och Malmö försvann sexhandeln i princip helt från gatan direkt
            efter att sexköpslagen trätt i kraft. Gatuprostitutionen kom sedan
            tillbaka men i minskad omfattning. I Stockholm är nu cirka två
            tredjedelar av gatuprostitutionen tillbaka jämfört med situationen
            innan sexköpslagen infördes (se Kännedom om prostitution 2007
            s. 32). Enligt Stockholms prostitutionsenhet sker en tredjedel
            av prostitutionen i landet på gatan medan två tredjedelar är dold.
          </p>
          <p xml:id="i-6LUUfLM5yNycm12thz2vmr">
            Det är svårt att få en bild av den dolda inomhusprostitution
            som förekommer på bl.a. restauranger, hotell, dansställen, casinon,
            massageinstitut, lägenhetsbordeller och genom kontakter som förmedlas
            via Internet. Personer som erbjuder sexuella tjänster mot betalning
            via Internet är en relativt ny företeelse men situationen är likartad
            i andra länder, varför denna utveckling anses vara ett led i samhällets
            utveckling och inte en konsekvens av införandet av sexköpslagen
            i Sverige. Utvecklingen av Internet kan även ha inneburit lägre
            trösklar både för att sälja och köpa sexuella tjänster. Detta
            gäller särskilt ungdomar. Det förekommer att unga kvinnor säljer
            sig via webbkameror mot att köparen tankar på deras kontantkort
            till mobiltelefonen. Kontakter för prostitution tas via hemsidor,
            forum, bloggar, chattar, kontaktsidor, e-post och mobiltelefon.
          </p>
          <p xml:id="i-M52qJLu9R2w5MTGxBN2xx1">
            Prostitution är inte bara ett storstadsfenomen utan förekommer
            även på mindre orter och i olika delar av landet. Fyrtioåtta av
            landets kommuner hade kännedom om kvinnor i prostitution 1999
            när sexköpslagen trädde i kraft. År 2007 uppger 17 % av kommunerna
            att det vet att prostitution förekommer medan ytterliga re 17
            % tror att så är fallet (se Socialstyrelsens rapport Kän nedom
            om prostitution 2007). Antalet anmälda brott mot sexköpslagen
            har ökat sedan lagen trädde i kraft. År 2007 anmäldes 189 brott
            vilket är en ökning med 16 % jämfört med år 2006. Detta tyder
            på att lagen fungerar. Vänsterpartiet ser förbudet mot köp av
            sexuella tjänster som ett avgörande verktyg för att bekämpa prostitution
            utan att skuldbelägga den som befinner sig i prostitution, och
            vi är stolta över att aktivt ha medverkat till att införa lagstiftningen.
            Men vi anser även att staten måste ta ansvar för att ge stöd och
            hjälp till de kvinnor som vill lämna prostitutionen.
          </p>
          <head xml:id="i-32Ay78a9AjnfU43Xxu4fBa" type="h1">
            5 Ett nationellt resurscenter mot prostitution
          </head>
          <p xml:id="i-A9wtUPWawMacQRsR1uxmx3">
            Olika källor visar att prostitution är nära förknippat med våld.
            Enligt en norsk studie (Renland 2002) utsätts kvinnor i prostitution
            för kraftigt våld från köpare i form av våldtäkt, fysisk misshandel
            och/eller rån minst en gång i veckan. Kvinnorna har dessutom en
            hög tröskel för vad som definieras som våld, vilket leder till
            att våldet ofta är underrapporterat (Skilbrei 1998). Prostitutionsgrupperna
            i Malmö och Göteborg och Prostitutionscentrum i Stockholm uppger
            också att mäns våld mot prostituerade kvinnor är vanligt och menar
            att kvinnorna är vana vid våld i sin vardag. Kvinnor som uppsöker
            prostitutionsgrupperna vittnar om allvarliga incidenter i form
            av grova övergrepp, våldtäkt, knivhot, inlåsning etc. För den
            som vill ta sig ur prostitution innebär det en mycket svår process
            som ställer stora krav på den enskilda individen. Kvinnan måste
            bearbeta erfarenheter och trauman, byta livssituation och vänkrets
            samtidigt som hon befinner sig i gränslandet mellan två olika
            levnadsmönster. Enligt representanter för organisationen Pris
            (Prostituerades rätt i samhället) är det ett stort problem för
            kvinnan att lyckas ta sig ut på arbetsmarknaden igen. För att
            de kvinnor som vill ska kunna lämna prostitutionen måste det därför
            finnas möjlighet att få ett långsiktigt stöd. I dag är det svårt
            för prostituerade att få annat än akut hjälp i stora delar av
            landet.
          </p>
          <p xml:id="i-CNEZyeZntt2EYF7Gk8bgE2">
            Den lilla forskning som finns visar att erfarenheter av prostitution
            ofta leder till komplexa behov av stöd från myndigheter. Mot denna
            vetskap ställs flertalet exempel på myndigheters kunskapsbrist,
            förvirring och svårigheter att handskas med människors berättelser
            om att ha sålt sex. Prostitution verkar vara ett svårhanterligt
            område även för dem som i sin professionella roll är vana att
            hantera svåra och känsliga frågor. Det är inte alls ovanligt att
            kvinnor i prostitution har haft flerårig kontakt med olika myndigheter
            utan att dessa har haft vetskap om prostitutionen. Med största
            sannolikhet innebär rädslan för föraktfulla reaktioner och fördomar
            att kvinnor i kontakter med myndigheter inte självmant berättar
            om sina erfarenheter. I Stockholm, Göteborg och Malmö finns särskilda
            verksamheter för kvinnor i prostitution som vill ha stöd att förändra
            sin livssituation. I Stockholm anger man att antalet kvinnor som
            söker deras hjälp för att lämna prostitutionen ständigt ökar,
            men att resurserna för att hjälpa dem är små. På mindre orter
            finns sällan möjlighet eller underlag alls för prostitutionsgrupper
            eller liknande verksamheter. Även för de ideella organisationer
            som kommer i kontakt med kvinnor i prostitution kan det vara svårt
            att upprätthålla kompetens och beredskap att bemöta och arbeta
            med frågorna.
          </p>
          <p xml:id="i-PgLpSAiGrusg7e7Wi6NSaz">
            Samhället har dessvärre misslyckats med att stödja de personer
            som vill sluta med prostitution och staten har varken anslagit
            tillräckliga resurser eller prioriterat frågan. Vänsterpartiet
            anser därför att stöd och resurser till människor i prostitution
            bör institutionaliseras. Finansieringen av verksamheten måste
            vara varaktig. Arbetet mot prostitution i kommunerna måste kartläggas
            systematiskt och omfatta insatser av polisen, socialtjänsten,
            kvinnojourerna, skolorna, sjukvården och olika ideella organisationer.
            Det behövs ett samarbete över gränserna och specialutbildning
            av aktörer inom rättsväsendet och alla instanser som behandlar
            frågor om sexualiserat våld.
          </p>
          <head xml:id="i-5fTvm8woutFEa1sir2pmHZ" type="h2">
            5.1 NCK och Pro Sentret i Norge
          </head>
          <p xml:id="i-3VGLSVrPUrPwXrMXuvoWGw">
            Vi vill inrätta ett nationellt resurscentrum mot prostitution
            och människohandel som ska ha i uppgift att ta emot och stötta
            de människor som söker vägar ut ur prostitutionen. Detta centrum,
            som ska ha specialistkompetens på området, bör även arbeta med
            kunskapsspridning och information gentemot myndigheter och yrkesgrupper
            som i sin verksamhet möter människor i prostitution. En förebild
            för hur centret skulle kunna fungera är Nationellt centrum för
            kvinnofrid (NCK). NCK är ett nationellt kunskaps- och resurscentrum
            som arbetar med frågor om mäns våld mot kvinnor. Där finns dels
            en patientmottagning som erbjuder behandling för kvinnor som utsatts
            för fysiska, psykiska eller sexuella övergrepp, dels en nationell
            stödtelefon, Kvinnofridslinjen, dit kvinnor som utsatts för hot
            och våld kan ringa dygnet runt. I NCK:s uppdrag från regeringen
            ingår även att arbeta med metodutveckling, information, utbildning,
            kunskapssammanställning och forskning. Ett nationellt resurscentrum
            skulle även kunna samordna regionala insatser mot prostitution
            och människohandel för sexuella ändamål. I Norge finns sedan 1983
            det s.k. Pro Sentret som är en nationell resurs för rådgivning
            och stöd till kvinnor och män som befinner sig i prostitution.
            Centret ligger i Oslo men tar emot klienter från hela landet.
            På centret finns verksamheter som terapi, stöd, utbildning, hälsovård
            och en värmestuga för kvinnor. Centret bedriver även uppsökande
            verksamhet riktad mot kvinnor i såväl gatuprostitution som inomhusprostitution
            med speciellt fokus på invandrade och unga kvinnor. Centret fungerar
            också som en nationell resurs när det gäller forskning och metod­utveckling
            för socialt arbete och som kunskapsbank när det gäller prostitution
            och människohandel för sexuella ändamål. Pro Sentret finansieras
            av Norska staten och av Oslo kommun gemensamt.
          </p>
          <head xml:id="i-LDw5ziALWdHLKptiQ9QkMa" type="h2">
            5.2 Ett uppdrag för prostitutionsenheten?
          </head>
          <p xml:id="i-T8yt4JNZ6x1kEEEFsHBjCK">
            Stockholms stads socialtjänstförvaltning driver i samarbete med
            Stockholms läns landsting Spiralprojektet sedan 1978. Sedan 2004
            bildar Spiralprojektet tillsammans med Prostitutionscentrum en
            gemensam enhet. Tio personer, bl.a. åtta socialsekreterare och
            en barnmorska, arbetar på enheten. Målgruppen är främst kvinnor
            med erfarenhet av prostitution. Personalen på enheten har stor
            kunskap om missbruk, prostitution och hiv. De känner till de livsvillkor
            som de flesta av de besökande kvinnorna har, och detta bidrar
            till en öppenhet som kan vara svår att finna inom det ordinarie
            vårdutbudet. Enhetens erfarenhet är att kvinnorna ofta sökt hjälp
            inom den offentliga sektorn tidigare men inte fått det stöd de
            behövt. Orsakerna kan vara många men att vara kvinna och missbrukare
            och dessutom vara prostituerad är att stå lågt i samhällshierarkin,
            vilket märks på vårdgivarnas bemötande. De flesta av kvinnorna
            som kommer till enheten har varit utsatta för kränkningar och/eller
            övergrepp, ofta som barn. Många av kvinnorna har prostituerat
            sig för att finansiera ett missbruk eller har bytt sexuella tjänster
            mot droger. Ibland är inte prostitutionen förenad med missbruk
            utan används som ett självskadebeteende och bekräftar kvinnans
            självförakt och negativa självbild. Kvinnorna som kommer till
            enheten tillhör en svårt belastad grupp som ofta faller mellan
            stolarna. Många kvinnor reser till Stockholm från kranskommunerna
            eller andra platser i landet för att prostituera sig och kommer
            då i kontakt med prostitutionsenheten. Enligt vår mening skulle
            prostitutionsenheten i Stockholm mycket väl kunna utvecklas till
            ett nationellt resurscentrum mot prostitution och människohandel
            för sexuella ändamål. Liknande verksamheter finns även i Malmö
            och Göteborg.
          </p>
          <p xml:id="i-7R34b9d1mijjLGs7xd6nJr">
            Vänsterpartiet har avsatt pengar i budgetmotionen för 2009 för
            att inrätta ett nationellt resurscentrum. Regeringen bör därför
            återkomma med förslag på inrättande av nationellt resurscentrum
            mot prostitution och människohandel för sexuella ändamål.
          </p>
          <p xml:id="i-P7sUF6E4vZWuu3Byje5DfE">
            Detta bör riksdagen som sin mening ge regeringen till känna.
          </p>
          <head xml:id="i-4cmkKuqZRFVCBxRQjWiT9Z" type="h2">
            5.3 Regeringens föreslagna åtgärder
          </head>
          <p xml:id="i-Ub5rdkuFeuMJwTyFiMVmEv">
            Åtgärderna 26 och 27 i regeringens handlingsplan syftar till
            att stärka den regionala och nationella samverkan mellan myndigheter
            och frivilligorganisationer i arbetet mot prostitution och människohandel.
            Det är dock oklart hur mycket medel som regeringen avser att avsätta
            till dessa satsningar.
          </p>
          <p xml:id="i-VL2eA5trw7MNpRyYZXhioc">
            Regeringen avser även att ge Socialstyrelsen i uppdrag att i
            samverkan med länsstyrelserna stödja kommuner och landsting att
            utveckla missbruks- och beroendevården så att dessa bättre kan
            möta behoven hos kvinnor med erfarenhet av prostitution (åtgärd
            5). Vidare avser regeringen att ge Statens institutionsstyrelse
            i uppdrag att förstärka arbetet med vuxna missbrukare och ungdomar
            inom verksamheten som har varit, är eller riskerar att bli utsatta
            för prostitution eller människohandel för sexuella ändamål (åtgärd
            6). Dessa satsningar är, om de genomförs på ett konsekvent och
            systematiskt sätt, viktiga men inte tillräckliga. För det första
            kommer alla kvinnor som prostituerar sig inte i kontakt med missbrukarvården.
            För det andra krävs kraftiga ekonomiska satsningar och det är
            oklart hur mycket pengar regeringen avser att avsätta till ovanstående
            åtgärder.
          </p>
          <p xml:id="i-XkUv2ZsbQWv3Qw9ysoecyD">
            Vi anser att regeringens åtgärd 6 om att ge Statens institutionsstyrelse
            (SiS) i uppdrag att förstärka arbetet med vuxna missbrukare och
            ungdomar inom verksamheten bör omfatta även de enskilda och kommunalt
            drivna hemmen för vård och boende (HVB) för vuxna med missbruksproblem
            och ungdomar. I Västra Götaland driver SiS 25 % av behandlingshemmen
            för ungdomar. Regionens kommuners gemensamma Gryning AB driver
            15 %. Resten drivs av andra aktörer. Gryning AB har 6065 % flickor
            på sina behandlingshem medan SiS har en majoritet pojkar. Det
            är därför angeläget att SiS i sitt arbete involverar också andra
            aktörer som driver behandlingshem. Detta bör riksdagen som sin
            mening ge regeringen till känna.
          </p>
          <head xml:id="i-DqyqVDDJc5HbetdLrjNT36" type="h1">
            6 Utvärderingen av sexköpslagen
          </head>
          <p xml:id="i-NGaYYp4xSm6TkPCj3JK3q3">
            Prostitution är ett mycket mytomspunnet ämne. Detta vittnar såväl
            myndig­heter som frivilliga organisationer om. Det är t.ex. en
            myt att unga kvinnor i Sverige väljer att sälja sex för att få
            råd att köpa vissa saker och sedan slutar när de fått ihop pengarna.
            Försörjningsaspekten är sällan relevant i dagens Sverige, att
            jämföra med situationen på 1890-talet då hela en tredjedel av
            Stockholms kvinnor någon gång under livet prostituerade sig på
            grund av bristande möjligheter att försörja sig. Detta visar hur
            viktigt ett väl utbyggt och offentligt finansierat välfärdssystem
            med socialförsäkringar och arbetslöshetsförsäkring är, i synnerhet
            för kvinnor.
          </p>
          <p xml:id="i-QaMqNVsGCKmpVJqqXqRrqp">
            De kvinnor som av olika skäl prostituerar sig har ofta andra
            destruktiva beteenden som självskadebeteenden, ätstörningar osv.
            Prostitutionen i sig är dock inte alltid det stora problemet för
            kvinnan utan snarare ett symptom på tidigare trauman.
          </p>
          <p xml:id="i-NRirM61o3txqDd6FyYSoRB">
            I mediedebatten finns röster som högljutt försvarar kvinnors
            rätt att sälja sex och konsekvent bortser från maktaspekten mellan
            köpare och säljare. Prostitution lyfts fram som ett karriärval
            och som kvinnors rätt att bestämma över sina kroppar och sin sexualitet.
            Myten om den lyckliga horan är frekvent förekommande, även i vissa
            grupper av akademiker som med stor sannolikhet inte har några
            personliga erfarenheter av prostitution. Att de kvinnor som är
            verksamma inom prostitution själva ofta säger att de trivs med
            detta är inte konstigt eftersom det krävs mycket för att inte
            försvara sitt livsval i ett sådant läge. Kvinnor som lyckats lämna
            prostitutionen har däremot oftast en annan uppfattning. Vi menar
            att det är mycket viktigt att dessa kvinnor får komma till tals.
            Representanter för Pris vittnar t.ex. om att det är en myt att
            prostituerade blir mer misshandlade av köparna efter att sexköpslagen
            kom. Det är tvärtom så att det innan lagen trädde i kraft krävdes
            mer misshandel för att polisen skulle bry sig eftersom mannens
            sexköp inte var kriminellt i sig. Det framförs mycket ogrundad
            kritik mot sexköpslagen. Vi är därför glada över att regeringen
            i direktiven till utvärdering av sexköpslagen är tydlig med att
            köp av sexuell tjänst fortfarande ska vara kriminaliserat. Vi
            anser dock att regeringens utredare bör få ett tilläggsdirektiv
            där det framgår att personer som har erfarenhet av prostitution
            själva ska få komma till tals i utvärderingen. Även om det är
            svårt för myndigheterna att komma i kontakt med prostituerade
            och urvalet därför kan bli skevt (se t.ex. Socialstyrelsens rapport
            Kännedom om prostitution 2007) är det viktigt att lyssna på de
            kvinnor och i förekommande fall män som har personlig erfarenhet
            av att prostituera sig. Detta måste ske på de berörda personernas
            egna villkor. Socialstyrelsen har t.ex. i sin rapport kommunicerat
            med några intervjupersoner via e-post. En risk är att det främst
            är kvinnor som försvarar rätten att sälja sex och som är för en
            avkriminalisering av sexköp som vill ställa upp och låta sig intervjuas.
            Därför bör utredaren lägga särskild vikt vid att få kontakt med
            kvinnor som kan ge en mer nyanserad bild av verkligheten för prostituerade.
            Vänsterpartiet anser att regeringen bör återkomma med ett tilläggsdirektiv
            till utvärderingen av förbudet mot köp av sexuell tjänst som innebär
            att personer som har erfarenhet av prostitution själva ska få
            komma till tals i utvärderingen. Detta bör riksdagen som sin mening
            ge regeringen till känna.
          </p>
          <p xml:id="i-UAfB34fnp7mi6XzsAjnkHa">
            FN:s kommitté för avskaffandet av diskriminering av kvinnor välkomnar
            i sin rapport från 2008 regeringens översyn av sexköpslagen men
            beklagar samtidigt att det saknas information om förekomsten av
            prostitution i Sverige, bl.a. om s.k. dold prostitution. Sverige
            uppmanas därför att lämna fullständig information om utnyttjandet
            av kvinnor och om prostitution, även den dolda prostitutionen.
            Kommittén vill även se en utvärdering av de politiska åtgärderna
            mot prostitution, bl.a. när det gäller politikens inverkan på
            prostituerade kvinnor och på efterfrågan på sexuella tjänster.
            Vi förutsätter att regeringen beaktar kommitténs synpunkter i
            utredningen.
          </p>
          <head xml:id="i-qZzcXJhJhp6KhK8QRerXB" type="h1">
            7 Att minska efterfrågan på sexuella tjänster
          </head>
          <p xml:id="i-KjeSPej8JA5RZuQsSVuVUs">
            Vanligtvis fokuseras samhällsdebatten på de prostituerade kvinnorna
            i stället för på de sexköpande männen. Men för att komma till
            rätta med problemet kan prostitutionen inte behandlas som en kvinnofråga.
            Det är mäns efterfrågan på sexuella tjänster som gör prostitutionen
            möjlig. Av den senaste stora undersökningen av sexualvanor framgår
            att 1314 % av de svenska männen uppger att de köpt sex (se Folkhälsoinstitutets
            rapport Sex i Sverige 1996). Flertalet av de män som köper sexuella
            tjänster är gifta eller sammanboende och har barn. Männen kommer
            från alla samhällsklasser och yrkeskategorier. Enligt en studentuppsats
            från Malmö högskola 2006 (Perverterad demon eller vanlig kille)
            kan därför inte de män som köper sex betraktas som perverterade
            avvikare. Deras handlingar bör i stället förstås utifrån att bakomliggande
            samhällsstrukturer möjliggör köp av sexuella tjänster. Könshandeln
            är ett socialt fenomen som kan sättas i relation till en maktobalans
            mellan könen. Att en man köper sexuella tjänster säger något om
            hans syn på kvinnor och på jämställdhet. Män är prostitutionsmarknadens
            motor. Så länge det finns en efterfrågan kommer det att finnas
            prostitution. Arbetet för att minska prostitutionen måste därför
            även vara inriktat på att minska mäns efterfrågan på sexuella
            tjänster. Sexindustrin producerar myten att manlig sexualitet
            måste tillfredsställas genom tillgång till kvinnor och barn som
            är till salu. Detta skapar en grupp av kvinnor som det är legitimt
            för män att våldta och exploatera sexuellt (se rapport från Coalition
            Against Trafficking in Women The links between prostitution and
            sex trafficking: A briefing handbook). Undersökningar visar även
            att etnicitet är en faktor som spelar roll vid mäns efterfrågan
            på sexuella tjänster (se Socialstyrelsens rapport Kännedom om
            prostitution 2007). Det förekommer att män som köper sex av kvinnor
            med ett annat etniskt ursprung än svenskt anser att det är mindre
            allvarligt än att köpa sex av en etniskt svensk kvinna. Män som
            åker utomlands för att köpa sexuella tjänster har ofta uppfattningen
            att de gör kvinnan en tjänst. Denna rasism är ett bra exempel
            på hur föreställningar om kön, makt och etnicitet påverkar mäns
            vilja att betala för kvinnors kroppar.
          </p>
          <p xml:id="i-MYDjn47ACPyosD4qgBpfk">
            Regeringen föreslår i sin handlingsplan att Socialstyrelsen ska
            få i uppdrag att utvärdera och utveckla de s.k. Kastverksamheterna
            som bedriver attitydändrande arbete med sexköpare (åtgärd 8).
            Syftet med regeringens uppdrag är att sprida resultatet av utvärderingen.
            Vi menar att det redan är klarlagt att Kastverksamheterna är välfungerande
            och att det är dags att gå vidare och ta fram konkreta förslag
            på hur mäns och pojkars attityder till köp av sexuella tjänster
            kan förändras. Regeringens åtgärder 11 och 12 syftar till att
            öka ungdomars medvetenhet om riskerna för sexuell exploatering.
            Regeringen avser även att stödja frivilligorganisationernas arbete
            för att motverka efterfrågan av prostitution och öka kunskapen
            om människohandel för sexuella ändamål (åtgärd 17). Vi anser att
            denna åtgärd är för vagt preciserad. Regeringen anger t.ex. inte
            vilka organisationer som avses. Vi anser även att ett eventuellt
            attitydförändrande upplysningsarbete bör bedrivas i samarbete
            mellan myndigheter och frivilliga organisationer. Handlingsplanen
            saknar dessvärre konkreta åtgärder som inriktar sig på att förändra
            attityderna till sexköp hos dagens unga män och pojkar, trots
            att många av dessa kommer att bli framtidens sexköpare, vilket
            är beklagligt.
          </p>
          <p xml:id="i-6QFTNtsRpTVYaqpPmeTgeD">
            Vårt förslag är att regeringen ger i uppdrag till utvalda myndigheter
            och organisationer, förslagsvis Brottsoffermyndigheten, Ecpat,
            RFSU, RFSL, Prostitutionscentrum i Stockholm, Kastverksamheter
            och Män för jämställdhet, att utarbeta förslag på hur mäns efterfrågan
            på sexuella tjänster kan minskas. Förslaget bör även behandla
            hur unga mäns och pojkars attityder till köp av sexuella tjänster
            kan påverkas.
          </p>
          <p xml:id="i-DJv52Fy57LTVsPQ38gJBKp">
            Regeringen bör därför ge utvalda myndigheter och organisationer
            i uppdrag att ta fram förslag som syftar till att minska mäns
            efterfrågan på sexuella tjänster. Detta bör riksdagen som sin
            mening ge regeringen till känna.
          </p>
          <head xml:id="i-D6p1kqdVidyMUP97kLs1m3" type="h2">
            7.1 Prostitution på statliga casinon
          </head>
          <p xml:id="i-Bd8AU16CmZaEVJwXo795bK">
            Casino Cosmopol ägs av AB Svenska Spel som 1999 fick regeringens
            uppdrag att etablera fyra internationella casinon i Sverige. Casino
            Cosmopol finns i Stockholm, Göteborg, Malmö och Sundsvall. Enligt
            prostitutionsgrupperna förekommer könshandel på statens casinon,
            även om ledningen inte gärna vill kännas vid problemet. Alla gäster
            som besöker casinot måste uppvisa legitimation samt registreras
            och fotograferas. Dessa rutiner gör att ett åtgärdsprogram inriktat
            på att minska mäns efterfrågan på sexuella tjänster kan förväntas
            få en god effekt. Regeringen bör därför ta fram ett åtgärdsprogram
            mot prostitution på våra statliga casinon. Detta bör riksdagen
            som sin mening ge regeringen till känna.
          </p>
          <head xml:id="i-8fBp5P99uhBduAzjn5bKGP" type="h1">
            8 Skolans sex- och samlevnadsundervisning
          </head>
          <p xml:id="i-5bnuJqjg74p3JGc7zddsDj">
            Det finns ett samband mellan pornografi och efterfrågan på sexuella
            tjänster. I pornografin framställs ofta kvinnor som prostituerade
            och som objekt för att tillfredsställa mäns sexuella behov. Pornografi
            på nätet och en sexistisk populärkultur har samtidigt fått funktionen
            som sexualupplysning åt unga människor.
          </p>
          <p xml:id="i-71EeduH2yZNUrBm2cXWuMz">
            Barn och ungdomar utvecklar sin sexualitet i samspel med varandra,
            föräldrar, lärare och andra vuxna, samt under påverkan av massmedier.
            I dag är kunskapen liten om hur porrkonsumtion påverkar barn och
            unga som inte har färdiga mentala strukturer till hjälp för att
            tolka och placera porren i sitt sammanhang. Konsekvenser av den
            medialiserade sexualiteten är bl.a. förändrade attityder till
            sexualitet, ändrade sexualvanor och en märkbar ökning av konsumtion
            av pornografi bland ungdomar. 70 % av unga män och 50 % av unga
            kvinnor har tagit del av pornografi i medierna. Det finns även
            ett samband mellan pornografikonsumtion och att ha prövat vissa
            sexuella handlingar.
          </p>
          <p xml:id="i-Kd27qCM8d7T1FKuz8p259z">
            Sex- och samlevnadsundervisningen i skolan är därför mycket viktig
            men dessvärre ofta bristfällig. Kvaliteten på och omfattningen
            av undervisningen är mycket skiftande mellan olika skolor. Skolverkets
            nationella kvalitetsgranskning (1999) visade att skolornas egna
            krav på undervisningen var mycket låga och att målsättningar liksom
            målformuleringar var otydliga. Den undervisning som förekom var
            dåligt samordnad och bristfälligt dokumenterad. I endast 10 av
            80 skolor beskrevs sex- och samlevnadsundervisningen som bra.
            Skolverket har i uppdrag att fortsättningsvis inspektera varje
            kommun och skola vart sjätte år. Därför är det positivt att regeringen
            i sin handlingsplan mot prostitution och människohandel för sexuella
            ändamål (skr. 2007/08:167 åtgärd 13) har gett Myndigheten för
            skolutveckling i uppdrag att erbjuda personal i grund- och gymnasieskolan
            fortbildning i sex- och samlevnadsundervisning.
          </p>
          <p xml:id="i-2ooUf5kdAy22F1dhndMUod">
            Vänsterpartiet anser dock att frågor om sexualitet och samlevnad
            bör ingå som ett viktigt kunskapsmål i läroplanerna för grund-
            och gymnasieskolan. Detta kunskapsmål bör integreras i ämnen som
            t.ex. samhällskunskap, psykologi, historia, svenska och religion.
            Lärare måste ha relevant utbildning för att kunna diskutera frågor
            kring lust, trygghet, preventivmedel, graviditet, sexuell läggning
            och könsidentitet likväl som pornografi, trakasserier och övergrepp.
            Det är också av yttersta vikt att lyfta fram HBT-perspektivet
            i sex- och samlevnadsundervisningen. Även andra yrkeskategorier
            än lärare som arbetar med ungdomar, exempelvis fritidspedagoger
            och ungdomsmottagningspersonal, behöver utbildas. Utbildningen
            måste innehålla såväl feministisk teori som gruppsamtalsmetodik.
            Vänsterpartiet vill vidareutveckla lärarutbildningen med avseende
            på kunskaper om sex och samlevnad. Vi föreslår därför att Högskoleverket
            ges i uppdrag att utvärdera och vidareutveckla lärarutbildningen
            med avseende på kunskaper om sex och samlevnad. Detta bör riksdagen
            som sin mening ge regeringen till känna.
          </p>
          <p xml:id="i-Y237RzVtoDuv4moPZLMNWV">
            Skolverket fick 2005 ett regeringsuppdrag att genomföra en översyn
            av grund- och gymnasieskolans kursplaner med avseende på sex och
            samlevnad. Under 2006 redovisade Skolverket uppdraget och gav
            förslag till nya och förtydligade mål i kursplanerna för biologi,
            idrott och hälsa m.fl. ämnen. Regeringen har emellertid lämnat
            förslaget utan åtgärd. Regeringen bör därför genomföra de av Skolverket
            föreslagna ändringarna avseende sex och samlevnad i grund- och
            gymnasieskolans kursplaner. Detta bör riksdagen som sin mening
            ge regeringen till känna.
          </p>
          <head xml:id="i-Et5GPvqWJsAN2g3SR8DwcH" type="h1">
            9 Sexslavhandeln
          </head>
          <p xml:id="i-XU5mvyjENoWeYELP42yFwS">
            I den politiska debatten har trafficking definierats som tvångsprostitution
            och därigenom har man skapat en skillnad mellan påtvingad och
            frivillig prostitution. Enligt vår mening är dock inte prostitution
            och trafficking för sexuella ändamål separata problem utan två
            sidor av samma mynt. För den man som efterfrågar och köper sexuella
            tjänster spelar det ingen roll om kvinnan är ett offer för människohandel
            för sexuella ändamål eller om hon frivilligt valt att prostituera
            sig. Därför är det glädjande att regeringen i sin handlingsplan
            beaktar sambandet mellan prostitution och människohandel.
          </p>
          <p xml:id="i-MtRqepo7osvMpxRBZTarD">
            Kvinnor världen över drivs in i sexindustrin till följd av ojämställdhet
            mellan könen, fattigdom, rasism, missbruk och tidigare sexuella
            övergrepp. Sverige är inget undantag även om kvinnor generellt
            lever under bättre förhållanden här än i andra delar av världen.
            Men det är mäns efterfrågan på sexuella tjänster som främjar och
            upprätthåller både prostitution och sexslavhandel. Gränsen mellan
            människohandel för sexuella ändamål och prostitution är flytande
            och kopplingarna mellan prostitution, sexslavhandel och pornografi
            är starka. Att över huvud taget diskutera prostitution i termer
            av frivillighet som om det vore vilket yrke som helst är att bortse
            ifrån att kvinnor inom sexindustrins alla områden exploateras
            och utsätts för våld. Hallickar och människosmugglare använder
            sig ofta av samma strategier för att få kvinnan att sälja sin
            kropp. Det handlar om att vinna hennes förtroende och göra henne
            beroende för att till sist ta total kontroll över henne (se rapport
            från CATW The links between prostitution and sex trafficking:
            A briefing handbook). Detta är samma mönster som finns i relationer
            där män utövar våld mot närstående kvinnor. Synen på prostitution
            är i själva verket avgörande för valet av strategier för att bekämpa
            sexslavhandeln.
          </p>
          <p xml:id="i-GSAuUtGNXEGDY7YwRVSP7C">
            I den globala handeln med människor för sexuella ändamål fråntas
            kvinnor och barn sina mänskliga rättigheter. Generellt finns ingen
            tillförlitlig statistik över hur många som drabbas eftersom det
            är en dold och olaglig verksamhet, men man räknar med ett högt
            mörkertal och misstänker dramatiska ökningar under de senaste
            åren. Enligt Brå kan ingen med säkerhet säga hur omfattande människohandeln
            är världen över. Det förekommer en mängd olika uppskattningar
            från olika organisationer. US State Department uppskattar att
            mellan 600 000 och 800 000 människor årligen smugglas över gränser.
            Av dessa är ca 80 % kvinnor och flickor. Enligt Unicef blir 1,2
            miljoner barn årligen offer för människohandel för sexuella ändamål.
            Till Västeuropa kommer runt 500 000 kvinnor och barn om året (International
            Organization for Migration). I Europa har handeln med kvinnor
            och barn från Ryssland, Ukraina, Central- och Sydösteuropa ökat.
            Ett stort antal kvinnor och barn från Sydostasien, Västafrika
            och Latinamerika säljs också till Europa. Den globala sexslavhandeln
            är lukrativ eftersom kvinnors och barns kroppar kan säljas om
            och om igen. Enligt Europol tjänar de kriminella grupperna upp
            emot nio miljarder dollar per år på handeln med kvinnor och barn
            för sexuella ändamål. Enligt CATW har länder med legaliserad eller
            reglerad prostitution det högsta antalet insmugglade utländska
            kvinnor som prostituerade. Detta är ett tungt vägande argument
            för sexköpslagen.
          </p>
          <p xml:id="i-Ck65SVHUAgEzorPVetnN4F">
            Enligt Rikspolisstyrelsens rapport om människohandel från 2006
            är det svårt att uppskatta hur många kvinnor och barn som årligen
            blir utsatta för sexslavhandel. Under 2006 bedrevs ett trettiotal
            förundersökningar vid polismyndigheterna runt om i landet. Sverige
            fungerar både som marknad och transitland för sexhandeln, bl.a.
            över gränserna till grannländerna. Till exempel transporteras
            busslaster med kvinnor från Ryssland och Östersjöregionen över
            gränsen i norra Sverige för vidare transport till Norge. Det kommer
            också utländska ensamkommande barn till Sverige som löper hög
            risk att exploateras och/eller försvinna. Förutom asylsökande
            barn är det bl.a. barn med falska identitetshandlingar. Det är
            en alltmer vanlig företeelse att barn smugglas in med look-alike
            pass, dvs. barn som förs in i landet på ett annat barns pass (SOU
            2004:71). Detta bekräftas av bl.a. Ecpat, rikskriminalpolisen
            och traffickinggruppen vid polisen i Västra Götaland.
          </p>
          <p xml:id="i-6EfUQREd5nLtR7476z82No">
            Sexköpslagen verkar dock i viss mån ha en preventiv effekt på
            sexslavhandeln i Sverige. Efter att bl.a. ha studerat den telefonavlyssning
            som görs i samband med tillslag mot misstänkta bordeller har rikskriminalpolisen
            konstaterat att tillströmningen av sexköpare ofta inte är så stor
            som hallickarna önskar. Det är därför enligt Rikspolisstyrelsen
            uppenbart att sexköpslagen fortfarande fungerar som en barriär
            för människohandlare och hallickar att etablera sig i Sverige.
          </p>
          <p xml:id="i-NABqAfk6eTZ9xEJsYwn8p9">
            Polisen är en central aktör i arbetet med att bekämpa människohandeln
            för sexuella ändamål. Men polisen saknar tid och resurser. Därför
            behövs det ett polissamarbete över gränserna och fler specialutbildade
            poliser i Sverige. Det är samtidigt av vikt att samtliga aktörer
            inom rättsväsendet, liksom alla instanser som behandlar frågor
            om sexualiserat våld, får kunskap om hur man hanterar frågor som
            rör prostitution och människohandel för sexuella ändamål. Således
            behövs utbildning av åklagare, jurister och domare i gällande
            lagstiftning samt kunskap kring sexualiserat våld och prostitution
            specifikt. Vänsterpartiet välkomnar därför regeringens avsikt
            att förstärka kompetensen kring dessa frågor inom rättsväsendet
            (skr. 2007/08:167 åtgärd 18 och 20). Av regeringens handlingsplan
            framgår dock inte när det ska ske och hur mycket pengar satsningarna
            innebär. Vi anser även till skillnad från regeringen att domare
            bör ha obligatorisk kunskap om frågor som rör sexualiserat våld
            och människohandel för sexuella ändamål. Vi avsätter därför 5
            miljoner kronor för särskild utbildning av domare i vår budgetmotion
            2009. För att förhindra att kvinnor och barn rekryteras för sexuell
            exploatering måste även det bistånd som Sverige bidrar med till
            andra länder lägga fokus på att förhindra rekrytering för sexuell
            exploatering.
          </p>
          <head xml:id="i-RY9iKYfUVV6c5u9yKXTjCg" type="h2">
            9.1 Samordnare mot människohandel
          </head>
          <p xml:id="i-4y1QACeTJNaaQsQu9nM5P7">
            Sedan årsskiftet saknar Regeringskansliet en samordningstjänst
            mot människohandel. En interdepartemental arbetsgrupp har föreslagit
            att en tjänst för samordning av frågor som rör människohandel
            bör inrättas på Justitiedepartementet (Ds 2008:7). Regeringen
            väljer dock att inte föreslå en sådan samordningstjänst i sin
            handlingsplan (skr. 2007/08:167). Vi anser att detta är problematiskt
            eftersom både värdefull kompetens och ett effektivt arbete mot
            människohandel riskeras genom regeringens brist på agerande. Regeringen
            bör därför snarast inrätta en samordningstjänst för frågor som
            rör människohandel i Regeringskansliet. Detta bör riksdagen ge
            regeringen till känna.
          </p>
          <head xml:id="i-DP52RsStKUxUUGWGLptP8u" type="h2">
            9.2 Myndigheters samverkan
          </head>
          <p xml:id="i-XGJkSMrK3kaNBxPZHb8F8y">
            En rad myndigheter är involverade i omhändertagandet av offer
            för människohandel för sexuella ändamål. Det handlar om polisen,
            Åklagarmyndigheten, Migrationsverket, socialtjänsten m.fl. Samverkan
            mellan myndigheterna sker både på regional och på nationell nivå.
            Inom det s.k. Equalprojektet har myndigheter, kulturinstitutioner,
            enskilda organisationer och kyrkliga samfund arbetat med att utveckla
            en samverkansplan mot människohandel för sexuella ändamål. Målet
            med samverkan är att inom Stockholms, Skånes och Västra Götalands
            län effektivisera lagföringen av förövare, förbättra stödet till
            offren samt möjliggöra ett värdigt och organiserat återvändande
            till ursprungsland eller tredjeland (se Samverkansplan 2007).
            Regeringen presenterar i handlingsplanen åtgärder som syftar till
            att stärka regional och nationell samverkan mellan myndigheter
            och frivilligorganisationer i arbetet mot prostitution och människohandel
            (åtgärd 26 och 27). Regeringen avser dels att ge länsstyrelserna
            i uppdrag att ta initiativ till att samordna insatser inom ramen
            för sitt ansvarsområde, dels att ge länsstyrelsen i Stockolm i
            uppdrag att fördela medel och samordna arbetet för en utvecklad
            samverkan på nationell nivå. Detta är lovvärt. Dock anser vi att
            det finns ett behov av en myndighet som har ett övergripande ansvar
            för frågan om människohandel för sexuella ändamål. Det är mycket
            svårt för små kommuner att behålla och utveckla kompetensen kring
            dessa frågor. Det är viktigt att såväl enskilda handläggare som
            utsatta kvinnor vet vart de ska vända sig för att få stöd och
            rådgivning. Ett nationellt resurscenter (se ovan) skulle både
            kunna kartlägga befintlig kompetens samt utveckla och sprida ny
            kunskap om prostitution och människohandel för sexuella ändamål.
          </p>
          <head xml:id="i-CmGkqBs7t5Wn7SMCjKB8kt" type="h1">
            10 Sveriges ansvar för utsatta kvinnor och barn
          </head>
          <p xml:id="i-DSwCy7Eu3FNiKN7fbAYzjB">
            Regeringen avser enligt handlingsplanens åtgärd 7 ( skr. 2007/08:167
            s. 15) att vidta åtgärder för att utveckla samarbete mellan svenska
            organisationer, myndigheter och ursprungsländerna för att öka
            möjligheterna för personer som varit utsatta för prostitution
            och människohandel för sexuella ändamål att återvända till sina
            hemländer. Regeringen konstaterar i sin skrivelse att det i många
            av ursprungsländerna för människohandel saknas en beredskap för
            att ge stöd och skydd till personer som varit utsatta för prostitution
            och människohandel för sexuella ändamål och att det finns ett
            behov av att utveckla stödjande verksamhet, skyddade boenden,
            möjlighet till behandling och försörjningsmöjligheter i dessa
            länder. Några konkreta förslag på hur detta ska ske och hur Sverige
            ska kunna medverka till detta ges dock inte. Här hänvisas i stället
            till förbättring av kapaciteten, utveckling av informationsutbyte
            och att utveckla ändamålsenliga mottagandeverksamheter för utsatta
            barn. Självfallet behövs i de fall där en person vill återvända
            till sitt hemland, rutiner för hur detta ska ske på ett sätt som
            gör återvändandet tryggt. Problemet med regeringens förslag är
            att analysen av de problem som en utsatt kvinna riskerar att möta
            i hemlandet om hon tvingas återvända helt saknas. Att återvända
            till sitt hemland kan i många fall vara helt otänkbart. Dels kan
            kvinnan bli socialt stigmatiserad av sin familj, dels kan hon
            och hennes anhöriga faktiskt utsättas för regelrätta hot av det
            nätverk av kriminella personer som var med och transporterade
            henne till Sverige. Dessutom saknar många av de aktuella länderna
            i praktiken möjligheter att bygga upp de nödvändiga verksamheter,
            t.ex. skyddade boenden, som krävs för att kvinnorna ska kunna
            känna sig trygga i sitt hemland. Att regeringen undviker att ta
            ett helhetsgrepp på frågan om möjligheten att återvända till sitt
            hemland efter att ha blivit utsatt för människohandel i Sverige
            tolkar vi i ljuset av regeringens i övrigt alltmer invandrarfientliga
            politik.
          </p>
          <p xml:id="i-RSQHTtbBXn74SJCLkVDUBJ">
            Kvinnor som transporteras till Sverige för sexuell exploatering
            är mycket utsatta. Även om kvinnorna i en del fall vet om att
            de kommer till Sverige för att prostituera sig har de sällan vetskap
            om under vilka hemska förhållanden detta kommer att ske. Andra
            kvinnor luras helt enkelt hit under förespeglingar att de ska
            jobba t.ex. på en restaurang. Gemensamt för alla kvinnor är att
            det stora flertalet av dem fråntas sina pass och därigenom är
            helt utlämnade till de män som utnyttjar dem. Således har Sverige
            ett stort ansvar för de kvinnor och barn som har transporterats
            hit för prostitution. Sverige har, utöver ett nordiskt pågående
            samarbete, undertecknat och ratificerat både FN-kon­ven­tionen
            mot gränsöverskridande organiserad brottslighet och dess tilläggsprotokoll,
            det s.k. Palermoprotokollet, om förebyggande, bekämpande och bestraffande
            av handel med människor, särskilt kvinnor och barn. Syftet med
            protokollet är att, med särskild hänsyn till kvinnor och barn,
            skydda och stödja offren för sexhandeln med full respekt för deras
            mänskliga rättigheter samt att främja samarbete mellan konventionsstaterna
            för att uppnå dessa syften. Om Sverige ska uppfylla åtagandet
            skydda och stödja offren för handeln med full respekt för deras
            mänskliga rättigheter krävs det att vi agerar kraftfullt. Dessvärre
            tar regeringen inte detta ansvar i dag. Om regeringen genomför
            den föreslagna åtgärden om ett tryggare återvändande för personer
            som varit utsatta för människohandel brister detta ansvar ännu
            mer.
          </p>
          <p xml:id="i-JHnpbRTLg8SWJZb9yJpmmG">
            Det norska Arbeids- och inkluderingsdepartementet har gett en
            instruktion till Utlendingsdirektoratet (Norges motsvarighet till
            Migrationsverket) om att offer som har vittnat i en rättegång
            om människohandel som huvudregel ska få permanent uppehålls- och
            arbetstillstånd i Norge. Enligt 5 kap. 15 § utlänningslagen är
            det möjligt att bevilja tidsbegränsade uppehållstillstånd för
            offer för människohandel om de vittnar eller på annat sätt deltar
            i förundersökning eller huvudförhandling i brottmål. Genom proposition
            2006/07:53, Genomförande av EG-direktivet om offer för människohandel,
            ändrades utlännings­lagen. Lagändringen innebär att de personer
            som medverkar vid förundersökning eller huvudförhandling i brottmål
            får ett tidsbegränsat uppehållstillstånd med en giltighetstid
            om sex månader. Ett särskilt tidsbegränsat uppehållstillstånd
            om 30 dagar kan utfärdas för att ge personen i fråga betänketid
            för att återhämta sig och för att kunna ta ställning till om hon
            eller han vill samarbeta med de brottsutredande myndigheterna.
            Regeringen understryker i propositionen vikten av att tidsbegränsade
            uppehållstillstånd ska vara förenade med vissa tydliga villkor
            för att säkerställa att de inte leder till missbruk.
          </p>
          <p xml:id="i-KTA3gCp6Ghz2qTNWngtGYo">
            Vänsterpartiets mening är att lagändringen är cynisk och visar
            på såväl en bristande respekt för människovärdet som en bristande
            insikt vad avser könsrelaterad förföljelse. Konsekvensen blir
            att svenska myndigheter avvisar offren för sexuell exploatering
            från landet när de fått ut den information de anser sig behöva.
            Detta leder till en utpressningssituation och riskerar att bli
            ytterligare ett övergrepp mot drabbade personer. Offer för människohandel
            i Sve­rige ska inte bara få hjälp så länge de ställer upp och
            vittnar. Vänsterpartiet anser att de metoder och den lagstiftning
            som tas fram i kampen mot människohandel måste utformas så att
            offrens behov av skydd och stöd tillvaratas. Den som utsatts för
            människohandel för sexuella ändamål ska beviljas flyktingstatus
            och uppehållstillstånd med stöd av Genèvekonventionen. Detta faller
            väl inom ramen för den utvidgade tillämpningen av flyktingkonventionen
            som inrymmer skydd för könsrelaterad förföljelse. Det är tveklöst
            så att offer för människohandel, och då inte enbart de personer
            som uppfyller kriterierna för att kunna bidra till lagföring av
            förövarna, kan hysa välgrundad fruktan för förföljelse på en konventionsgrund.
          </p>
          <p xml:id="i-AJH8auz9Rp1GzfB3s7aZXh">
            Vänsterpartiet menar att tidsbegränsat uppehållstillstånd inte
            är tillräckligt. Detta skapar en utpressningssituation som riskerar
            att förstärka exploateringen av kvinnan.
          </p>
          <p xml:id="i-Bm5vDrp4oVosUciBB5KCFA">
            Den som utsatts för människohandel för sexuella ändamål och som
            därav hyser en välgrundad fruktan för förföljelse bör beredas
            skydd och beviljas permanent uppehållstillstånd med stöd av Genèvekonventionen.
            Detta bör riksdagen som sin mening ge regeringen till känna.
          </p>
          <p xml:id="i-UT8PKWsKW2HgfQsKTW3wrc">
            För personer som utsatts för människohandel för sexuella ändamål
            och vittnar i rättegång men sedan väljer att återvända till sitt
            ursprungsland är det viktigt att fortsatt information och bistånd
            säkerställs. Det finns fall där traffickingoffer varken fått information
            om skadestånd eller domar översatta till sitt modersmål. Därför
            är det lovvärt att regeringen i åtgärd 24 i handlingsplanen avser
            att ge Brottsoffermyndigheten i uppdrag att genomföra en studie
            av handläggningen av utbetalning av brottsskadeersättning till
            personer i andra länder som utsatts för människohandel i Sverige.
            Vår förhoppning är att syftet med studien är att säkerställa att
            information om brottmål samt brottsskadeersättning till offer
            för människohandel för sexuella ändamål kommer dessa personer
            till godo.
          </p>
          <head xml:id="i-PqRcV3qVJrVcmQhhRoxCUC" type="h2">
            10.1 Stöd till offer för prostitution och sexslavhandel
          </head>
          <p xml:id="i-LGSrV8hDDq6yUKxqtyHzZa">
            Regeringen avser att ge Socialstyrelsen i uppdrag att utvärdera
            och utveckla prostitutionsgruppernas arbete med personer som befinner
            sig i prostitution och människohandel för sexuella ändamål (skr.
            2007/08:167 åtgärd 9). Syftet med uppdraget är att sprida resultatet
            av utvärderingen. Enligt vår mening bör uppdraget formuleras bredare
            och innefatta inte bara prostitutionsgrupperna, utan även polisens
            och frivilliga organisationers arbete med att stödja och hjälpa
            offer för prostitution och människohandel. Prostitutionsgrupper
            finns i Stockholm, Malmö och Göteborg. Det betyder att prostituerade
            i andra delar av landet har att vända sig till den ordinarie verksamheten
            inom socialtjänsten för att få stöd och hjälp. Således bör även
            denna verksamhet inkluderas i uppdraget. Vidare bör syftet med
            uppdraget vara att förbättra stödet till de utsatta. Enligt vår
            mening bör hela den kedja av verksamheter som har till uppgift
            att stödja offer för prostitution och människohandel för sexuella
            ändamål ses över. Tillgång till hälsovård, rådgivning, stödsamtal,
            skyddat boende för kvinnor i prostitution m.m. bör ses över. Syftet
            bör vara att komma med förslag till förbättringar.
          </p>
          <p xml:id="i-XujWDTkNy1fcN9UZfR4719">
            Regeringen bör därför ge Socialstyrelsen i uppdrag att utvärdera
            de verksamheter som lämnar stöd och hjälp till prostituerade och
            offer för människohandel för sexuella ändamål i syfte att komma
            med förslag till förbättringar. Detta bör riksdagen som sin mening
            ge regeringen till känna.
          </p>
          <p xml:id="i-Hqu7AoBdAgJGMq4rX4yCde">
            Inom ramen för ovanstående utvärdering bör en brukarundersökning
            av det existerande stödet till människor som befinner sig i prostitution
            och människohandel för sexuella ändamål genomföras. Detta bör
            riksdagen som sin mening ge regeringen till känna.
          </p>
          <head xml:id="i-VV3YDChSUZaFm62pXEGcWX" type="h1">
            11 Internationellt ansvar för utsatta kvinnor och barn
          </head>
          <p xml:id="i-3ZJrHWTYeSR5YPeL4rS4BT">
            I tilläggsprotokollet till FN-konventionen mot gränsöverskridande
            organiserad brottslighet, Palermoprotokollet, definieras människohandel
            för prostitutionsändamål som en grundläggande form av sexuell
            exploatering. I dokumentet påtalas att insatser mot prostitution
            bör omfatta hela handelskedjan av rekryterare, transportörer,
            exploatörer och köpare. Samtliga medlemsländer i EU har undertecknat
            konventionen och protokollet. EU-kommissionen lade år 2002 fram
            ett rambeslut om åtgärder för att bekämpa människohandeln både
            arbetskraftsexploatering och sexuell exploatering.
          </p>
          <p xml:id="i-A7kZJvFGtP8dpUYp9FVzpK">
            Rättsläget och den politiska utvecklingen beträffande prostitution
            ser dock mycket olika ut i de olika EU-länderna. Ett av skälen
            är att synen på prostitution skiljer sig väsentligt åt mellan
            de olika länderna. Det har lett till att flertalet EU-länder faktiskt
            arbetar i motsatt riktning mot vad som avses i undertecknade konventioner
            och protokoll.
          </p>
          <head xml:id="i-VBk8VyVBe26RSU4d8D3KXx" type="h2">
            11.1 Synen på prostitution i EU-länderna
          </head>
          <p xml:id="i-4xMuXvGzcv5yfH5DuQyazT">
            I Holland, som i oktober 2000 upphävde bordellförbudet från 1912,
            gäller samma arbetsrättsliga lagstiftning för bordellverksamhet
            som för allmän affärsverksamhet. Prostitution är likställd med
            annan yrkesutövning och de prostituerade ska ha arbetstillstånd
            och betala skatt. Särskilda regler finns för prostituerades arbetslöshetsersättning.
            Annonsering av prostitutionsarbete får förkomma på arbetsförmedlingarna.
            I Österrike har egenföretagare, inklusive prostituerade, tillträde
            till socialförsäkringssystemet. I Grekland är prostitution lagligt
            men reglerat. Prostitution på t.ex. bordeller får inte förekomma
            närmare än 200 meter från skolor, kyrkor och daghem.
          </p>
          <head xml:id="i-3xSCXbEzBZYtoETHGoFut6" type="h3">
            11.1.1 Legaliseringen i Tyskland misslyckad
          </head>
          <p xml:id="i-16CoCFVzoKWdxFsxdHUiSr">
            I Tyskland, där prostitution är legalt, är det sedan år 2002
            möjligt för dem som driver bordellverksamhet eller är anställda
            på en bordell, att ansluta sig till socialförsäkringssystemet
            och få sjukersättning, arbetslöshetsersättning och pension. Utländska
            kvinnor omfattas dock inte av lagen. Tanken var att legaliseringen
            skulle leda till en minskad diskriminering av prostituerade. En
            utredning som den tyska regeringen gjort visar dock att legaliseringen
            inte har medfört några förbättringar vad gäller de prostituerades
            sociala skydd och arbetsförhållanden. Det är bara ca 1 % av alla
            prostituerade kvinnor som har anslutit sig till a-kassan. Det
            har heller inte blivit enklare för de kvinnor som önskar att ta
            sig ur prostitutionen, och brottsligheten kring verksamheten har
            inte minskat. Detta är ytterligare argument för att exportera
            den svenska lagstiftningen som kriminaliserar köparen men inte
            säljaren till andra länder.
          </p>
          <head xml:id="i-RCwoUQXsP5WpzYUx9QPPSJ" type="h3">
            11.1.2 Export av den svenska lagstiftningen
          </head>
          <p xml:id="i-MoK1VRUDGX2iYEZTxq9wcQ">
            Sverige har en radikalt annorlunda syn på prostitution genom
            vår världsunika lagstiftning som kriminaliserar köp av sexuella
            tjänster. EU-länderna är eniga om att handeln med kvinnor och
            barn för sexuell exploatering ska stoppas. Men det är fortfarande
            kontroversiellt att koppla i hop människohandel för sexuella ändamål
            och köp av sexuella tjänster. EU-politiken på området lägger fokus
            på internationell brottsbekämpning, vilket osynliggör att det
            handlar om prostitution och maktförhållandet mellan kvinnor och
            män. Köparens roll i prostitutionen analyseras inte och därför
            befrias han från allt ansvar.
          </p>
          <p xml:id="i-SdHSQVsw8iyMzKWHCKrm52">
            Kommissionen kommer under år 2008 att lägga fram en studie som
            redovisar sambandet mellan de olika medlemsländernas lagstiftning
            på området och antal offer för människohandel för sexuella ändamål.
            I vår motion Ett feministiskt ordförandeskap skriver vi att regeringen
            under det svenska EU-ordförandeskapet bör driva frågan om att
            sprida den svenska sexköpslagen till övriga medlemsländer. Men
            det är även viktigt att Sverige inom ramen för EU-medlemskapet
            kontinuerligt arbetar med detta.
          </p>
          <p xml:id="i-4HBroeSrqLAfcyzf2Xq35G">
            Regeringen bör därför få i uppdrag att verka för att Sverige
            i Europeiska rådet arbetar för att lyfta fram den svenska lagen
            om förbud mot köp av sexuella tjänster som en modell för att minska
            prostitution och människohandel för sexuella ändamål. Detta bör
            riksdagen som sin mening ge regeringen till känna.
          </p>
        </div>
        <div type="motSignatures">
          <list>
            <item xml:id="i-CxxVEepw3LUBVFeBy5X1oi" who="i-RnWtNUQCpycyMXbuRLTXcR">
              Josefin Brink (v)
            </item>
            <item xml:id="i-APZkKa1AVkDBF7Wk5NUG1N" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-MYdzzhBc65V2eWeTrVUFxE" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-4yaKwCkdaTUme1sjsRu1Nz" who="i-du5LHNwBWrCH1am94GCk1">
              Eva Olofsson (v)
            </item>
            <item xml:id="i-4jCqj73u8GVupkzPxyddVE" who="i-Sn3HArFcXWQDenVvrpFSQe">
              LiseLotte Olsson (v)
            </item>
          </list>
        </div>
      </div>
    </body>
  </text>
</TEI>
