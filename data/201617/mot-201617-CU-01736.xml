<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-CU-01736">
  <teiHeader>
    <fileDesc>
      <titleStmt>
        <title>Bra bostäder åt alla</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:1736 av Jonas Sjöstedt m.fl. (V)</title>
          <idno type="rdwebb">H4021736</idno>
          <rs type="number">1736</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H4021736/text</ref>
          <ref type="dokument_url_html">http://data.riksdagen.se/dokument/H4021736</ref>
          <ref type="dokumentstatus_url_xml">http://data.riksdagen.se/dokumentstatus/H4021736</ref>
          <ref type="docx">http://data.riksdagen.se/fil/88B0C197-B5D8-4AC2-8A36-E99E0C6097BB</ref>
          <ref type="pdf">http://data.riksdagen.se/fil/A81C9A47-3B38-4BFF-9156-13EB6E054F85</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-8voj19hLWTGJHkxNP79tRb</idno>
            <name>Nooshi Dadgostar</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-YQquNAjAMaZuRPzsMCopow" type="signed"/>
        <correspContext corresp="i-YQquNAjAMaZuRPzsMCopow">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-8voj19hLWTGJHkxNP79tRb"/>
        </correspContext>
        <correspAction xml:id="i-4tMHK5iQ6cgWTNd8HmhJj9" type="submitted">
          <date when="2016-10-04"/>
          <time when="16:39:42"/>
        </correspAction>
        <correspAction xml:id="i-dKKdcHnCpgy38Yz1MvD3N" type="reviewed">
          <date when="2016-10-04"/>
          <time when="20:00:43"/>
        </correspAction>
        <correspAction xml:id="i-ENcQXMovXWz969KNPBB2Vg" type="referred">
          <date when="2016-10-14"/>
        </correspAction>
        <correspAction xml:id="i-UDLyf6vZbSzEjszfTxjEKj" type="assigned">
          <date when="2018-06-05"/>
          <time when="10:34:15"/>
        </correspAction>
        <correspContext corresp="i-UDLyf6vZbSzEjszfTxjEKj">
          <ref type="assignedTo">Civilutskottet</ref>
        </correspContext>
        <correspAction xml:id="i-C9Z8yh41VVnUL8fk7WoU87" type="behandlas_i"/>
        <correspContext corresp="i-C9Z8yh41VVnUL8fk7WoU87">
          <ref type="uppgift">2016/17:MJU25</ref>
          <ref type="ref_dok_id">H401MJU25</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU25</ref>
          <ref type="ref_dok_titel">Miljöbedömningar</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-G9YR6ATtfo9SeSJpFKUW99" type="behandlas_i"/>
        <correspContext corresp="i-G9YR6ATtfo9SeSJpFKUW99">
          <ref type="uppgift">2016/17:CU14</ref>
          <ref type="ref_dok_id">H401CU14</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">CU14</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YbNyRa3LL2iiGXHwhvHBZx" type="behandlas_i"/>
        <correspContext corresp="i-YbNyRa3LL2iiGXHwhvHBZx">
          <ref type="uppgift">2016/17:CU1</ref>
          <ref type="ref_dok_id">H401CU1</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MsxmsMTtkfY5WHdxCDkED" type="behandlas_i"/>
        <correspContext corresp="i-MsxmsMTtkfY5WHdxCDkED">
          <ref type="uppgift">2016/17:CU15</ref>
          <ref type="ref_dok_id">H401CU15</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">CU15</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-ApBANgfXcmq4KfzVqh5jcc" type="behandlas_i"/>
        <correspContext corresp="i-ApBANgfXcmq4KfzVqh5jcc">
          <ref type="uppgift">2016/17:MJU22</ref>
          <ref type="ref_dok_id">H401MJU22</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">MJU22</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-YGJywhZLM3kbYFacmDNSXH" type="behandlas_i"/>
        <correspContext corresp="i-YGJywhZLM3kbYFacmDNSXH">
          <ref type="uppgift">2017/18:CU9</ref>
          <ref type="ref_dok_id">H501CU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU9</ref>
          <ref type="ref_dok_titel">Hyresrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RsYioUwFTVhKhJTJ1r9r7e" type="behandlas_i"/>
        <correspContext corresp="i-RsYioUwFTVhKhJTJ1r9r7e">
          <ref type="uppgift">2017/18:CU18</ref>
          <ref type="ref_dok_id">H501CU18</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU18</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-MxJnJQcCvsQddJX1mufbPU" type="motHeader">
        <div xml:id="i-Qu77tWPKpdYFPtbWywJLHX" type="motTitle">
          Motion till riksdagen 2016/17:1736 av Jonas Sjöstedt m.fl. (V)
          Bra bostäder åt alla
        </div>
      </div>
      <div xml:id="i-Qwy9cdwPQg9j43sCGbMinp" type="motBody">
        <div xml:id="i-KT8wBLgDvcM21eW4cCu318" type="TOC">
          <head xml:id="i-Kr5xGSfosXtfWjNL929fa6">
            1 Innehåll
          </head>
          <list xml:id="i-6vXdpBLeduMXcyaP6vyYJf">
            <item xml:id="i-P5pwdg12n1JjeSjY6qh5wV" style="indent-level: 1">
              1Innehåll
            </item>
            <item xml:id="i-BPcaQhAShLBp6W11bv59z7" style="indent-level: 1">
              2Förslag till riksdagsbeslut
            </item>
            <item xml:id="i-CzMTTNwNAYJwbKWfgWgvXK" style="indent-level: 1">
              3Inledning
            </item>
            <item xml:id="i-9YBppRRQN26zbADsem5bTy" style="indent-level: 1">
              4Bostad är en social rättighet
            </item>
            <item xml:id="i-55SpVgYrgFfuZCscgwXa2A" style="indent-level: 1">
              5Bryt bostadssegregationen
            </item>
            <item xml:id="i-UvGVQpuLpcMNziyRPy558T" style="indent-level: 1">
              6Bygg bort bostadsbristen
            </item>
            <item xml:id="i-Dgsa4p59zJB8gDWMeoDANH" style="indent-level: 2">
              6.1Investeringsstöd för hyresrätter med rimliga hyror
            </item>
            <item xml:id="i-YMVR9LTJTnfjGAPweGFQCT" style="indent-level: 2">
              6.2Stöd till kommuner för ökat byggande
            </item>
            <item xml:id="i-SWhQM2Lr2R2d7UmhVbQfgy" style="indent-level: 2">
              6.3Bostäder för äldre
            </item>
            <item xml:id="i-GnVmUW9pry2PKD8aDZ8J1J" style="indent-level: 2">
              6.4Fortsatt behov av politiskt ansvar
            </item>
            <item xml:id="i-MJ4ZKRZ3uJh6D44SabfLUw" style="indent-level: 1">
              7Sänk byggpriserna
            </item>
            <item xml:id="i-H3v2U6rVXHGt9JzA71norw" style="indent-level: 1">
              8Ge kommunerna en mer offensiv roll
            </item>
            <item xml:id="i-PEsx3kVyq5HEvZXF6mjsqU" style="indent-level: 2">
              8.1Markpolitiken – ett viktigt verktyg för kommunerna
            </item>
            <item xml:id="i-C6eB9Lhu2ER8v4GpxD78LH" style="indent-level: 1">
              9Bättre planering för fler bostäder
            </item>
            <item xml:id="i-XwXgGiTqd89i6FRwKP4qrw" style="indent-level: 2">
              9.1Regionalt perspektiv i planeringen
            </item>
            <item xml:id="i-6STZyjuApgLqXGgHyi4Tyw" style="indent-level: 1">
              10Värna och utveckla allmännyttans ställning
            </item>
            <item xml:id="i-BiUpogw7irc2ofFLduL5f" style="indent-level: 2">
              10.1Fler allmännyttiga bostadsbolag i kommunerna
            </item>
            <item xml:id="i-66zpC43YKGjQNiqdzbb5rR" style="indent-level: 2">
              10.2Minska inte antalet allmännyttiga hyresrätter
            </item>
            <item xml:id="i-L7eSfV9WvcTFv1GZUeKcvS" style="indent-level: 2">
              10.3Förhindra olovliga värdeöverföringar från allmännyttiga bostadsbolag
            </item>
            <item xml:id="i-McNLWS2N99AdPmTa3o7QZJ" style="indent-level: 1">
              11Bostadsförmedling på medborgarnas villkor
            </item>
            <item xml:id="i-YVZCC2WocxsB2BujLmJZp" style="indent-level: 2">
              11.1Obligatoriska bostadsförmedlingar
            </item>
            <item xml:id="i-QACdBbSKEh6DXoW9ivYw5V" style="indent-level: 2">
              11.2Krav på privata fastighetsägare
            </item>
            <item xml:id="i-AkgomuhNfFoy6PHC5Fur3c" style="indent-level: 2">
              11.3Sänk inkomstkraven för hyreskontrakt
            </item>
            <item xml:id="i-GEu2xDYy8LtUhnuFspBCy5" style="indent-level: 1">
              12Renovera bostadsbeståndet
            </item>
            <item xml:id="i-7UVu8NcGs7AYYf3fEBVmm2" style="indent-level: 2">
              12.1Rusta upp miljonprogrammens bostäder
            </item>
            <item xml:id="i-WP4396PEgHAXxEJXAenk5V" style="indent-level: 1">
              13Värna hyresrätten som upplåtelseform
            </item>
            <item xml:id="i-BvTPg21qZo6jR6xYgVJ1sf" style="indent-level: 2">
              13.1Avskaffa hembudsrätten
            </item>
            <item xml:id="i-XSzTwDGdheA2SAHUSBfKhX" style="indent-level: 2">
              13.2Förbättra rättssäkerheten vid ombildningsprocessen
            </item>
            <item xml:id="i-RTV5eqdh62frQLDZQYMZ8J" style="indent-level: 1">
              14Stärk hyresgästens ställning
            </item>
            <item xml:id="i-9NvMpjMKFR49DC7wxvPus5" style="indent-level: 2">
              14.1Sätt stopp för oseriösa hyresvärdar
            </item>
            <item xml:id="i-WQgVmLCWhnp4cysTT2tt8L" style="indent-level: 3">
              14.1.1Underlätta åtgärdsföreläggande vid bristande underhåll
            </item>
            <item xml:id="i-RHnHom6zdFV5Yc2xYAhptL" style="indent-level: 3">
              14.1.2Gör det lättare att få nedsatt hyra vid bristande underhåll
            </item>
            <item xml:id="i-6v6a2He1qkFmem6HudPu2J" style="indent-level: 3">
              14.1.3Kommunens skyldighet att bistå med förvaltare
            </item>
            <item xml:id="i-6QyWqs8GXrgC45KY4LVLe6" style="indent-level: 3">
              14.1.4Förhindra missbruk av rivningskontrakt
            </item>
            <item xml:id="i-KsZjah8wWn2Q2uuAmfk3GG" style="indent-level: 3">
              14.1.5Ytterligare åtgärder för att motverka oseriösa hyresvärdar
              och fastighetsägare
            </item>
            <item xml:id="i-Dxf9X3WGRQHkv3Auc9orBm" style="indent-level: 2">
              14.2Ökad trygghet för andrahandshyresgäster
            </item>
            <item xml:id="i-8AcgYLBErXewivJkwQporr" style="indent-level: 3">
              14.2.1Avskaffa privatuthyrningslagen
            </item>
            <item xml:id="i-T7ykh4RU6pcYP9VddWP7Jo" style="indent-level: 1">
              15Förbättrad hyressättning
            </item>
            <item xml:id="i-NL4qqBuQReeJaLwAMDf2Ge" style="indent-level: 2">
              15.1Värna bruksvärdesprincipen
            </item>
            <item xml:id="i-6wTPEohnYT6Lh5FKZG6Cdb" style="indent-level: 3">
              15.1.1Ta bort påtaglighetsrekvisitet
            </item>
            <item xml:id="i-WVd8S355iK2MpdSPktmcb7" style="indent-level: 2">
              15.2Ändringar i hyreslagen
            </item>
            <item xml:id="i-61HwtPm3abGa9Efd9Ra8md" style="indent-level: 1">
              16Krav på privata centrumägare att säkerställa god service till
              medborgarna
            </item>
          </list>
        </div>
        <div xml:id="i-DHeiEHRzSNVqfAJnqVKGGY" type="motProposal" subtype="förslag">
          <head xml:id="i-M7w2aa7yiVfxsQmz9tW1Bh">
            2 Förslag till riksdagsbeslut
          </head>
          <list xml:id="i-AZMMuQ5tnhnzbSg45FmC6c" style="ol">
            <item xml:id="i-LeLnxkKmzGfTbgBQyhFqMe">
              Riksdagen ställer sig bakom det som anförs i motionen om ett
              nytt bostadspolitiskt mål och tillkännager detta för regeringen.
            </item>
            <item xml:id="i-a8p9GG6FAAJhywBDvF2eQ">
              Riksdagen ställer sig bakom det som anförs i motionen om en handlingsplan
              mot bostadssegregation och tillkännager detta för regeringen.
            </item>
            <item xml:id="i-KBNUph7zeBM2gY9CF21q9n">
              Riksdagen ställer sig bakom det som anförs i motionen om att
              minst hälften av de nya bostäder som byggs fram till 2020 ska
              vara hyresrätter och tillkännager detta för regeringen.
            </item>
            <item xml:id="i-XiV3tr98a6iychLeck69yK">
              Riksdagen ställer sig bakom det som anförs i motionen om att
              det bör införas en förköpslag och tillkännager detta för regeringen.
            </item>
            <item xml:id="i-WzjLhDnFYUrLfYG57qaxDF">
              Riksdagen ställer sig bakom det som anförs i motionen om en regional
              nivå för fysisk planering och tillkännager detta för regeringen.
            </item>
            <item xml:id="i-5hUeeWij27WaR6G7Wm4Hjk">
              Riksdagen ställer sig bakom det som anförs i motionen om att
              det bör finnas minst ett allmännyttigt bostadsbolag i varje kommun
              och att regeringen bör återkomma med förslag kring hur detta ska
              åstadkommas, och detta tillkännager riksdagen för regeringen.
            </item>
            <item xml:id="i-WtSJZrs6uej12fAXz7v5yb">
              Riksdagen ställer sig bakom det som anförs i motionen om att
              det bör införas ett förfarande där det krävs tillstånd från länsstyrelsen
              vid försäljning av bostäder ägda av kommunala bolag och tillkännager
              detta för regeringen.
            </item>
            <item xml:id="i-J3ravr6FLtZDKq7QpgBTN2">
              Riksdagen ställer sig bakom det som anförs i motionen om att
              det bör införas ett tioårigt moratorium för ombildningar av allmännyttiga
              hyresrätter till bostadsrätt och tillkännager detta för regeringen.
            </item>
            <item xml:id="i-LZTMoQaMbg9AcFLW5V3AhB">
              Riksdagen ställer sig bakom det som anförs i motionen om att
              5 § lagen (2010:879) om allmännyttiga kommunala bostadsbolag bör
              tas bort och tillkännager detta för regeringen.
            </item>
            <item xml:id="i-N6LExhF2WEoQibde633zv6">
              Riksdagen ställer sig bakom det som anförs i motionen om att
              kommunerna bör åläggas att tydligare redogöra för vilka ändamål
              värdeöverföringen har gått till och tillkännager detta för regeringen.
            </item>
            <item xml:id="i-6GKWDH1GVrnyziCMbjAigd">
              Riksdagen ställer sig bakom det som anförs i motionen om att
              det bör införas en regel i lagen (2010:879) om allmännyttiga kommunala
              bostadsaktiebolag som säkerställer att olovliga värdeöverföringar
              från allmännyttiga bostadsbolag återbetalas till det kommunala
              bostadsbolaget, och detta tillkännager riksdagen för regeringen.
            </item>
            <item xml:id="i-Q2ZUwoM8gndDt7V8vn4QLZ">
              Riksdagen ställer sig bakom det som anförs i motionen om att
              alla kommuner ska vara skyldiga att i egen regi, eller genom regional
              samverkan, ordna en bostadsförmedling som genom transparenta regler
              förmedlar de flesta såväl allmännyttiga som privata lägenheter,
              och detta tillkännager riksdagen för regeringen.
            </item>
            <item xml:id="i-GzJSZqKqmxptCJTQZvidUR">
              Riksdagen ställer sig bakom det som anförs i motionen om att
              det bör införas ett krav på privata fastighetsägare att fördela
              80 procent av sitt bostadsbestånd, såväl lediga som nybyggda lägenheter,
              genom en kommunal bostadsförmedling, och detta tillkännager riksdagen
              för regeringen.
            </item>
            <item xml:id="i-HTrwwjfiVUJre84teeob3Q">
              Riksdagen ställer sig bakom det som anförs i motionen om att
              det bör utredas vad som kan göras för att de allmännyttiga bostadsbolagen
              inte ska kunna ställa orimliga inkomstkrav och tillkännager detta
              för regeringen.
            </item>
            <item xml:id="i-277MzNSMENtRxcYLFSPoz1">
              Riksdagen ställer sig bakom det som anförs i motionen om att
              hembudsrätten bör avskaffas och tillkännager detta för regeringen.
            </item>
            <item xml:id="i-XYWjoNz6uTsk625XB1qvsT">
              Riksdagen ställer sig bakom det som anförs i motionen om att
              regeringen bör återkomma med förslag till förbättringar av rättssäkerheten
              vid ombildningar och tillkännager detta för regeringen.
            </item>
            <item xml:id="i-3LuN84xj4JdDtYrLrQqtUa">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att åtgärdsföreläggande
              kan göras i fall där det löpande underhållet åsidosätts och tillkännager
              detta för regeringen.
            </item>
            <item xml:id="i-KCbDULXaRBK18kdSXL2kc5">
              Riksdagen ställer sig bakom det som anförs i motionen om att
              göra det lättare att få nedsatt hyra vid bristande underhåll och
              tillkännager detta för regeringen.
            </item>
            <item xml:id="i-XYbm8VVAv2qyB7vWEZqHbB">
              Riksdagen ställer sig bakom det som anförs i motionen om att
              kommunerna ska vara skyldiga att bistå med förvaltare och tillkännager
              detta för regeringen.
            </item>
            <item xml:id="i-Y2i1M3ESf3mZu2srmTJAVF">
              Riksdagen ställer sig bakom det som anförs i motionen om att
              regeringen bör återkomma med förslag som säkerställer att rivningskontrakt
              används till det de är avsedda för och tillkännager detta för
              regeringen.
            </item>
            <item xml:id="i-Ue7EPMWppamWHP3c2MqZak">
              Riksdagen ställer sig bakom det som anförs i motionen om att
              regeringen bör ta fram en statlig strategi mot slumförvaltning
              i syfte att åstadkomma en bättre myndighetssamverkan och tillkännager
              detta för regeringen.
            </item>
            <item xml:id="i-ATsX67PVKaKCrip9fBqRM2">
              Riksdagen ställer sig bakom det som anförs i motionen om att
              regeringen bör återkomma med förslag till åtgärder för att minska
              handläggningstiderna hos länsstyrelserna vid överprövning av kommunala
              beslut enligt miljöbalken och tillkännager detta för regeringen.
            </item>
            <item xml:id="i-FH4cGD4dQqX8qXsc2b1nvu">
              Riksdagen ställer sig bakom det som anförs i motionen om att
              regeringen bör se över plan- och bygglagen i syfte att effektivisera
              tillsynen avseende olovliga boenden och tillkännager detta för
              regeringen.
            </item>
            <item xml:id="i-MeGTwZ9jEsEnPSjcSzaJGo">
              Riksdagen ställer sig bakom det som anförs i motionen om att
              lagen (2010:978) om uthyrning av egen bostad bör avskaffas och
              tillkännager detta för regeringen.
            </item>
            <item xml:id="i-DM3BAGCQmKjop13HmEMkW7">
              Riksdagen ställer sig bakom det som anförs i motionen om att
              påtaglighetsrekvisitet bör tas bort och tillkännager detta för
              regeringen.
            </item>
            <item xml:id="i-XxXxjg7APTsu8aB55BdNXP">
              Riksdagen ställer sig bakom det som anförs i motionen om att
              hyreslagen bör ändras så att överenskommelser mellan parterna
              om systematisering av hyran blir normerande i hyresnämndens bedömning,
              och detta tillkännager riksdagen för regeringen.
            </item>
            <item xml:id="i-228GafTYfu6LVA4UrvudAr">
              Riksdagen ställer sig bakom det som anförs i motionen om att
              det bör tillsättas en utredning med uppdrag att se över hur kommunerna
              ska kunna ställa krav på privata centrumägare i syfte att säkerställa
              god service till medborgarna i bostadsnära centrumanläggningar,
              och detta tillkännager riksdagen för regeringen.
            </item>
          </list>
        </div>
        <div xml:id="i-QHhQwvNWLiEvEfbMdJdgkb" type="motContent">
          <head xml:id="i-QRmnLEzxdUa3ZuY6NT6Svm" type="h1">
            3 Inledning
          </head>
          <p xml:id="i-XSN39tWXMt5VqmzQbRHY1H">
            Sverige behöver en ny bostadspolitik som kan möta de utmaningar
            vi står inför i form av bostadsbrist, bostadssegregation och klimatomställning.
            Vänsterpartiet vill se en statlig bostadspolitik som tar ansvar
            för att bygga bort bostadsbristen, bryta bostadssegregationen
            och minska bostadssektorns klimatpåverkan. Detta kräver en statlig
            bostadspolitik med högre ambitioner.
          </p>
          <p xml:id="i-TYWv3UYkJtxe3jggnmrKRw">
            I dag råder bostadsbrist i en majoritet av landets kommuner.
            Bristen på bostäder begränsar människors frihet och i förlängningen
            samhällets utveckling. Det saknas framförallt hyresrätter med
            rimliga hyror, något marknaden inte klarar av att bygga på egen
            hand. Bostadsbristen ska byggas bort med en politik för ökat bostadsbyggande,
            med fokus på miljövänliga hyresrätter med rimliga hyror. För detta
            krävs statliga investeringsstöd som stimulerar ett ökat bostadsbyggande
            med denna inriktning. Vänsterpartiet och regeringen har infört
            olika former av investeringsstöd. Vi ser det som ett viktigt första
            steg för att öka bostadsbyggandet men ytterligare satsningar kan
            behövas framöver.
          </p>
          <p xml:id="i-PybVrcfUWU6ox9FUftsVhs">
            I takt med de ökade klassklyftorna har bostadssegregationen ökat.
            Olika grupper lever åtskilda i olika bostadsområden. Skillnaderna
            mellan dessa områden är ofta mycket stora vad gäller inkomst,
            utbildningsnivå, hälsa och förväntad livslängd. Bostadssegregationen
            ska brytas med en politik för minskade klyftor och ett förändrat
            bostadsbyggande med fokus på en jämlik och hållbar stadsutveckling.
            För detta krävs insatser i såväl utsatta som mer välbärgade områden,
            vilket förutsätter tydlig offentlig styrning, reglering och planering.
          </p>
          <p xml:id="i-Dmd9Zn5jDhvJQPbbjqHDnp">
            Byggnadsbeståndet står i dag för cirka en tredjedel av Sveriges
            totala energiförbrukning. Bostadssektorn måste därför i högre
            utsträckning än i dag bidra till klimatomställningen. För att
            underlätta en omställning till ett energisystem baserat på 100
            procent förnybar energi är det viktigt att energianvändningen
            i byggnader minskar. Det kan ske genom energieffektivisering i
            så väl befintlig bebyggelse som vid nybyggnation. Därutöver behöver
            större fokus läggas på att minimera byggnaders klimatpåverkan
            i ett livscykelperspektiv, exempelvis vad gäller utsläpp under
            produktionsfasen.
          </p>
          <p xml:id="i-C6oRbLbz8aXgiUVyDHMThq">
            I denna motion redogör vi för vår syn på statlig bostadspolitik
            och vad som bör göras för att skapa bra bostäder för alla. Vårt
            fokus är hyresrätten, den upplåtselform som är tillgänglig för
            alla löntagargrupper.
          </p>
          <head xml:id="i-C8r9RHwjr387BUCXFDSMba" type="h1">
            4 Bostad är en social rättighet
          </head>
          <p xml:id="i-MTvqeuiLEDZKp9thh4zPmX">
            Bostaden är en speciell plats för oss. I bostaden utspelar sig
            en stor del av en persons liv och här finns vårt hem. Vänsterpartiet
            menar att alla människor ska ha möjlighet att leva i bra bostäder
            till rimliga kostnader i en miljö där en kan känna sig trygg.
            Så är det inte i dag i bostadsbristens Sverige.
          </p>
          <p xml:id="i-15NWvNDJrafguEWvMC7ZEa">
            Under efterkrigstiden lades den svenska bostadspolitiken om.
            Den tidigare marknadsstyrda bostadspolitiken hade lett till svår
            trångboddhet, undermåliga boendemiljöer och ockerhyror. Omläggningen
            innebar att bostadspolitiken i stället blev en naturlig del av
            den generella välfärdspolitiken: aktiv, omfattande och utan inslag
            av särlösningar för låginkomsthushåll. Samhället tog ansvar för
            att medborgarna skulle ha bra bostäder med god standard till rimliga
            kostnader. Gemensamma insatser vidtogs för att bygga bort bostadsbristen.
            I början av 1970-talet, när miljonprogrammet avslutades, var bostadsbristen
            väsentligt mindre. Utan en statlig bostadspolitik, med aktiva
            insatser och omfattande statligt stöd, hade detta inte varit möjligt.
          </p>
          <p xml:id="i-DNktx9nnqRAnunL7bVJtQz">
            Den statliga bostadspolitiken nedmonterades under 1990-talet.
            Subventioner och statlig inblandning har ersatts med ett marknadsstyrt
            bostadsbyggande. I dag är bostadspolitiken varken aktiv eller
            omfattande. Staten har trätt tillbaka till förmån för marknaden.
            Särlösningar för personer med låga inkomster, s.k. social housing,
            framhålls av allt fler som ett sätt att lösa bostadsbristen för
            dem som inte har råd att köpa en bostad. Bostaden har gått från
            att vara ett gemensamt projekt till en privatsak, från en social
            rättighet till ett investeringsobjekt på en marknad. Resultatet
            är tydligt: Det byggs för lite, för sakta och för dyrt. Marknadens
            ensidiga vinstintresse, i stället för socialt ansvarstagande,
            har återigen visat sig stå i vägen för att lösa bostadsbristen
            för flertalet medborgare.
          </p>
          <p xml:id="i-P48xkfsrbMWzgXKA2j7L1a">
            Nu höjs allt fler röster för ytterligare avregleringar av bostadsmarknaden.
            Högern framför krav på försämrad standard och sämre boendekvalitet
            som ett svar på bostadsbristen. De har även framfört att de vill
            avskaffa hyresgästernas kollektiva förhandlingsrätt och införa
            marknadshyror. Vi vet dock, utifrån historiska och internationella
            erfarenheter, att marknadshyror inte bidrar till att motverka
            bostadsbristen – de skapar enbart negativa effekter i form av
            kraftigt höjda hyror, ökad trångboddhet, ökade kostnader för bostadsbidrag
            och ökad bostadssegregation. För att öka nyproduktionen av hyresrätter
            och motverka bostadsbristen krävs andra åtgärder.
          </p>
          <p xml:id="i-RNDkiGhtpn5nJby9L2ts5R">
            Vänsterpartiet menar att bostadsbristen måste mötas med ökat
            politiskt ansvarstagande i form av en politik med höga ambitioner.
            Vi behöver återskapa en statlig bostadspolitik värd namnet – aktiv,
            omfattande och enligt principen om generell välfärd. Vänsterpartiet
            eftersträvar en sammanhållen bostadsmarknad där alla, oavsett
            inkomst, garanteras en bra bostad med god standard till rimliga
            kostnader. En politik med olika typer av särlösningar för stora
            grupper står i motsättning till detta. En sådan politik kommer
            långsiktigt att försvaga stödet för en bostadspolitik som når
            vår målsättning om goda bostäder för alla. Frågan om att bygga
            bort bostadsbristen, med fokus på hyresrätter, bör därför prioriteras.
            För detta krävs statliga insatser i form av ekonomiskt stöd för
            ökat byggande. Vänsterpartiet har tillsammans med regeringen tagit
            flera viktiga steg på vägen men mer behöver göras.
          </p>
          <p xml:id="i-1dSrMEZ15kw6XrHGsb1jH">
            Vänsterpartiet anser att bostaden är en social rättighet och
            att bostadspolitiken därmed bör vara en grundläggande del av den
            generella välfärdspolitiken. För att tydliggöra detta bör bostadspolitiken
            få en ny inriktning. Riksdagen godkände hösten 2011 ett nytt bostadspolitiskt
            mål för området Samhällsplanering, bostadsmarknad, byggande och
            lantmäteriverksamhet inom utgiftsområde 18. Målet, som ersatte
            två tidigare gällande mål, återspeglar den tidigare borgerliga
            regeringens ambitioner på bostadsområdet.
          </p>
          <p xml:id="i-WcmXrny5L2Gvb3ayt1qMvw">
            Vänsterpartiet anser att det nuvarande målet bör avskaffas och
            föreslår att det införs ett nytt bostadspolitiskt mål för utgiftsområde
            18 enligt följande:
          </p>
          <p xml:id="i-VsgRyJccns8fHvbbufw7SF">
            Alla ska ges förutsättningar att leva i goda bostäder till rimliga
            kostnader och i en stimulerande och trygg miljö inom långsiktigt
            hållbara ramar. Boende- och bebyggelsemiljön ska utgå ifrån människors
            behov, bidra till jämlika förhållanden och särskilt främja en
            god uppväxt för barn och ungdomar. Vid planering, byggande och
            förvaltning ska en ekologiskt, ekonomiskt och socialt hållbar
            utveckling vara grund för verksamheten.
          </p>
          <p xml:id="i-HE1h86qD4BzpparyNVKoUt">
            Vad som ovan anförts om ett nytt mål för bostadspolitiken bör
            riksdagen ställa sig bakom och ge regeringen till känna.
          </p>
          <head xml:id="i-R2N1wCt4mwAZfwVw7MBnjw" type="h1">
            5 Bryt bostadssegregationen
          </head>
          <p xml:id="i-BcAkVrJMdyXZig6joJKCKp">
            Klassklyftorna i Sverige har vuxit under lång tid. Under de senaste
            35 åren har den ekonomiska ojämlikheten kontinuerligt ökat. Detta
            gäller oavsett vilken metod vi väljer för att mäta ojämlikhet.
            Skillnaderna har också ökat både vad gäller inkomster och förmögenheter.
            Utvecklingen mot ökade ekonomiska klyftor är inte unik för Sverige,
            i nästan alla OECD-länder har utvecklingen gått i samma riktning
            under de senaste decennierna. Sverige utmärker sig dock genom
            att takten med vilken den ekonomiska ojämlikheten ökat har varit
            ovanligt hög. Enligt OECD är Sverige det land där den relativa
            fattigdomen ökat mest de senaste decennierna. Allt fler kan betraktas
            som ekonomiskt utsatta i samhället (LO 2016: Den ekonomiska ojämlikheten
            i Sverige).
          </p>
          <p xml:id="i-XmqAtfas7PjTkkuU31bpaN">
            Människors inkomst är nära relaterad till var och hur vi bor.
            I takt med de ökade klassklyftorna har bostadssegregationen ökat.
            Ekonomiskt resurssvaga grupper koncentreras till vissa bostadsområden
            medan mer välbeställda grupper koncentreras till andra områden.
            Skillnaderna mellan dessa områden är ofta milsvida vad gäller
            inkomst, utbildningsnivå, hälsa och förväntad livslängd.
          </p>
          <p xml:id="i-BYJhAZfdAm7oPaX3ycav2K">
            LO har undersökt de regionala inkomstskillnaderna i Sverige.
            Undersökningen visar att inkomstojämlikheten är särskilt stor
            i flera kommuner i storstadsregionerna. Fyra huvudstadskommuner
            finns med bland de fem mest ojämlika i landet: Danderyd, Lidingö,
            Stockholm och Nacka. Allra störst inkomstklyftor är det i Danderyd
            (LO 2016: Regional inkomstojämlikhet i Sverige).
          </p>
          <p xml:id="i-N7Pf6kUe4JtmjfJJcFgpKx">
            I debatten lyfts städernas miljonprogramsområden fram som ett
            uttryck för bostadssegregationen, områden som präglas av en stor
            andel låginkomsttagare. Bostadssegregationen är dock minst lika
            påtaglig i homogena medel- och överklassområden. Välbärgade villaförorter
            och storstädernas gentrifierade stadskärnor är två tydliga uttryck
            för detta. I enstaka fall har vi i Sverige t.o.m. fått se s.k.
            gated communities växa fram, bostadsområden som är avspärrade
            för omvärlden med tillträdeskontroll för inpasserande. Gemensamt
            för dessa privilegierade områden är den systematiska utestängningen
            av låginkomsttagare, vilket bidrar till splittring, bristande
            förståelse och sammanhållning bland invånarna i våra städer. För
            att motverka detta krävs därför insatser i framför allt mer välbärgade
            och centrala områden i städerna.
          </p>
          <p xml:id="i-CfzJtM7doQE951q7hmsqms">
            Klassklyftorna och segregationen är problematisk ur flera perspektiv.
            Dels begränsas människors frihet och möjlighet att förverkliga
            sina drömmar, dels hotas den sociala sammanhållningen och hållbarheten
            i samhället vilket riskerar att skapa polarisering och misstroende
            mellan grupper. Stödet för den generella välfärden och ett rimligt
            skatteuttag riskerar att undermineras när grupper väljer att köpa
            sig bort från samhällsgemenskapen och in i egna inhägnade områden.
            Både samhället och individerna är förlorare när klyftorna växer
            och fattigdom, inkomstskillnader och otrygghet blir en del av
            vardagen. Utvecklingen mot ökade klyftor, större ojämlikhet och
            ökad segregation i samhället är ohållbar och måste brytas.
          </p>
          <p xml:id="i-8rQ9F3UrUXzxcdCJMdLWk6">
            För att bryta bostadssegregationen krävs både en politik för
            minskade klyftor och ett förändrat bostadsbyggande med större
            inslag av förtätning i städernas goda lägen. Det krävs ett socialt
            hållbart byggande som ökar människors närhet till staden och till
            varandra. En viktig del av detta kommer att vara att väsentligt
            öka byggandet av hyresrätter i dessa lägen.
          </p>
          <p xml:id="i-RE3SRDkmZUXdM1Gs8QpR6J">
            I en rapport från Hyresgästföreningen lyfts tre övergripande
            strategier fram för att åstadkomma ett socialt hållbart byggande
            och bryta bostadssegregationen. För det första behöver man bygga
            blandat. Bostadssegregation och gentrifiering bör motarbetas med
            mångfald och en blandning av bostadstyper. Det kan t.ex. handla
            om att bygga hyreslägenheter i villaområden. Detta kräver offentlig
            styrning, reglering och planering. För det andra behöver man koppla
            ihop staden och skapa en rumslig integration, vilket konkret innebär
            ny infrastruktur mellan stadsdelar som är avskilda från varandra.
            Det kan t.ex. handla om att koppla ihop storskaliga miljonprogramsområden
            med näraliggande villaområden med nya gator och kollektivtrafik.
            Detta kräver också politisk styrning, reglering och planering.
            För det tredje behöver man, i den täta sammankopplade staden,
            skapa en attraktiv utemiljö – ett bra, rymligt offentligt rum.
            Det kan t.ex. handla om attraktiva parker, natur, lekplatser,
            idrottsplatser och torg (Hyresgästföreningen 2016: Alla får plats
            i stadens goda lägen). Vänsterpartiet anser att de strategier
            som lyfts fram i rapporten är bra exempel på vad som behöver göras
            för att bryta bostadssegregationen och skapa en jämlik och hållbar
            stadsutveckling.
          </p>
          <p xml:id="i-UfM9K2P9sBv9F9q93aW1xt">
            I juli 2016 presenterade regeringen ett långsiktigt reformprogram
            för att minska segregationen. Reformprogrammet kommer att sträcka
            sig mellan åren 2017 och 2025. Syftet är att lyfta socialt utsatta
            områden och att bryta segregationsmekanismer strukturellt. Reformprogrammet
            delas in i fem utvecklingsområden. Ett av dessa syftar till att
            stärka samhällsservicen och minska bostadssegregation och trångboddhet.
          </p>
          <p xml:id="i-XuKVMKjaFYfC7AmC48C4hR">
            Vänsterpartiet välkomnar regeringens intresse för frågan. Vi
            kan dock konstatera att reformprogrammet i alltför liten utsträckning
            fokuserar på hur vi långsiktigt ska bygga jämlika städer. Vi kan
            även konstatera att regeringens fokus ensidigt ligger på s.k.
            utsatta områden. Vänsterpartiet anser att regeringen bör ta ett
            större helhetsgrepp om drivkrafterna bakom de rumsliga klyftorna
            i städerna och hur de kan minska. Detta kräver insatser i såväl
            utsatta områden som mer välbärgade områden, vilket redogjorts
            för ovan.
          </p>
          <p xml:id="i-Udu7M8mHjtjFNbyR4VmzoZ">
            Mot bakgrund av detta anser vi att regeringen bör anta en handlingsplan
            mot bostadssegregation. Handlingsplanen bör ta fasta på tre övergripande
            strategier: att genom samhällsbyggande dämpa utestängning och
            gentrifiering, att koppla ihop staden och skapa rumslig integration
            samt att skapa attraktiva boende- och utomhusmiljöer.
          </p>
          <p xml:id="i-9BUm8BapydaeatGQNDBhnA">
            Vad som ovan anförts om en handlingsplan mot bostadssegregation
            bör riksdagen ställa sig bakom och ge regeringen till känna.
          </p>
          <head xml:id="i-VM6Stko8NxGD95EqC6Td2m" type="h1">
            6 Bygg bort bostadsbristen
          </head>
          <p xml:id="i-TFmoi11E2Wkwn7HQWDt5xu">
            Enligt Boverkets senaste bostadsmarknadsenkät, där kommunerna
            rapporterar om läget på bostadsmarknaden, råder det bostadsbrist
            i 240 av landets 290 kommuner. Bostadsbristen är som mest omfattande
            i storstadsregioner och högskoleorter, men även många mindre kommuner
            rapporterar att de har för få bostäder. Sammantaget innebär det
            att 94 procent av Sveriges befolkning i dag bor i en kommun där
            det råder bostadsbrist (Boverket: Bostadsmarknadsenkät 2016).
            Bostadsbristen innebär att trångboddhet och otrygghet blir vanligare.
            Följden blir att människors livssituation försvåras och att deras
            drömmar och frihet inskränks. Bristen på bostäder, framför allt
            hyresrätter, är även en hämmande faktor för kommuners och regioners
            utveckling. Den kan också bli till ett hot mot välfärden när de
            som ska arbeta inom t.ex. vård och omsorg inte hittar lämpliga
            bostäder på rimligt avstånd från arbetsplatsen.
          </p>
          <p xml:id="i-6Jnd5DMz5YnzDVUN6zYMVn">
            Människor måste kunna flytta dit jobb och utbildningsplatser
            finns. Arbetsmarknadens funktionssätt påverkas negativt när inte
            minst unga människor tvingas tacka nej till arbeten för att de
            saknar bostad. I en undersökning som gjorts på uppdrag av Hyresgästföreningen
            uppger sju av tio tillfrågade arbetsgivare i landets tre storstadsregioner
            att bostadsbristen i någon mån försvårar möjligheterna att rekrytera
            personal. Vidare har HSB låtit beräkna konsekvenserna av bostadsbristen
            för tillväxten i Stockholmsregionen den närmaste tjugoårsperioden.
            Kostnaden uppskattas till flera hundra miljarder kronor. Även
            om man bör använda den här typen av siffror med en viss försiktighet
            kan man konstatera att bostadsbristen också påverkar tillväxten
            negativt.
          </p>
          <p xml:id="i-V7RQrVXaPjkr59fyfXASsk">
            Enligt Boverkets reviderade byggbehovsprognos, som publicerades
            i juni 2016, behövs 710 000 nya bostäder fram till 2025. 400 000
            av dessa nya bostäder behövs redan 2020 vilket innebär en genomsnittlig
            årstakt om 88 000 nya bostäder per år 2016–2020. Denna typ av
            byggbehovsvolymer har inte producerats i Sverige sedan miljonprogrammets
            dagar (Boverket: Rapport 2016:18). För att bygga de många bostäder
            som behövs krävs krafttag från statens sida. Vänsterpartiet och
            regeringen har därför kommit överens om att införa olika former
            av investeringsstöd i syfte att öka byggandet och på sikt bygga
            bort bostadsbristen. De statliga stöd som Vänsterpartiet och regeringen
            nu inför innebär den mest omfattande bostadspolitiska satsningen
            på över 20 år. Vänsterpartiet ser detta som ett viktigt första
            steg för att bostadsbyggandet ska motsvara behovet av nya bostäder.
            Vi bedömer dock att ytterligare satsningar kan behövas framöver.
          </p>
          <head xml:id="i-SqpgCb1X5R3zhbF8z3WZtR" type="h2">
            6.1 Investeringsstöd för hyresrätter med rimliga hyror
          </head>
          <p xml:id="i-DiYnxzrnMgGB7rDgisP77d">
            Behovet av hyresrätter är särskilt stort. Avsaknaden av hyresrätter
            drabbar främst personer som inte är etablerade på bostadsmarknaden
            eller som behöver flytta men inte har råd att köpa en bostad,
            t.ex. ungdomar. I Boverkets bostadsmarknadsenkät 2016 uppgav 245
            av 290 kommuner att de hade ett underskott på bostäder för unga.
            Det är en ökning med 26 kommuner jämfört med 2015 (Boverket: Bostadsmarknadsenkät
            2016). Efter att länge ha legat på historiskt låga nivåer har
            takten i bostadsbyggandet ökat de senaste åren. Trots detta står
            byggandet inte i proportion till befolkningstillväxten och de
            stora behov av bostäder som finns.
          </p>
          <p xml:id="i-Dw3TSrGXYaP43P3v34gQML">
            Vänsterpartiet vill möta bostadsbristen med ett ökat bostadsbyggande.
            Från politiskt håll behövs kraftfulla åtgärder och ansvarstagande.
            Vänsterpartiet har därför under många år drivit förslaget om att
            införa ett statligt investeringsstöd för att stimulera ett ökat
            byggande av miljövänliga hyresrätter med rimliga hyror. Nu har
            vi i budgetsamarbetet med regeringen kommit överens om att införa
            ett sådant investeringsstöd. 2017 beräknas stödet omfatta 2,7
            miljarder kronor och växer sedan successivt till en nivå om 3,2
            miljarder kronor fr.o.m. 2018.
          </p>
          <p xml:id="i-Ru5tiwLU2P9yfBJtcHPPwy">
            Av landets 43 högskolekommuner uppger 27 ett underskott på studentbostäder.
            För att stimulera lösningar på studentbostadsbristen på kort sikt
            kommer det under 2017 att satsas 300 miljoner kronor till studentbostäder.
          </p>
          <p xml:id="i-12XKtdtx4YNQENQbGNG2nP">
            Vänsterpartiet föreslog i våras att staten ska låna ut 25 miljarder
            om året i form av topplån till fastighetsägare för att stimulera
            ett ökat byggande av hyresrätter. Reformen innebär att staten
            tar över delar av risken för att finansiera hyresrättsprojekt
            genom att minska behovet av eget kapital i dessa sammanhang. Vänsterpartiet
            är nu överens med regeringen om att utreda en sådan reform för
            att ytterligare få upp attraktiviteten för byggande av hyresrätter
            (prop. 2016/17:1, Utgiftsområde 18).
          </p>
          <head xml:id="i-UB1qCVE8XWH4E2XCnooLYt" type="h2">
            6.2 Stöd till kommuner för ökat byggande
          </head>
          <p xml:id="i-Q6TDsdKFvy1AjWiKFMPaNm">
            Sveriges kommuner tar i dag väldigt olika stort ansvar för bostadsbyggandet.
            På vissa orter växer områden så att det knakar, medan det t.ex.
            i Stockholmsregionen har visat sig att byggtakten i länets sex
            rikaste kommuner har varit mycket låg de senaste åren. Kommunerna
            har i egenskap av planmyndighet, vid handläggning av ärenden om
            bygglov samt i sin roll som fastighetsägare, stora möjligheter
            att underlätta och påskynda bostadsbyggandet.
          </p>
          <p xml:id="i-NvmVR1EqEAXovnwAU1Gt6r">
            För att stimulera kommunal aktivitet är Vänsterpartiet och regeringen
            därför överens om att införa ett stöd – en byggbonus – till kommuner
            som genom ett ökat byggande bidrar till att minska bostadsbristen.
            Stödet till kommunerna är avsett att premiera ett förändrat arbetssätt
            och gynna de kommuner som engagerar sig aktivt i frågan. 2017
            kommer satsningen att uppgå till 1,85 miljarder kronor.
          </p>
          <p xml:id="i-XgqNFDRwKkD6AwAFUFuaX8">
            Kommunerna föreslås också kunna söka statligt stöd för åtgärder
            för att avhjälpa föroreningsskador på mark där det finns förutsättningar
            för bostadsbyggande. I syfte att göra mer mark tillgänglig för
            bostadsbyggande avsätts därför medel i budgetpropositionen 2017
            även för detta ändamål. Dessa medel kan användas för att inventera,
            undersöka och åtgärda förorenade områden som behöver saneras och
            efterbehandlas så att bostadsbyggande kan bli möjligt där.
          </p>
          <head xml:id="i-ENLmYQ8BGGewW3SPN5LKhn" type="h2">
            6.3 Bostäder för äldre
          </head>
          <p xml:id="i-EMt4JryTJiaWzyYZMAAUzR">
            Mot bakgrund av den demografiska utvecklingen med ett ökande
            antal äldre med behov av anpassade bostäder krävs politiska åtgärder.
            För att underlätta för äldre på bostadsmarknaden, och för att
            bidra till en ökad rörlighet, föreslår Vänsterpartiet och regeringen
            att det införs ett nytt investeringsstöd för bostäder till äldre.
            Under 2017 avsätts 300 miljoner kronor som kan användas till ny-
            och ombyggnation av bostäder för äldre som upplåts med hyresrätt.
            Pengarna kan också användas till mindre anpassningar av gemensamma
            utrymmen i det befintliga bostadsbeståndet. Stödet byggs successivt
            ut till 400 miljoner kronor fr.o.m. 2018.
          </p>
          <head xml:id="i-346CmVmumhqwozHam7vham" type="h2">
            6.4 Fortsatt behov av politiskt ansvar
          </head>
          <p xml:id="i-QB252wz5VbefJH2m8RWxLH">
            Sammanfattningsvis är Vänsterpartiet stolt och glad över att
            vara överens med regeringen om de ovan nämnda satsningarna för
            att stimulera byggande av bostäder som människor har råd att bo
            i. Bostadsbristen ska mötas med ett ökat bostadsbyggande och de
            bostadspolitiska satsningarna som görs i budgetpropositionen för
            2017 är de största som gjorts på över 20 år. Genom att investera
            i nyproduktion av bostäder skapas också många arbetstillfällen.
            På lite längre sikt kommer dessa investeringar att leda till att
            arbetsmarknaden fungerar bättre.
          </p>
          <p xml:id="i-2MFWfBWaawSU4FV3uAVNJg">
            Vänsterpartiet menar att politiken har ett ansvar för att det
            byggs fler bostäder, men också för att rätt typ av bostäder byggs.
            I budgetpropositionen för 2016 var regeringens långsiktiga mål
            att det skulle byggas minst 250 000 bostäder fram till 2020 (prop.
            2015/16:1, utgiftsområde 18). I budgetpropositionen för 2017 finns
            dock inget kvantifierat mål för bostadsbyggandet. Mot bakgrund
            av att Boverket bedömer att det behövs 710 000 nya bostäder fram
            till 2025, varav 400 000 under perioden 2016–2020, behöver regeringens
            långsiktiga mål revideras. Vänsterpartiets uppfattning är att
            detta mål även bör kompletteras med ett mål om att minst hälften
            av de nya bostäder som byggs fram till år 2020 ska vara hyresrätter.
          </p>
          <p xml:id="i-6M2gc7ddwJ7HzGuASyEy7W">
            Minst hälften av de nya bostäder som byggs fram till år 2020
            ska vara hyresrätter. Detta bör riksdagen ställa sig bakom och
            ge regeringen till känna.
          </p>
          <head xml:id="i-M43pp85kdsFDMsoBVTtP4r" type="h1">
            7 Sänk byggpriserna
          </head>
          <p xml:id="i-Si5K4659FZvs16iYaW4nBo">
            Höga produktionskostnader pekas ofta ut som en viktig faktor
            som hindrar bostadsbyggandet. Flera faktorer verkar fördyrande
            på byggandet, t.ex. den bristande konkurrensen i byggsektorn liksom
            skattesubventioner i form av ROT- och ränteavdrag samt den avskaffade
            fastighetsskatten underblåser en brant prisutveckling uppåt. Att
            sänka byggpriserna är en viktig fråga för att kunna öka byggtakten.
            Mer mark blir lönsam att bebygga om produktionspriserna pressas
            ner. Vänsterpartiets och regeringens förslag om ett investeringsstöd
            för hyresrätter med tydliga riktlinjer för hyressättningen ska
            också ses i detta sammanhang.
          </p>
          <p xml:id="i-7MQcVNN6giqsdrV4EDyVnf">
            Det har länge varit uppenbart att konkurrensen i byggbranschen
            inte fungerar som den ska. Byggsektorn präglas av en oligopolliknande
            struktur både inom själva byggandet och vad gäller byggmaterialbranschen.
            Detta konstaterades redan i den statliga Byggkommissionens betänkande
            (SOU 2002:115). I en uppföljningsrapport gjord av Statskontoret
            2009 är den sammanfattande slutsatsen att ”problembilden är i
            stort sett densamma som när Byggkommissionen lämnade sitt betänkande”(Statskontoret
            2009:6).
          </p>
          <p xml:id="i-7UVwemsNJEx91JRn2r8QPs">
            Bilden av en byggbransch med bristande konkurrens bekräftas även
            av andra bedömare. I en underlagsrapport till LO-kongressen 2016
            framgår att byggföretagen gör goda vinster, trots ökade bygg-
            och markkostnader. Kostnaderna förs vidare till konsumenterna
            med konsekvensen att vi får dyra bostäder. I rapporten framhålls
            tillgången på kapital för byggföretag som ett hinder för ökad
            konkurrens. Det finns kapital för att bygga men bankerna tar själva
            en liten risk och kräver omfattande tillgångar av byggherren.
            Sådana krav riskerar att stänga ute mindre byggherrar som saknar
            egna ekonomiska tillgångar i tillräcklig omfattning (LO 2014:
            Bostadsbrist och arbetsmarknad – Hur får vi en bostadsmarknad
            i balans?).
          </p>
          <p xml:id="i-AX9swt8j7WxdpsLZmRqYX5">
            Vänsterpartiets förslag om att införa ett statligt topplån, där
            staten tar över delar av risken för att finansiera byggande av
            hyresrätter, ska ses i detta sammanhang. Vårt förslag skulle möjliggöra
            för mindre byggherrar, som i dag saknar egna ekonomiska tillgångar
            i tillräcklig omfattning, att komma in på marknaden vilket i sin
            tur skulle öka konkurrensen.
          </p>
          <p xml:id="i-VPCRDxVeEqGuchvv9RwiSf">
            Byggbranschens bristande konkurrens har på senare år varit föremål
            för ännu en statlig utredning. I december 2015 presenterade Utredningen
            om bättre konkurrens för ökat bostadsbyggande sitt betänkande
            (SOU 2015:105). Utredningen konstaterar att bostadsbyggandet över
            tid har präglats av ökade byggkostnader och låg produktivitetsutveckling,
            vilket tyder på svag konkurrens i byggbranschen (SOU 2015:105,
            s.66). I betänkandet presenteras ett flertal bedömningar och förslag
            i syfte att förbättra konkurrensen i byggsektorn. Vänsterpartiet
            anser att flera av dessa är intressanta och värda att gå vidare
            med.
          </p>
          <p xml:id="i-4rxFkVhX1gkXQT27shKBFc">
            Om vi ska klara av att bygga alla de bostäder som behövs måste
            byggpriserna pressas och konkurrensen på byggmarknaden öka. Det
            ska dock inte ske till priset av vare sig sänkt kvalitet på de
            bostäder som byggs eller sänkta löner för dem som arbetar i byggbranschen.
            Sveriges Allmännyttiga Bostadsföretag (Sabo) har med sina s.k.
            Kombohus visat att det går att bygga prispressade bostäder utan
            att ge avkall på kvalitet eller sänka löner. Vänsterpartiet anser,
            i likhet med Sabo, att denna form av industriellt bostadsbyggande
            är viktigt för att pressa ner EU:s högsta byggpriser och öka konkurrensen
            i byggbranschen.
          </p>
          <head xml:id="i-DBx4GuUsAf3ZdNxM4voaNU" type="h1">
            8 Ge kommunerna en mer offensiv roll
          </head>
          <p xml:id="i-22E63mEp9qX2F5G4nSsbAp">
            Kommunerna har en viktig roll när det gäller att öka bostadsbyggandet.
            Det är bl.a. kommunerna som tar fram detaljplaner som anger hur
            områden ska bebyggas. Ska det byggas fler bostäder behöver planberedskapen
            vara god. För att öka bostadsbyggandet bör kommunerna ges en mer
            offensiv och styrande roll.
          </p>
          <head xml:id="i-C3Q8UUKRKaf1DbXbVzaP5F" type="h2">
            8.1 Markpolitiken – ett viktigt verktyg för kommunerna
          </head>
          <p xml:id="i-3hunXo6GiN5q2hdQbVAd8M">
            Ett av kommunernas viktigaste verktyg för ett offensivt bostadsbyggande
            är markpolitiken. En förutsättning för att genomföra viktiga samhällsbyggnadsåtgärder
            är att kommunen också äger exploaterbar mark. I kommuner som blir
            beroende av enskilda markägares goda vilja att planlägga och därefter
            bygga riskerar bostadsbyggandet att bli ojämnt, oberäkneligt och
            otillräckligt. Kommunernas möjlighet att förvärva attraktiv byggmark
            har dock minskat efter att den borgerliga regeringen avskaffade
            förköpslagen år 2010. Förköpslagen innebar att kommunen hade förköpsrätt
            till en fastighet vid en överlåtelse som uppfyllde de kriterier
            som lagen uppställde. Lagen var ett viktigt redskap för kommunernas
            fysiska planering, tätbebyggelseutveckling och ett stöd för fler
            exploateringsavtal.
          </p>
          <p xml:id="i-89TAiMmZeCN9g4A7Sreon1">
            Det bör införas en förköpslag. Detta bör riksdagen ställa sig
            bakom och ge regeringen till känna.
          </p>
          <p xml:id="i-AVwhWbfDocPFqJSX7pTQEM">
            Dagens bostadsbrist driver upp priserna på mark. Detta har fått
            till följd att byggherrar som av kommunen har fått tillgång till
            planlagd mark i syfte att bygga på den, låter bli att bygga eftersom
            man förväntar sig fortsatt stigande markpriser och högre avkastning
            på sin investering längre fram. Detta bekräftas av den granskning
            som Dagens Nyheter gjorde tidigare i år. Enligt granskningen,
            som omfattade omkring 25 000 bostäder i lägenhetshus som byggdes
            klart 2015, är detta en viktig anledning till att det byggs för
            lite och för sakta (DN 2016-07-31). Att hålla på mark på det här
            sättet innebär att byggbar mark inte blir bebyggd trots att det
            finns ett stort behov. Vänsterpartiet kan inte acceptera en ordning
            där byggherrarnas fördröjande vinstupplägg tillåts styra bostadsutbudet
            samtidigt som det råder bostadsbrist i stora delar av landet.
          </p>
          <p xml:id="i-DzJYNjtnkqXtA8c4Zrs9dy">
            För att komma till rätta med detta problem har Vänsterpartiet
            tidigare lagt fram förslag till riksdagen om att kommunerna bör
            ges ökade möjligheter att återta en byggherres markanvisning i
            syfte att få tillgång till byggbar mark (motion 2015/16:373).
            Vi har även drivit detta krav i budgetförhandlingarna med regeringen.
            Vänsterpartiet och regeringen är nu överens om att kommunerna
            bör ges utökade möjligheter att sätta press på byggherrar som
            håller på färdigplanerad mark. Regeringen avser att kartlägga
            och vid behov lägga fram förslag som förstärker kommunernas möjligheter
            att säkerställa att befintliga byggrätter bebyggs i enlighet med
            gällande detaljplaner (prop. 2016/17:1). Vi ser fram emot att
            regeringen lägger fram förslag i denna riktning inom kort.
          </p>
          <head xml:id="i-J6mYbtXn9dwBMhXoMXbYao" type="h1">
            9 Bättre planering för fler bostäder
          </head>
          <p xml:id="i-Cq5NLBritSpjz7gdjExHKD">
            De regler som styr planering och byggande måste vara förutsägbara,
            enhetliga och fylla sitt syfte. Reglerna finns till för att skydda
            människor från dåliga bostadsförhållanden samtidigt som utveckling,
            kvalitet och långsiktig hållbarhet ska stimuleras. Den nuvarande
            plan- och bygglagen (PBL) trädde i kraft 2011. Under ett flertal
            år har återkommande förändringar i lagen orsakat fördröjningar
            i arbetet då tillämpning ska implementeras och rättsprocesser
            fastställa ny praxis. Inte mycket tyder på att planprocesserna
            kortats, utan snarare har förutsebarheten försvagats under denna
            tid. Onödig detaljreglering har dessutom i vissa fall inskränkt
            kommunernas möjligheter att göra välavvägda prioriteringar. Risken
            är också att arbetet med att hela tiden lära om på nytt har trängt
            undan andra kompetensförstärkningar på kommunala plankontor. Vid
            framtida regelförändringar bör detta finnas i åtanke.
          </p>
          <p xml:id="i-NvMyDFoVeCCcpSRdGEuvJ7">
            Ett annat problem är att kommunernas plankontor i många fall
            helt enkelt varit underbemannade. Med hjälp av det stöd till kommuner
            som Vänsterpartiet och regeringen är överens om finns goda möjligheter
            att förbättra detta. PBL behöver vara ett transparent regelverk
            som både innebär förutsägbara och långsiktiga regler som alla
            aktörer kan lita på och att medborgerligt inflytande, demokrati,
            miljöhänsyn och insyn måste värnas.
          </p>
          <p xml:id="i-VR4p6yA4pYLRLWCyQF5NgT">
            Människors möjligheter att välja hur de vill bo bör stärkas.
            Det är därför angeläget att kommunerna genom en aktiv politik
            bidrar till ett varierat utbud av bostäder och upplåtelseformer.
            På så vis förbättras möjligheterna för den enskilde att få ett
            bra och ändamålsenligt boende. En konkret åtgärd för att styra
            att det byggs bostäder som människor efterfrågar kan vara att
            förändra plan- och bygglagen så att kommunerna ges möjlighet att
            föreskriva en viss upplåtelseform i detaljplan. Förutsättningarna
            för att använda översiktsplaner på motsvarande sätt bör också
            ses över.
          </p>
          <p xml:id="i-U53LPeGJqdCrT93dmxtuRg">
            Vänsterpartiet kan konstatera att regeringen har lagt fram ett
            sådant förslag inom ramen för det 22-punktsprogram för ökat bostadsbyggande
            som presenterades i juni 2016. Förslaget ingår även i budgetpropositionen
            för 2017 (prop. 2016/17:1, UO18). Vänsterpartiet förutsätter därför
            att regeringen lägger fram ett sådant förslag till riksdagen inom
            kort.
          </p>
          <head xml:id="i-Cse9nKD7kiTiT3hYfzQqKt" type="h2">
            9.1 Regionalt perspektiv i planeringen
          </head>
          <p xml:id="i-7qskUfWrXQu3AEsf4TmMAM">
            Att ha ett regionalt perspektiv i planeringen är på många platser
            i landet av yttersta vikt för att skapa balans i bostadsbyggandet.
            En regions näringslivsutveckling och infrastruktur hänger ofta
            ihop, och i takt med att arbetsmarknadsregioner utökas och kommunikationer
            förbättras så följer inte heller bostadsmarknaden nödvändigtvis
            kommungränserna. I Stockholmsregionen har det t.ex. visat sig
            att den generella byggtakten i länets sex rikaste kommuner varit
            mycket låg de senaste åren. Dessutom har nybyggnationen till största
            del bestått av villor och bostadsrätter. Andelen hyresrätter är
            försvinnande liten. Danderyd, Täby, Lidingö, Vaxholm, Nacka och
            Sollentuna är kommuner som varken tar ansvar för den bostadsbrist
            som finns bland ungdomar i den egna kommunen eller för den regionala
            bostadsbrist som omfattar hela länet. Men inte bara i storstadsregionerna,
            utan också i kommuner med vikande befolkningsunderlag kan det
            vara viktigt att ta hänsyn till ett mellankommunalt eller regionalt
            perspektiv med avseende på bostadsförsörjningen.
          </p>
          <p xml:id="i-QbGzJ1F7UrVjWCpP5RC6z">
            Trots detta har Sverige i dag ett mycket decentraliserat planeringssystem
            som bygger på kommunernas självstyre. Förutom att vissa kommuner
            i en region tar större ansvar än andra för bostadsbyggandet så
            finns det problem t.ex. med att kollektivtrafik inte byggs ut
            i den utsträckning som krävs i samband med bygge av nya bostadsområden.
            Mot bakgrund av detta hade Vänsterpartiet förhoppningar om att
            Bostadsplaneringskommitténs slutbetänkande, En ny regional planering
            – ökad samordning och bättre bostadsförsörjning (SOU 2015:59),
            skulle innehålla skarpa och konkreta förslag på hur den regionala
            nivån för fysisk planering kan stärkas. Dagens regionplan i PBL
            är enligt Vänsterpartiets uppfattning inte tillräcklig.
          </p>
          <p xml:id="i-Hrd3iygp9C7FUpwdiAs6Wt">
            Bostadsplaneringskommitténs arbete är gediget och det kunskapsunderlag
            som tagits fram ligger till grund för en politisk samstämmighet
            kring dagens problembild. Även de tre huvudförslagen om ökad samordning
            mellan olika sektorer, en regional fysisk planering och en nationell
            strategi för fysisk planering och bostadsförsörjning är rimliga.
            Dessvärre är de inte tillräckliga för att få effekt på byggandet
            i landets storstadsregioner och vi hade gärna sett att kommittén
            hade gått längre. Det gäller främst förslaget om regional planering.
            Vänsterpartiet föreslår att det införs en regional fysisk planeringsnivå
            som bör ha en mer styrande och bindande påverkan på den kommunala
            planläggningen än det som Bostadsplaneringskommittén föreslagit.
            Den regionala nivån bör kunna styra hur stort antal bostäder som
            varje kommun ska uppföra, antingen själva eller genom annan markägare
            eller bostadsexploatör.
          </p>
          <p xml:id="i-N8ioa727dAfRqjFWKudkky">
            Vad som ovan anförts om en regional nivå för fysisk planering
            bör riksdagen ställa sig bakom och ge regeringen till känna.
          </p>
          <head xml:id="i-D5cN2RVfh7BUdkfjJWDiFj" type="h1">
            10 Värna och utveckla allmännyttans ställning
          </head>
          <p xml:id="i-DDwcmHNP23e8P1Tw8ga4W">
            De kommunala bostadsföretagen, allmännyttan, äger i dag drygt
            800 000 lägenheter. Allmännyttan har länge haft en särställning
            på den svenska bostadsmarknaden och är sedan många år en viktig
            del av välfärdssamhället. Allmännyttan ägs av medborgarna gemensamt
            och har till uppgift att tillhandahålla hållbara och prisvärda
            bostäder för alla. De allmännyttiga bostadsföretagen har över
            tid tagit ett stort samhällsansvar i rollen som bostadsbyggare,
            förvaltare och utvecklare av bostadsområden.
          </p>
          <p xml:id="i-5553HVV6f6Fm8kj9NTBCV1">
            Under den borgerliga regeringen förändrades allmännyttans förutsättningar.
            2011 infördes lagen (2010:879) om allmännyttiga kommunala aktiebolag
            (allbolagen). Lagen innebär att allmännyttan ska kombinera affärsmässighet
            med samhällsansvar. Samtidigt ändrades hyreslagstiftningen – allmännyttan
            sätter inte längre taket för hyrorna på orten.
          </p>
          <p xml:id="i-NRfxjpEPL9i75HxN1JDRuG">
            Vänsterpartiet värnar allmännyttans roll och framtid. En stark
            allmännytta är avgörande för en social bostadspolitik och för
            att klara bostadsförsörjningen. I egenskap av demokratiskt ägda
            företag ska de verka för allmännyttiga mål. För att värna och
            utveckla allmännyttans ställning föreslår vi följande.
          </p>
          <head xml:id="i-HTrmopv8Suc4A6tDtcJkUz" type="h2">
            10.1 Fler allmännyttiga bostadsbolag i kommunerna
          </head>
          <p xml:id="i-X1D9oTMQekdNHgSvv5rxWR">
            De höga byggpriserna är ett av skälen till att det inte byggs
            tillräckligt mycket, trots en omfattande bostadsbrist. De allmännyttiga
            bostadsbolagen har en viktig roll att spela när det gäller att
            pressa ned de höga byggpriserna i syfte att bygga mer. De har
            kapaciteten att utmana de privata byggherrarna på orten. Ett bra
            exempel på detta är Sabos upphandlingar av s.k. Kombohus där byggbranschen
            har sporrats att bygga allmännyttiga bostäder till en viss maxkostnad
            per kvadratmeter boarea. Kombohusen finns i flera olika utföranden
            och har ett fast pris som ligger cirka 25 procent under marknadspris.
            Hittills har Kombohus uppförts i omkring 75 kommuner runt om i
            landet, exempelvis i Trelleborg, Östersund och Umeå. Ett annat
            bra exempel är Svenska Bostäders byggande av flyttbara modulhus
            med hyresrätter för unga vuxna, s.k. Snabba Hus, i södra Stockholm.
          </p>
          <p xml:id="i-3UUN8KGbKCz9E4oayTqK35">
            För att bra och billigt byggande ska kunna bli verklighet på
            fler ställen bör det i varje kommun finnas minst ett allmännyttigt
            bostadsbolag eller att behovet uppfylls genom regional samverkan.
            I syfte att uppnå detta bör de kommuner som i dag saknar ett allmännyttigt
            bostadsbolag ha ansvar för att ett sådant på sikt byggs upp i
            kommunen. Regeringen bör återkomma med förslag kring hur detta
            ska genomföras. Detta bör riksdagen ställa sig bakom och ge regeringen
            till känna.
          </p>
          <head xml:id="i-7ZKAe5r2H3JJKGgW71Gt8T" type="h2">
            10.2 Minska inte antalet allmännyttiga hyresrätter
          </head>
          <p xml:id="i-KUVG7EVKkUWREyjFtnGiS2">
            Det är viktigt att kommunerna stärker sina bostadsföretag och
            utvecklar möjligheterna att tillhandahålla bra bostäder till kommunens
            invånare till rimliga hyror och enligt bruksvärdesprinciper. Utifrån
            ett mer regionalt och nationellt perspektiv måste det kunna säkerställas
            att det sammantaget finns tillräckligt stor andel allmännyttiga
            bostäder.
          </p>
          <p xml:id="i-Bt51N98JmcUeMBfjYjBysF">
            Det bör införas ett förfarande där det krävs tillstånd från länsstyrelsen
            vid försäljning av bostäder ägda av kommunala bolag. Detta bör
            riksdagen ställa sig bakom och ge regeringen till känna.
          </p>
          <p xml:id="i-LDN6wCZ1xgSFeWpBFnqvfu">
            I dag kan kommuner avyttra sina allmännyttiga lägenheter genom
            beståndsförsäljning till privata hyreshyresvärdar samt genom ombildning
            till bostadsrätt. Beståndsförsäljning sker allt som oftast för
            att kapitalisera i syfte att investera i upprustning och nyproduktion.
            Ombildning till bostadsrätt är inte sällan ideologiskt motiverat
            för att öka antalet bostadsrätter på de allmännyttiga hyresrätternas
            bekostnad. Vid ombildning av allmännyttiga lägenheter till bostadsrätt
            säljs lägenheten till långt under marknadspris, ofta till bokfört
            värde, vilket skapar starka incitament för hyresgästen att bidra
            till ombildningen.
          </p>
          <p xml:id="i-4odEYUng81BFJxWDi1WrcB">
            Ombildning till bostadsrätt, inte minst i Stockholmsområdet,
            har kraftigt minskat andelen hyresrätter samtidigt som behovet
            av hyresrätter är större än på lång tid. För att komma till rätta
            med det föreslår Vänsterpartiet ett tioårigt moratorium för ombildningar
            av allmännyttiga hyresrätter till bostadsrätt. Under denna period
            ska inga ombildningar från hyresrätt till bostadsrätt ske.
          </p>
          <p xml:id="i-P8gZSr6SQAL7eHusfFXMmU">
            Det bör införas ett tioårigt moratorium för ombildningar av allmännyttiga
            hyresrätter till bostadsrätt. Detta bör riksdagen ställa sig bakom
            och ge regeringen till känna.
          </p>
          <head xml:id="i-Xfnr1gby93uCkbmyamtYP1" type="h2">
            10.3 Förhindra olovliga värdeöverföringar från allmännyttiga
            bostadsbolag
          </head>
          <p xml:id="i-9m51dZ6PNwFUg3ZiCGqXdi">
            Lagen (2010:879) om allmännyttiga kommunala bostadsaktiebolag
            (allbolagen) begränsar i viss mån kommunernas möjligheter att
            ta ut pengar från sina bostadsbolag och använda dem till andra
            verksamheter. Trots detta finns det flera exempel där kommuner
            beslutat att ta pengar från de allmännyttiga bolagen i syfte att
            använda resurserna i kommunens verksamheter.
          </p>
          <p xml:id="i-FePzircCmF8F9twdkh8J5Z">
            Boverket sammanställer årligen de allmännyttiga bostadsbolagens
            värdeöverföringar. I Boverkets senaste rapport, som avser räkenskapsåret
            2014, konstateras att värdeöverföringarna från de kommunala bostadsbolagen
            har minskat. Huvudförklaringen är att de tre stora kommunala bostadsbolagen
            i Stockholm, som tidigare stod för en majoritet av värdeöverföringarna,
            förde över en betydligt mindre del av sin vinst jämfört med tidigare
            år. Detta beror på politiska beslut av den rödgrönrosa majoriteten
            i Stockholms kommun.
          </p>
          <p xml:id="i-UpU7dCo6nAE4MuLssp9xbB">
            I rapporten konstateras dock att sju allmännyttiga bolag, motsvarande
            tre procent av de allmännyttiga bolagen, har lämnat en för hög
            andel av sin vinst till kommunen vilket är i strid med lagen,
            s.k. olovliga värdeöverföringar. Det är inget unikt för 2014 utan
            så har det sett ut sedan lagen infördes 2011 (Boverket: Rapport
            2016:4).
          </p>
          <p xml:id="i-AS14J22x4h6ra81kVRPfk2">
            De allmännyttiga bostadsbolagens syfte är att vara bostadsförsörjare
            och uppfylla kommunernas bostadsförsörjningsansvar. Deras uppgift
            är inte att generera vinst åt ägarna och tillföra resurser till
            de kommunala budgeterna. Om kommunerna behöver förstärka sina
            ekonomier bör samtliga kommuninvånare vara med och bidra, inte
            bara de allmännyttiga bolagens hyresgäster.
          </p>
          <p xml:id="i-B2cWYP9RQBHV3zWzhmWuxu">
            I dagsläget finns ingen rättslig möjlighet för kommuninvånare
            eller hyresgäster i allmännyttiga bolag att förhindra en olovlig
            värdeöverföring från de kommunala bostadsbolagen. Transaktioner
            inom en koncern är inte möjliga att överpröva. I förarbetena till
            allbolagen diskuterades problematiken med att det saknas ett sanktionssystem
            för att säkerställa efterlevnaden av reglerna (prop. 2009/10:185,
            s. 79).
          </p>
          <p xml:id="i-Mfop9Lv1fKLSgHt4z7hFha">
            Lagstiftaren har sedan dess uppmärksammat problemet med att det
            inte finns någon överprövningsmöjlighet och har därför infört
            en uppsiktsplikt i kommunallagen som stadgar att kommunstyrelsen
            ska pröva om den verksamhet som det allmännyttiga bolaget har
            bedrivit under föregående kalenderår har varit förenlig med det
            fastställda kommunala ändamålet och utförts inom ramen för de
            kommunala befogenheterna (kommunallag 1990:900, 6 kap. 1 a §).
            Den nya lagstiftningen har dock inte inneburit någon reell möjlighet
            för kommuninvånare och hyresgäster att angripa olovliga värdeöverföringar
            från allmännyttiga bostadsbolag. Detta bekräftas i en dom från
            Förvaltningsrätten i Göteborg den 22 maj 2015 efter att två kommuninvånare
            velat överpröva ett kommunalt bostadsbolags olovliga värdeöverföringar.
            Enligt förvaltningsrätten kan uppsiktsplikten inte användas för
            samtliga beslut tagna inom bolaget och huruvida de är förenliga
            med det kommunala ändamålet och de kommunala befogenheterna. Förvaltningsrätten
            avslår därmed kommuninvånarnas överklagan. Inget prövningstillstånd
            beviljas i någon högre instans och därmed är frågan avgjord.
          </p>
          <p xml:id="i-LoyrWQn38uAJTfiPhWgUeh">
            Konsekvensen av detta blir att det är fullt möjligt för kommunala
            bolag att genomföra olovliga värdeöverföringar i strid mot gällande
            rätt. Det går med nuvarande lagstiftning inte att vidta någon
            sanktion trots att Boverket år efter år uppmärksammar att olovliga
            värdeöverföringar förekommer. Det är inte rimligt att hyresgäster
            i kommunala bostadsbolag på detta sätt får bidra mer till kommunens
            verksamheter än vad övriga kommuninvånare får.
          </p>
          <p xml:id="i-RmWQrsSbtThwbaspXtmqRR">
            För att komma till rätta med de problem som redogjorts för ovan
            föreslår Vänsterpartiet tre åtgärder.
          </p>
          <p xml:id="i-77uPbPGPfH2JLhdAqTaVD7">
            För det första bör den generösa undantagsklausul som finns i
            5 § lagen (2010:879) om allmännyttiga kommunala bostadsaktiebolag
            tas bort. Det är inte rimligt att det bara är hyresgästerna i
            kommunens allmännytta som ska ansvara för centrala kommunala uppgifter
            såsom främjandet av integration och social sammanhållning.
          </p>
          <p xml:id="i-TFdkfm2y41hkgd6LD2btU2">
            5 § lagen (2010:879) om allmännyttiga kommunala bostadsaktiebolag
            bör tas bort. Detta bör riksdagen ställa sig bakom och ge regeringen
            till känna.
          </p>
          <p xml:id="i-RS8AWY6rPfJP5k3DC2NgGf">
            För det andra bör kommunerna åläggas att tydligare redogöra för
            vilka ändamål värdeöverföringen har gått till. Detta för att säkerställa
            att den är korrekt genomförd.
          </p>
          <p xml:id="i-3iqBmsk2Co8zVRvRPKdiCW">
            Kommunerna bör åläggas att tydligare redogöra för vilka ändamål
            värdeöverföringen har gått till. Detta bör riksdagen ställa sig
            bakom och ge regeringen till känna.
          </p>
          <p xml:id="i-DnQbsZzWKjF9WVhhPYvXto">
            För det tredje bör kommunen, i det fall en olovlig värdeöverföring
            genomförts, åläggas att betala tillbaka den olovliga delen till
            det kommunala bostadsbolaget.
          </p>
          <p xml:id="i-Q6RnXqhA9o2cFiSsnFwC5">
            Det bör införas en regel i lagen (2010:879) om allmännyttiga
            kommunala bostadsaktiebolag som säkerställer att olovliga värdeöverföringar
            från allmännyttiga bostadsbolag återbetalas till det kommunala
            bostadsbolaget. Detta bör riksdagen ställa sig bakom och ge regeringen
            till känna.
          </p>
          <head xml:id="i-6QbwB5pnwpjPxM52JBFyK5" type="h1">
            11 Bostadsförmedling på medborgarnas villkor
          </head>
          <p xml:id="i-46JMWRBzCq9YooYy21mVKe">
            Man ska inte vara beroende av kontakter för att få tag på en
            hyresrätt. Förutom att det behöver byggas fler hyresrätter måste
            dessa fördelas på ett rättvist och förutsägbart sätt. För detta
            ändamål är kommunala bostadsförmedlingar ett bra verktyg.
          </p>
          <head xml:id="i-KFcfT6zbch2YwjQbKpS1p2" type="h2">
            11.1 Obligatoriska bostadsförmedlingar
          </head>
          <p xml:id="i-8Bx7PFPZxDQjVW1shRHkPi">
            I dag är det bara ett fåtal kommuner som har en kommunal bostadsförmedling.
            Förutom att bostadsförmedlingar kan fördela bostäder på ett rättvist
            och förutsägbart sätt kan de vara ett betydelsefullt instrument
            för boendeplanering genom att statistik över önskade bostäder
            avseende läge och storlek blir tillgänglig.
          </p>
          <p xml:id="i-9UukWc5rFt9RDdwLLbJ8sx">
            Enligt 7 § lagen (2000:1383) om kommunernas bostadsförsörjningsansvar
            ska en kommun anordna bostadsförmedling om det behövs för att
            främja bostadsförsörjningen. Om två eller flera kommuner behöver
            gemensam bostadsförmedling ska dessa kommuner enligt lagen anordna
            sådan. Regeringen har möjlighet att förelägga en kommun att anordna
            en kommunal bostadsförmedling.
          </p>
          <p xml:id="i-P3tZP2g7pJwMv2HCExXvgu">
            Vänsterpartiet anser att lagen inte ger den önskvärda effekt
            som medborgarna kan förvänta sig. För att förtydliga kommunernas
            bostadsförsörjningsansvar och skapa möjligheter för en rättvis
            och förutsägbar fördelning av hyresrätter bör kommunerna vara
            skyldiga att tillhandahålla en bostadsförmedling.
          </p>
          <p xml:id="i-45NLJAASF8nwHTT5DBT4PD">
            Alla kommuner ska vara skyldiga att i egen regi, eller genom
            regional samverkan, ordna en bostadsförmedling som genom transparenta
            regler förmedlar de flesta såväl allmännyttiga som privata lägenheter.
            Detta bör riksdagen ställa sig bakom och ge regeringen till känna.
          </p>
          <head xml:id="i-MEQe7BNKDxDcT1udCGABnP" type="h2">
            11.2 Krav på privata fastighetsägare
          </head>
          <p xml:id="i-EM75R6fFMbzR8v6JEZT2cZ">
            Enligt bostadsanvisningslagen (1980:94) hade kommunerna möjlighet
            att kräva in hyreslägenheter från privata värdar. Sedan lagen
            avskaffades 1993 har de privata fastighetsägarna kunnat förmedla
            sina lägenheter helt på egna villkor. För att kunna hyra en lägenhet
            hos en privat fastighetsägare har det i regel krävts goda kontakter,
            något som utestänger många medborgare. Insynen har varit begränsad
            och svarthandel med lägenhetskontrakt har förekommit.
          </p>
          <p xml:id="i-WJoZKK2at6ao9KDq3YzbZd">
            De privata värdarnas medverkan i en bostadsförmedlingstjänst
            har fungerat olika bra i olika kommuner. Exempelvis har Fastighetsägarna
            i Stockholm en frivillig överenskommelse som säger att deras medlemmar
            ska ge hälften av sina lediga och nybyggda lägenheter till Stockholms
            stads bostadsförmedling. Det är dock långt ifrån alla fastighetsägare
            som följer detta.
          </p>
          <p xml:id="i-Jh1h5emjjozLyiUssTfHVQ">
            Vänsterpartiet anser att de privata fastighetsägarna har ett
            ansvar för att bidra till att fler bostadssökande ska kunna få
            möjlighet att bo i det privata hyresrättsbeståndet. Det ska inte
            enbart vara förbehållet dem med kontakter. Vi anser även att förekomsten
            av svarthandel bör motverkas. Privata hyresvärdar ska inte tillåtas
            utnyttja bostadsbristen för egen vinning.
          </p>
          <p xml:id="i-MRcXtcE3yeug26G1dh4T7K">
            För att komma till rätta med situationen bör de privata fastighetsägarna
            åläggas att fördela 80 procent av sitt bostadsbestånd, både lediga
            och nybyggda lägenheter, genom en kommunal bostadsförmedling.
            Detta torde även ligga i de privata fastighetsägarnas intresse
            eftersom de, med ett sådant krav, inte behöver ägna tid och resurser
            åt att förmedla sina lägenheter. De privata fastighetsägarna får
            därmed mer tid och pengar över till sina huvudsakliga verksamheter
            – att förvalta och bygga hyresrätter.
          </p>
          <p xml:id="i-NSG26Fx7cq6mzTSkZjQ9eC">
            Det bör införas ett krav på privata fastighetsägare att fördela
            80 procent av sitt bostadsbestånd, såväl lediga som nybyggda lägenheter,
            genom en kommunal bostadsförmedling. Detta bör riksdagen ställa
            sig bakom och ge regeringen till känna.
          </p>
          <head xml:id="i-16ac4nB3DPWy28z5HCyrkR" type="h2">
            11.3 Sänk inkomstkraven för hyreskontrakt
          </head>
          <p xml:id="i-C7VkV6X2J4TJeWgQFJXnd1">
            Dagens bostadsbrist gör att hyresvärdar kan sålla bort hyresgäster
            med hjälp av högt ställda inkomstkrav. Det kan handla om att det
            ställs krav på fast anställning, eller i alla fall långa vikariat,
            eller att man inte har betalningsanmärkningar. Eftersom alla inte
            har ett högavlönat, fast arbete försämrar dessa krav möjligheterna
            för många att få ett hyreskontrakt.
          </p>
          <p xml:id="i-XqGVX9rUv1o6BUSuS2F5AE">
            Även de allmännyttiga bostadsbolagen ställer höga inkomstkrav.
            I Stockholm krävde tidigare nästan alla allmännyttiga hyresvärdar
            en årsinkomst som var tre gånger högre än hyresutgifterna. Sedan
            1 januari 2015 är det kravet borttaget i de allmännyttiga bostadsbolagen
            i Stockholm. Hos privata hyresvärdar kan kraven fortfarande vara
            så höga eller högre. Att ställa omotiverat höga inkomstkrav ökar
            bostadssegregationen och gör det svårare för många att få ett
            förstahandskontrakt. Riskerna för hyresvärden med att avstå från
            den här typen krav har dessutom visat sig vara mycket låga. Allmännyttan
            har ett särskilt ansvar att tillhandahålla hållbara och prisvärda
            bostäder för alla och bör därmed inte kunna ställa orimligt höga
            inkomstkrav.
          </p>
          <p xml:id="i-FeQtTSRyDMJ8Qu7dV3UArc">
            Det bör utredas vad som kan göras för att de allmännyttiga bostadsbolagen
            inte ska kunna ställa orimliga inkomstkrav. Detta bör riksdagen
            ställa sig bakom och ge regeringen till känna.
          </p>
          <head xml:id="i-JBNqL6AL2mwPhsTaYhcH1S" type="h1">
            12 Renovera bostadsbeståndet
          </head>
          <p xml:id="i-FuCXf2dpAxwToziQgyHT1Z">
            En stor del av Sveriges bostadsbestånd är i dag mer än 50 år
            gammalt och upprustningsbehovet är omfattande. Det gäller i synnerhet
            för de s.k. miljonprogramsområdena från 1960- och 70-talen med
            en stor andel hyresrätter. Vänsterpartiet anser att landets hyresgäster
            ska kunna bo i moderna, funktionella lägenheter med hög tillgänglighet
            och låg energiförbrukning. En förutsättning för detta är att det
            befintliga bostadsbeståndet rustas upp för att möta dagens och
            framtidens behov.
          </p>
          <head xml:id="i-Ur5EryFSrmdhJP9iXuKKu3" type="h2">
            12.1 Rusta upp miljonprogrammens bostäder
          </head>
          <p xml:id="i-Hw1QBUwRnrom7muhHacfnV">
            I dag har vi en situation där renoveringar och ombyggnationer
            av bostäder å ena sidan knappast alls blir av och å den andra
            sidan kan innebära orimligt stora hyreshöjningar. I flera uppmärksammade
            fall har hyran stigit med upp till 60 procent. Med så höga hyreshöjningar
            är det många som helt enkelt inte har råd att bo kvar. Därmed
            är hyresgästens besittningsskydd i praktiken hotat. Bostadsbristen
            gör dessutom att det på många håll i landet inte finns några lediga
            lägenheter att flytta till för den som inte längre kan bo kvar.
          </p>
          <p xml:id="i-LUxrqpzgkFisEj2657VKM4">
            Vänsterpartiet har mot den här bakgrunden länge drivit frågan
            om att införa ett upprustningsstöd riktat till hyresrätter. Vi
            är därför glada över att Vänsterpartiet och regeringen är överens
            om att äldre hyresrätter ska få statligt stöd för att moderniseras
            på ett socialt och miljömässigt hållbart sätt som innebär att
            hyreshöjningen begränsas efter renoveringen. I budgetpropositionen
            för 2017 föreslås det att en miljard kronor årligen avsätts till
            detta ändamål (prop. 2016/17:1). Stödet bidrar till att upprätthålla
            den höga och sammanhållna svenska bostadsstandarden. Det upprustningsstöd
            som föreslås i budgetpropositionen för 2017 löser en del av de
            akuta problem som råder vad gäller renoveringsbehovet i dagens
            bostadsbestånd. I ett mer långsiktigt perspektiv behövs även andra
            åtgärder. En åtgärd som kan utredas är att införa skattefria underhållsfonder.
          </p>
          <head xml:id="i-EdkDDKbVw7NrdX4MGfohPc" type="h1">
            13 Värna hyresrätten som upplåtelseform
          </head>
          <p xml:id="i-DGf95pj638F8x24UdRcn1G">
            Hyresrätten har många viktiga och positiva egenskaper. Det är
            en upplåtelseform som inte är marknadsprissatt och därför är tillgänglig
            för alla löntagargrupper, till skillnad från privatägda bostäder
            där högsta pris är den styrande faktorn. Med rimliga förmedlingstjänster
            är hyresrätten ett av de viktigaste verktygen för att motverka
            segregation, diskriminering och orättvis fördelning av bostäder.
            Hyresrätten underlättar dessutom rörlighet, ger låga transaktionskostnader
            och stimulerar till professionell fastighetsförvaltning. Hyresrätten
            är en viktig del av den svenska välfärdsmodellen. Vänsterpartiet
            vill därför värna hyresrätten som upplåtelseform.
          </p>
          <p xml:id="i-RdEecRvAg25Qd4fvhJqZsZ">
            Bristen på hyresrätter är fortfarande stor samtidigt som allt
            fler saknar eget boende. Många efterfrågar i dag hyresrätter med
            rimliga hyresnivåer. Förutom att bygga bort bostadsbristen behöver
            det befintliga beståndet av hyresrätter förbli just hyresrätter.
            Ett stort problem är att hyresrätter säljs och ombildas till bostadsrätter.
            Sedan år 2000 har ca 160 000 allmännyttiga och privata hyresrätter
            ombildats till bostadsrätter i landet. Av dessa finns en övervägande
            majoritet i Stockholms län. Sedan 1975 har det privata hyresrättsbeståndet
            i Stockholm minskat med hälften, från ca 200 000 till 100 000
            lägenheter, trots att nyproducerade privata hyresrätter tillförts
            kontinuerligt.
          </p>
          <p xml:id="i-RMooygkix79aeBA9u8jQMX">
            Vänsterpartiet vill se över den lagstiftning som aktivt bidrar
            till ombildningar av privata hyresrätter till bostadsrätter i
            syfte att värna hyresrätten som upplåtelseform. Vi vill även förbättra
            rättssäkerheten vid ombildningsprocessen.
          </p>
          <head xml:id="i-7c4ADMsszcSLXzCLryXbqo" type="h2">
            13.1 Avskaffa hembudsrätten
          </head>
          <p xml:id="i-E6ERLe3vRqnLLx6W1Eh9tv">
            Hembudsrätten tvingar i dag fastighetsägaren att vid försäljning
            först vända sig till bostadsrättsföreningen, om en sådan är bildad
            i fastigheten. Vänsterpartiet anser att fastighetsägaren själv
            ska få välja om en fastighet ska säljas till en bostadsrättsförening
            eller en annan fastighetsägare.
          </p>
          <p xml:id="i-WjnimSHsKeEqci7pARaM4c">
            Hembudsrätten bör avskaffas. Detta bör riksdagen ställa sig bakom
            och ge regeringen till känna.
          </p>
          <head xml:id="i-Tt23LkZBKrk4yAKWeCiMRG" type="h2">
            13.2 Förbättra rättssäkerheten vid ombildningsprocessen
          </head>
          <p xml:id="i-QsLLt8EeEYi3p5sKP8gZuH">
            Det finns lagar som reglerar ombildningar till bostadsrätter.
            Rättssäkerheten vid ombildningsprocessen är bristfällig och förändringar
            behöver göras. Det behöver t.ex. införas en begränsning av antalet
            omröstningar bland de boende för att försöka få till stånd en
            ombildning inom en avgränsad tidsperiod. Vidare behöver kraven
            skärpas så att det krävs att tre fjärdedelar av de boende röstar
            för en ombildning för att den ska kunna genomföras. En regel bör
            också införas där den som röstar för en ombildning förbinder sig
            till att delta i köpet. Förstärkningar behöver också göras för
            att öka förtroendet för att allt går rätt till under processens
            gång. En opartisk funktion såsom notarius publicus ska delta på
            föreningsstämmorna för att öka rättssäkerheten.
          </p>
          <p xml:id="i-8aTtcVkxG6ksQyeRWAWU1f">
            Regeringen bör återkomma med förslag till sådana förbättringar
            av rättssäkerheten vid ombildningar. Detta bör riksdagen ställa
            sig bakom och ge regeringen till känna.
          </p>
          <head xml:id="i-E8mRn3LFFcNUTFYjkYSJew" type="h1">
            14 Stärk hyresgästens ställning
          </head>
          <head xml:id="i-K3xv7z7fFZQsgS2cm57fzz" type="h2">
            14.1 Sätt stopp för oseriösa hyresvärdar
          </head>
          <p xml:id="i-Urf6cNHdwB5HFZ5KGSQTT3">
            Det finns ett flertal exempel på hyresvärdar som inte sköter
            sig. I medierna rapporteras det med jämna mellanrum om fastighetsägare
            som inte lagar fuktskador eller underlåter att sanera bort skadedjur
            i lägenheter. Frågan om oseriösa hyresvärdar har fått ökad aktualitet
            inte minst beroende på den omfattande utförsäljningen av t.ex.
            allmännyttans bostäder till riskkapitalister. Riskkapitalister
            har ofta ett kortsiktigt perspektiv i sitt ägande och det är ingen
            orimlig tanke att fastigheter säljs i ett läge när det inte är
            lika lönsamt som nu att äga hyresfastigheter. Att inte veta om
            fastighetsägaren kommer att fortsätta att äga och förvalta ens
            bostad kan givetvis skapa oro hos hyresgästerna.
          </p>
          <p xml:id="i-JvsaqNhwXycujxdGcbuCRc">
            I en rapport från Hyresgästföreningen framgår också att det skiljer
            i underhållskvalitet mellan allmännyttan och privata fastighetsägare
            till de senares nackdel (Hyresgästföreningen 2015: Hållbar ombyggnad
            – enda vägen framåt). Tidningen Fastighetsvärlden genomförde våren
            2015 en kartläggning av miljonprogramsområdena i Sveriges 23 största
            kommuner. Kartläggningen visade att mer än hälften av lägenheterna
            numera ägs av privata hyresvärdar (Fastighetsvärlden nr 1/2015).
          </p>
          <p xml:id="i-5fzTuQdaRyrC9CoLpSiSJs">
            Det måste kunna gå att hindra oseriösa hyresvärdar från att förvärva
            nya fastigheter och på så sätt skydda hyresgästerna. Vänsterpartiet
            har arbetat för att någon form av prövning av fastighetsägaren
            bör göras. Därför är vi glada över att vara överens med regeringen
            om att ha tillsatt en utredning med uppdrag att stärka hyresgästernas
            ställning (dir. 2015:83). Utredningen ska bl.a. analysera konsekvenserna
            av att den borgerliga regeringen avskaffade förvärvslagen. I och
            med borttagandet försvann möjligheten att förhandspröva om en
            köpare av ett hyreshus är lämplig. Utredaren ska också kartlägga
            i vilken utsträckning det förekommer brister i förvaltningen av
            hyreshus, och vid behov föreslå åtgärder för att minska problemen.
          </p>
          <p xml:id="i-H3pi6yNqvouKzaxtHH6kNB">
            För att hyresrätten ska vara en attraktiv och trygg boendeform
            i framtiden behöver hyresgästernas ställning stärkas i flera avseenden.
            I utredningsdirektiven till ovan nämnda utredning, som Vänsterpartiet
            och regeringen alltså är överens om, är uppdraget också att se
            över de nya reglerna om privatuthyrning som drevs igenom av den
            förra regeringen. Bland annat ändrades reglerna om uppsägning
            av en hyresgäst och det öppnades för mer marknadsanpassade hyror.
          </p>
          <p xml:id="i-E68eDH5JVAk8NkVhbv2yNW">
            Ett tredje tema i utredningen gäller ökat inflytande för hyresgäster
            vid renovering. Det är viktigt att hyresgästerna ges inflytande
            i upprustningsprocessen så att det renoveras för de människor
            som faktiskt bor i ett bostadsområde. I dag vittnar många hyresgäster
            om att de inte alls har fått vara med och påverka omfattningen
            av en renovering. I vissa fall har detta inneburit att människor
            tvingas flytta. Detta trots att hyresgästerna enligt lag ska ge
            sitt godkännande till en ombyggnation innan den startar. Problemet
            i dag är bl.a. att även om hyresgästerna skulle motsätta sig en
            ombyggnation så kan fastighetsägaren söka tillstånd för sina planer
            hos hyresnämnden. Vänsterpartiet ser fram emot att ta del av utredningens
            resultat när den presenteras i februari 2017. Det behöver dock
            vidtas åtgärder redan nu för att stärka hyresgästernas ställning.
            I det följande lägger vi fram ett antal förslag på detta område.
          </p>
          <head xml:id="i-3o8CBQvtMju3EMwSsHWLmf" type="h3">
            14.1.1 Underlätta åtgärdsföreläggande vid bristande underhåll
          </head>
          <p xml:id="i-SJXm9c4QgDDT4evBpAHtAL">
            Enligt hyreslagen har en fastighetsägare underhållsskyldighet
            gentemot hyresgästen. Om hyresvärden inte följer detta är det
            möjligt för hyresgästen att kräva underhåll med hjälp av ett s.k.
            åtgärdsföreläggande. Lagstiftarens intention har varit att säkerställa
            att hyresgäster får det löpande underhåll som de betalar för och
            att bostädernas standard upprätthålls. I rättspraxis har det dock
            uppstått ett krav på att bristen måste ha inneburit ett hinder
            och ett men för hyresgästen för att ett åtgärdsföreläggande ska
            aktualiseras. Det innebär att bristen enligt nuvarande praxis
            måste vara omfattande för att hyresvärden ska ha en skyldighet
            att ingripa. Vänsterpartiet menar att det är orimliga krav att
            ställa på ett löpande underhåll som ska upprätthålla ett slags
            grundnivå i hemmet. När underhållsskyldigheten som sådan åsidosätts
            bör ett åtgärdsföreläggande kunna aktualiseras, oavsett storleken
            på bristen.
          </p>
          <p xml:id="i-T9kmXwrYjzz5pfJU7d5Ru4">
            Regeringen bör därför återkomma med förslag som säkerställer
            att åtgärdsföreläggande kan göras i fall där det löpande underhållet
            åsidosätts. Detta bör riksdagen ställa sig bakom och ge regeringen
            till känna.
          </p>
          <head xml:id="i-NAeVABFimVY48dk2KFUgFd" type="h3">
            14.1.2 Gör det lättare att få nedsatt hyra vid bristande underhåll
          </head>
          <p xml:id="i-9ZWz7wzz5WmfRCgq3gQHo2">
            I dag är det svårt, krångligt och dyrt för en hyresgäst att få
            nedsatt hyra för bristande underhåll. Det är därför många gånger
            riskfritt för fastighetsägaren att göra sig oanträffbar för hyresgästen
            eller strunta i att åtgärda fel. Vänsterpartiet föreslår därför
            att hyresnämnden ska handlägga den rättsliga processen i stället
            för domstolarna. Därigenom kan förfarandet bli billigare och enklare.
            Samma regler som i skadeståndsmål bör gälla, dvs. att om värden
            inte kan bevisa att hen har vidtagit rimliga åtgärder med avseende
            på underhållet så sätts hyran ned. Det kommer att öka incitamenten
            för fastighetsägaren att hantera bristerna på ett bättre sätt
            än i dag. Vad som ovan anförts om att göra det lättare att få
            nedsatt hyra vid bristande underhåll bör riksdagen ställa sig
            bakom och ge regeringen till känna.
          </p>
          <head xml:id="i-RGZ1v6PMHKM37JwVmHtKaJ" type="h3">
            14.1.3 Kommunens skyldighet att bistå med förvaltare
          </head>
          <p xml:id="i-KYfrVob8k3rfiFgoxcTnQ1">
            Trots att vissa fastighetsägare i flera fall allvarligt har misskött
            sina hus och underhållet definitivt är bristfälligt, så har det
            funnits fall med svårigheter att genomdriva en tvångsförvaltning.
            Även om hyresnämnden bedömer att tvångsförvaltning är en lämplig
            åtgärd blir den i många fall inte av p.g.a. att det saknas förvaltare
            som kan ta sig an ärendet. Detta är en otillfredsställande ordning.
            Vänsterpartiet menar att i ärenden rörande tvångsförvaltning enligt
            bostadsförvaltningslagen så ska kommunerna vara skyldiga att,
            antingen via sina allmännyttiga bolag eller på annat sätt, bistå
            med en godtagbar förvaltare. Vad som ovan anförts om att kommunerna
            ska vara skyldiga att bistå med förvaltare bör riksdagen ställa
            sig bakom och ge regeringen till känna.
          </p>
          <head xml:id="i-2Fb2DFN3Y9nWBBY9rF5QF9" type="h3">
            14.1.4 Förhindra missbruk av rivningskontrakt
          </head>
          <p xml:id="i-SX6QJYVbuMjuM5Gce2MthJ">
            Den utredning som tillsatts i syfte att stärka hyresgästens ställning
            har ett brett uppdrag och berör många situationer där hyresgästens
            ställning behöver förbättras (dir. 2015:83). Vänsterpartiet anser
            dock att det finns fler sådana situationer än de som lyfts fram
            i utredningens direktiv. En sådan situation är missbruket av s.k.
            rivningskontrakt. Ett rivningskontrakt innebär att hyresgästen
            saknar besittningsskydd och många hyresvärdar sätter i system
            att hyra ut på det här sättet. Antalet rivningskontrakt har ökat
            med 25 procent sedan 2009.
          </p>
          <p xml:id="i-6bLJDvf2mDZ28Z42aF2icA">
            Vänsterpartiet menar att rivningskontrakt ska användas till det
            de är avsedda för. Det kontrolleras alltför sällan att hyresvärden
            t.ex. vidtar den renovering som uppgavs när det ansökts om att
            få hyra ut med rivningskontrakt. Det finns inte heller krav på
            kontroll av rivningskontraktens användning i lagstiftningen. Det
            är inte otänkbart att omfattande uthyrning med rivningskontrakt
            kan leda till att allt fler drar sig för att rapportera eventuella
            olägenheter i boendet med risk för att förlora sitt kontrakt.
            Regeringen bör återkomma med förslag som säkerställer att rivningskontrakt
            används till det de är avsedda för. Detta bör riksdagen ställa
            sig bakom och ge regeringen till känna.
          </p>
          <head xml:id="i-pLbSEYMJP5wgoRsdQ687d" type="h3">
            14.1.5 Ytterligare åtgärder för att motverka oseriösa hyresvärdar
            och fastighetsägare
          </head>
          <p xml:id="i-LYi4qudwfYfD3p2SxGPB2u">
            I takt med rådande befolkningsökning och bostadsbrist har villkoren
            på bostadsmarknaden hårdnat, särskilt i landets storstadsområden.
            På senare år har media vid ett flertal tillfällen uppmärksammat
            allvarliga brister i boendemiljön i olika bostadsområden runt
            om i landet. Nedgångna hyreshus har drabbats av mögel, fuktskador
            och skadedjur, ofta som ett resultat av allvarliga brister i bl.a.
            ventilation och allmänt underhåll. Exempelvis vittnar miljöförvaltningen
            i Malmö om att antalet olovliga bostäder har ökat de senaste åren.
            Människor tvingas bo i källare, tvättstugor, industrilokaler,
            övergivna kontor och liknande. Oseriösa hyresvärdar och fastighetsägare
            ser sin chans att tjäna pengar på andras utsatthet och behov av
            bostad. För att möta dessa utmaningar måste bostadstillsynen vara
            proaktiv och effektiv. Kommunerna måste ges rätt förutsättningar
            att sätta stopp för oseriösa hyresvärdar och fastighetsägare.
          </p>
          <p xml:id="i-V3sTxwXNU2oFXMb5GHGJTf">
            Boendemiljöerna regleras i en mängd olika lagar, däribland hyreslagen
            (12 kap. jordabalken, JB), bostadsrättslagen (BrL 1991:614), bostadsförvaltningslagen
            (BFL 1977:792), miljöbalken (MB 1998:808), plan- och bygglagen
            (PBL 2010:900) samt lagen om skydd mot olyckor (LSO 2003:778).
            De olika lagarna har olika myndigheter som ser till att de följs
            och olika tillsynsvägledande centrala verk. Detta arbete är generellt
            sett okoordinerat. De olika myndigheterna har olika befogenheter
            och därtill olika stora resurser att lägga på sina respektive
            uppgifter.
          </p>
          <p xml:id="i-UwYcafjuYxY2RQ5ArGqygk">
            Boverket är tillsynsvägledande myndighet gentemot stadsbyggnadskontoren.
            Myndigheten för samhällsskydd och beredskap är tillsynsvägledande
            myndighet för den lokala räddningstjänsten. Folkhälsomyndigheten
            och länsstyrelserna är tillsynsvägledande myndighet åt de kommunala
            miljöförvaltningarna. Det finns dock ingen vägledning som avser
            hur kommunerna ska arbeta mot olovliga boenden, oseriösa hyresvärdar
            och fastighetsägare eller på ett proaktivt sätt verka för jämlik
            hälsa. Sammanfattningsvis saknas en central tillsynsvägledning,
            statliga mål och en statlig koordinerad strategi för detta arbete.
            Det saknas även en mer funktionell lagstiftning.
          </p>
          <p xml:id="i-WaF7QhfiBxM25BsAf5ezXn">
            För att ge kommunerna bättre förutsättningar att dels sätta stopp
            för oseriösa hyresvärdar och fastighetsägare, dels verka för en
            mer jämlik hälsa krävs ett antal åtgärder.
          </p>
          <p xml:id="i-3Gqjz3Lk87EpU1MYg1uQNo">
            För det första bör fler myndigheter och verk samverka med de
            kommunala tillsynsmyndigheterna. Exempelvis skulle Skatteverket
            och de kommunala tillsynsmyndigheterna kunna agera gemensamt mot
            svarta pengar i bostadsmarknaden och Folkhälsomyndigheten tillsynsvägleda
            kommunerna i dessa frågor. För att åstadkomma en bättre myndighetssamverkan
            bör regeringen ta fram en statlig strategi mot slumförvaltning.
          </p>
          <p xml:id="i-6XJbidBewwYZQTBNfimWZb">
            Regeringen bör ta fram en statlig strategi mot slumförvaltning
            i syfte att åstadkomma en bättre myndighetssamverkan. Detta bör
            riksdagen ställa sig bakom och ge regeringen till känna.
          </p>
          <p xml:id="i-WjwKRbU387ocNzxnUCBxJ9">
            För det andra bör handläggningstiderna hos länsstyrelserna vid
            överprövning av kommunala beslut enligt miljöbalken kortas. Dessa
            ärenden kan ofta ligga två år eller mer hos länsstyrelserna för
            prövning. När det gäller tillsynen av bostäder är detta ett avsevärt
            problem. Länsstyrelserna behöver tillräckliga resurser för att
            överprövningar av miljöbalksärenden ska ske inom rimlig tid.
          </p>
          <p xml:id="i-JCXjvWYTyiH4cVBupmjP4d">
            Regeringen bör återkomma med förslag till åtgärder för att minska
            handläggningstiden hos länsstyrelserna vid överprövning av kommunala
            beslut enligt miljöbalken. Detta bör riksdagen ställa sig bakom
            och ge regeringen till känna.
          </p>
          <p xml:id="i-VMitygrKQo2YmW5ifV7RbD">
            För det tredje bör kommunernas arbete med att motverka olovligt
            boende, exempelvis i källarutrymmen eller industrifastigheter,
            förbättras. Orsaken till att detta arbete i dag är eftersatt är
            bl.a. att tillsynsbestämmelserna i plan- och bygglagen är snävare
            än i exempelvis miljöbalken vilket gör att befogenheterna hos
            kommunernas stadsbyggnadskontor inte är lika omfattande som hos
            t.ex. miljöförvaltningen.
          </p>
          <p xml:id="i-7m4QfdmJMD8GpEHAdLtkdo">
            Regeringen bör se över plan- och bygglagen i syfte att effektivisera
            tillsynen avseende olovliga boenden. Detta bör riksdagen ställa
            sig bakom och ge regeringen till känna.
          </p>
          <head xml:id="i-VsuQwk1Jpq5UdXjLpcrsdp" type="h2">
            14.2 Ökad trygghet för andrahandshyresgäster
          </head>
          <p xml:id="i-QChy4ZcNWrSxSfhAB7cSS3">
            En konsekvens av bostadsbristen är att allt fler människor tvingas
            bo inneboende hos andra eller hyra lägenheter i andra hand. Som
            andrahandshyresgäst befinner en sig per definition i en beroendeställning
            till den som hyr ut. Vänsterpartiet vill skapa ett tryggare och
            mer rättssäkert system på andrahandsmarknaden och jämna ut de
            ojämlika maktförhållanden som råder mellan andrahandshyresgästen
            och den som hyr ut.
          </p>
          <head xml:id="i-AFcaFtQ1UpH3BYabqXXPKa" type="h3">
            14.2.1 Avskaffa privatuthyrningslagen
          </head>
          <p xml:id="i-6PUnpy1VaEg953XrPgZjwj">
            Den som bor i hyresrätt i andra hand och har betalat för mycket
            i hyra kan vända sig till hyresnämnden för att få hyran prövad
            i efterhand. Om hyresnämnden gör bedömningen att hyran varit för
            hög ska förstahandshyresgästen betala tillbaka den överskjutande
            delen till andrahandshyresgästen enligt reglerna om återbetalning
            av överhyra (55 e § hyreslagen, 12 kap. jordabalken). Vänsterpartiet
            värnar denna ordning och anser att dessa regler även bör omfatta
            ägda bostäder. För att öka tryggheten för andrahandshyresgästerna
            bör hyran avspegla bruksvärdet.
          </p>
          <p xml:id="i-Qrh4W2mkd7DZENRZUjbpUe">
            Under den borgerliga regeringen drevs dock politiken i en helt
            annan riktning. Den 1 februari 2013 trädde lagen (2012:978) om
            uthyrning av egen bostad i kraft, den s.k. privatuthyrningslagen.
            Lagstiftningen innebär att personer som äger sin bostad kan hyra
            ut den med en högre hyra än bruksvärdessystemet medger. Hyran
            ska i stället motsvara bostadsrättshavarens beräknade kapital-
            och driftskostnader för bostadsrättslägenheten. Kapitalkostnader
            beräknas som en skälig avkastning på bostadens marknadsvärde.
            Med det menas att bostaden värderas objektivt och räntan motsvarar
            ett par procent över gällande referensränta. Med driftskostnader
            menas avgift till bostadsrättsföreningen, el, vatten, bredband
            m.m. Är lägenheten möblerad kan man också ta ut ersättning för
            slitage av möbler. I praktiken har detta legat på nivåer för en
            marknadshyra.
          </p>
          <p xml:id="i-S8KVLGNaVsD9bSxZXNNyVY">
            Den ovan nämnda möjligheten att få tillbaka överhyra retroaktivt
            har också avskaffats för andrahandshyresgäster som hyr en bostadsrätt
            i andra hand. I stället får andrahandshyresgästen numera gå till
            hyresnämnden och få sin framtida hyra fastställd till ett slags
            kostnadshyra. I kostnadshyran får, förutom månadsavgiften, en
            fiktiv räntekostnad räknas in. Denna hyra är således inte kopplad
            till uthyrarens faktiska kostnader.
          </p>
          <p xml:id="i-GPFq44qEqYvxYnBRe4bjCn">
            Den 1 juli 2014 trädde även ändringar i bostadsrättslagen i kraft
            som innebär att bostadsrättsägaren inte längre behöver ”beaktansvärda
            skäl” utan endast ”skäl” för att få tillstånd för andrahandsuthyrning
            av bostadsrättsföreningen. Den borgerliga regeringen ville gå
            längre än så och låta bostadsrättsägare själva besluta om andrahandsuthyrning
            utan att begära tillstånd från bostadsrättsföreningens styrelse.
            Detta förslag genomfördes dock inte.
          </p>
          <p xml:id="i-H1M9eMvdvpgY2TAPK6iFAM">
            Syftet med privatuthyrningslagen var, enligt den dåvarande regeringen,
            att göra det mer gynnsamt att hyra ut, få ut fler bostäder till
            uthyrning och därigenom minska bostadsbristen. Boverkets uppföljning
            av lagen visar att andrahandshyrorna ökat kraftigt (Boverket:
            rapport 2015:39). Enligt tidningen Hem &amp; Hyra har andrahandshyrorna
            för små bostadsrätter höjts med 40 procent efter lagändringen.
            Samtidigt har ökningen av utbudet mattats av. I storstadsregionerna
            vittnar många andrahandshyresgäster om mycket höga hyresnivåer.
            Vi har således fått något fler lägenheter på andrahandsmarknaden
            för dem som har råd att betala.
          </p>
          <p xml:id="i-J8NitfADJJYPXKjpuCx4CH">
            Regeringen har aviserat att den vill öka privatbostadsuthyrningen.
            I regeringens bostadspolitiska paket framhålls att privatpersoners
            upplåtelse av den egna bostaden är ett viktigt komplement till
            den ordinarie bostadsmarknaden och en möjlighet att få fler boenden
            på kort sikt. Enligt regeringen kan ett tryggare och mer rättssäkert
            system för den som önskar hyra ut såväl för den som önskar hyra
            medföra att utbudet av boendetillfällen inom det befintliga beståndet
            ökar. Vänsterpartiet ser fram emot att ta del av regeringens förslag
            på detta område.
          </p>
          <p xml:id="i-KMaq6rN5Ay9m7JyU7CUbHi">
            Vänsterpartiet är mycket kritiskt till privatuthyrningslagen
            som innebär att det som anses vara en skälig hyra höjs och att
            hyresmarknaden blir än mer komplicerad. Lagen gynnar främst dem
            som hyr ut, vilka ges möjlighet att ta ut en betydligt högre hyra
            än tidigare. Förlorarna är andrahandshyresgästerna som tvingas
            betala stora summor för att ha någonstans att bo. Av dessa skäl
            anser Vänsterpartiet att lagen bör avskaffas.
          </p>
          <p xml:id="i-Pyt6fFu2RxHJRyTKsuDFMC">
            Lagen (2012:978) om uthyrning av egen bostad bör avskaffas. Detta
            bör riksdagen ställa sig bakom och ge regeringen till känna.
          </p>
          <head xml:id="i-QTfGntzVu8Hp5PG2h9dPAj" type="h1">
            15 Förbättrad hyressättning
          </head>
          <head xml:id="i-5zXpTrqNcDRtTJ7dSgEGNf" type="h2">
            15.1 Värna bruksvärdesprincipen
          </head>
          <p xml:id="i-9mdWhfxixxwmcL8Vs5vYoh">
            I Sverige har vi kollektivt förhandlade hyror som sätts utifrån
            en bostads bruksvärde. Syftet med detta är att alla ska ha rätt
            till en bra bostad till rimlig kostnad. I den bostadspolitiska
            debatten förespråkar allt fler debattörer att bruksvärdessystemet
            ska överges till förmån för marknadshyror. Vänsterpartiet säger
            nej till marknadshyror.
          </p>
          <p xml:id="i-Qi5Jz5p1ZFDquvwUtgQfiH">
            Vi vet att om marknadshyror infördes så skulle hyrorna stiga
            kraftigt på de orter där bostadsbristen är stor. Om marknadshyror
            skulle införas skulle människor med låga och normalstora inkomster
            i många fall helt enkelt inte ha råd att bo kvar i sin bostäder.
            Dagens hyresförhandlingssystem skyddar hyresgästens rätt att bo
            kvar, i och med att hyresvärden inte kan höja hyran som den vill.
            De som främst skulle tjäna på ett införande av marknadshyror är
            i stället företag som bygger eller äger bostäder och som på så
            sätt kan ta ut högre hyror. Det går inte heller att bortse ifrån
            att i fallet med marknadshyror så är det ofrånkomligt med s.k.
            social housing, dvs. att det offentliga upplåter bostäder till
            de människor som inte har råd att betala marknadshyra. Ett sådant
            system skapar och upprätthåller social och ekonomisk stigmatisering.
          </p>
          <p xml:id="i-RTd82cjoj8cYYmbTEgkmb">
            Vänsterpartiet värnar bruksvärdessystemet. Nedan följer ett antal
            förslag som ytterligare skulle stärka systemet.
          </p>
          <head xml:id="i-CfQXy3yaavBes1nvGgbi3F" type="h3">
            15.1.1 Ta bort påtaglighetsrekvisitet
          </head>
          <p xml:id="i-9prYtChMQyTBME28qNxuQQ">
            Det s.k. påtaglighetsrekvisitet innebär att hyresnämnden vid
            en hyresprövning inte ska anse en hyra som skälig om den är ”påtagligt
            högre än hyran för lägenheter som är likvärdiga”. Det har i praxis
            lett till att de privata värdarna har kunnat ligga flera procentenheter
            högre än de allmännyttiga hyrorna vid jämförelseprövningar. Motivet
            för införandet av rekvisitet var att få en prisrörlighet på marknaden
            när allmännyttan hade en normerande roll. Så länge de privata
            värdarnas hyror ingår i hyresnämndens jämförelsematerial är det
            naturligt att påtaglighetsrekvisitet också försvinner. Påtaglighetsrekvisitet
            bör tas bort. Detta bör riksdagen ställa sig bakom och ge regeringen
            till känna.
          </p>
          <head xml:id="i-2whJXUw16wABYnoP66kde8" type="h2">
            15.2 Ändringar i hyreslagen
          </head>
          <p xml:id="i-MXBXWgxLUEc1MUi3CR6qof">
            Enligt hyreslagen ska hyran sättas efter lägenhetens bruksvärde.
            Det är parterna på hyresmarknaden som har fått förtroendet att
            i förhandlingar sköta hyressättningen. Bruksvärdet är ett relativt
            mått där lägenhetens olika kvaliteter prissätts i förhållande
            till andra lägenheter. Innan allbolagen från 2011 hade parterna
            till sin hjälp allmännyttans hyresnormerande roll, som innebar
            att parterna vid en prövning av bruksvärdet för en lägenhet i
            hyresnämnden endast kunde använda allmännyttiga lägenheter som
            jämförelsematerial. Eftersom allmännyttans hyror i sin tur var
            satta efter en självkostnadsprincip, innebar det att bruksvärdet
            fick ett ankare i kostnaden för att driva ett allmännyttigt bostadsbolag.
          </p>
          <p xml:id="i-9hUmh1PE1Q1ckEWSqUoX8W">
            Med lagstiftningen från 2011 avskaffades självkostnadsprincipen
            och allmännyttans hyresnormerande roll. Hyror ska fortfarande
            sättas utifrån bruksvärdet men parterna har inte längre något
            ankare att utgå ifrån i sitt arbete. Det innebär att relationen
            mellan två fastigheter med skilda bruksvärden kan fastställas
            men desto svårare är det för parterna att enas om vad det totala
            hyresuttaget ska vara. Detta har medfört en ökad konfliktnivå
            i hyresförhandlingarna sedan den nya lagens tillkomst, samt ett
            ökat antal prövningar i hyresnämnden vid fastställande av bruksvärdeshyra
            efter genomförda standardförbättringar.
          </p>
          <p xml:id="i-YNnqUix9Cz4erdvzuPGWwt">
            På många orter, men långtifrån alla, finns ett arbete mellan
            parterna med olika former av systematisering av hyresstrukturen.
            Det innebär i korthet att parterna kommer överens om poängsystem
            för olika bruksvärden för att sedermera skapa en mer konsekvent
            och transparent hyresstruktur. Systematisering av hyresstrukturen
            där bruksvärdet återspeglar den generella hyresgästens värderingar
            är något som parterna på hyresmarknaden är generellt positiva
            till. Vi ser dock att hyreslagen i sin nuvarande utformning kan
            innebära hinder för att alla orter ska genomföra en systematisering
            av hyresstrukturen.
          </p>
          <p xml:id="i-AkegwcXAvq7NXL81sNmddk">
            När parterna inte kommer överens om en hyra hänskjuts ärendet
            till hyresnämnden. I hyresnämnden kan hyran avgöras genom direktjämförelse
            eller efter allmän skälighetsbedömning. Så som praxis har utvecklats
            avgörs över 95 procent av alla ärenden som rör bruksvärdeshyror
            genom allmän skälighetsbedömning. Hyresnämnden ska enligt förarbeten
            till hyreslagen luta sig mot den högre hyran som anförts vid en
            prövning, vilket i praktiken innebär hyran som fastighetsägaren
            anför. En sådan praxis tillämpas i såväl direktjämförelser som
            vid allmän skälighetsbedömning.
          </p>
          <p xml:id="i-SXqwYX2QikvPaMTgKut8YV">
            För att en systematisering av hyresstrukturen på en ort ska genomföras
            måste parterna på hyresmarknaden enas om en rekommendation för
            fastighetsägarna på orten. Det måste därtill finnas incitament
            för båda parter att förhandla fram en sådan systematisering. Med
            dagens lagstiftning har enskilda fastighetsägare, exempelvis i
            lägen som betraktas som mindre attraktiva, inget intresse av att
            delta i en sådan uppgörelse. Flera sådana fastighetsägare kan
            med dagens lagstiftning allvarligt skada förutsättningarna för
            en systematisering genom att driva hyresärenden i hyresnämnden
            och få upp hyrorna högre än vad poängsystemet i systematiseringen
            skulle medge. Detta minskar i förlängningen incitamentet för varje
            enskild fastighetsägare att delta i en systematisering.
          </p>
          <p xml:id="i-KyF85bZr2Gh9YWdtzaJX8S">
            För att komma till rätta med detta föreslår Vänsterpartiet att
            uppgörelser mellan parterna om systematisering av hyresstrukturen
            på orten blir hyresnormerande. När avtal om systematisering tecknats
            av parterna ska poängsystemet utgöra bruksvärdet på orten och
            därmed utgöra vägledning för hyresnämndens bedömningar. Detta
            ska gälla oavsett om faktisk implementering av den nya hyresstrukturen
            har genomförts fullt ut eller ej.
          </p>
          <p xml:id="i-BJw8yv6Q1Crxpd8D78h73u">
            Hyreslagen bör ändras så att överenskommelser mellan parterna
            om systematisering av hyran blir normerande i hyresnämndens bedömning.
            Detta bör riksdagen ställa sig bakom och ge regeringen till känna.
          </p>
          <head xml:id="i-JvcTq4wCqrMctkKufzHfEN" type="h1">
            16 Krav på privata centrumägare att säkerställa god service till
            medborgarna
          </head>
          <p xml:id="i-JJBFFU4pA9U7MFwMifrWDW">
            Alla medborgare ska ha tillgång till god service i sin närhet,
            såväl offentlig som privat. Medborgarna ska, på de platser i landet
            där det är möjligt, ha närhet till offentlig förvaltning, kommunala
            serviceinrättningar och privat näringsverksamhet för att kunna
            uträtta sina ärenden inom ett rimligt avstånd från sina hem. Det
            är därför viktigt att bostadsnära centrum tillhandahåller god
            offentlig och privat service.
          </p>
          <p xml:id="i-SLzTNrLnJNyYJs3ondbajB">
            När kommunernas centrumanläggningar byggdes var de i regel i
            kommunal ägo. Centrumanläggningarna var välplanerade och tillhandahöll
            god offentlig och privat service. Under senare år har många centrumanläggningar
            privatiserats, i synnerhet i Stockholm. I takt med att kommunen
            inte längre äger och förvaltar de bostadsnära centrumen har det
            privata vinstintresset tagit överhanden. Hyresnivåer har generellt
            höjts vilket fått till följd att många mindre butiker har tvingats
            stänga. Samtidigt har många myndigheters lokalkontor och kommunala
            verksamheter flyttat. Servicenivån har i många bostadsnära centrum
            försämrats kraftigt. Många privatägda bostadsnära centrum kan
            av de boende upplevas som slitna, nedgångna och dåligt underhållna.
            Detta gäller i synnerhet i Stockholms ytterstads- och förortsområden.
          </p>
          <p xml:id="i-NG9UMCQCmstyTWTqM6N11Z">
            Trots att dessa centrumanläggningar utgör en så viktig del av
            stadsmiljön, en plats där många dagligen uträttar sina ärenden,
            är det ofta svårt för lokala politiker att åtgärda problemen.
            Kommunerna saknar i dag redskap för att kunna ställa krav på privata
            centrumägare att tillhandahålla en god service till medborgarna.
            Det behöver utredas huruvida fler verktyg och sanktioner, såsom
            exempelvis böter riktade mot fastighetsägare som inte sköter sina
            centrumanläggningar, skulle vara ett effektivt sätt att få bukt
            med problemet.
          </p>
          <p xml:id="i-FeXBL9wgGTg5hg8SnnGgZi">
            Det bör tillsättas en utredning med uppdrag att se över hur kommunerna
            ska kunna ställa krav på privata centrumägare i syfte att säkerställa
            god service till medborgarna i bostadsnära centrumanläggningar.
            Detta bör riksdagen ställa sig bakom och ge regeringen till känna.
          </p>
        </div>
        <div xml:id="i-YFR7HPzyNn974NJW4Cev4X" type="signatureBlock">
          <list xml:id="i-9VUZhuXr4UhgMnaUADbgZu">
            <item xml:id="i-5ujtaHpmNHt2Dxt2wYMk1L" type="signature">
              Jonas Sjöstedt (V)
            </item>
            <item xml:id="i-SFGRmzkhiG4KTaUo7PMsGU" type="signature">
              Jens Holm (V)
            </item>
            <item xml:id="i-Cs9wYimh7QzwigTSTpke5U" type="signature">
              Maj Karlsson (V)
            </item>
            <item xml:id="i-Y9FbommXRgELaSjZU822we" type="signature">
              Karin Rågsjö (V)
            </item>
            <item xml:id="i-SRziupgAR1JWkK9DXSGicS" type="signature">
              Linda Snecker (V)
            </item>
            <item xml:id="i-Qf22Zuby6HcJWQqcxYwu5j" type="signature">
              Mia Sydow Mölleby (V)
            </item>
            <item xml:id="i-yLXtWvnedz6792icfkB27" type="signature">
              Nooshi Dadgostar (V)
            </item>
          </list>
        </div>
      </div>
    </body>
  </text>
</TEI>
