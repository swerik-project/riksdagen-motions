<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-FiU-04035">
  <teiHeader>
    <fileDesc>
      <titleStmt>
        <title>med anledning av prop. 2020/21:100 2021 års ekonomiska vårproposition</title>
        <author corresp="i-UgG6CqxVABxx5Hq9mpcZ8M">av Ebba Busch m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:4035 av Ebba Busch m.fl. (KD)</title>
          <idno type="rdwebb">H8024035</idno>
          <rs type="number">4035</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/H8024035/text</ref>
          <ref type="dokument_url_html">http://data.riksdagen.se/dokument/H8024035</ref>
          <ref type="dokumentstatus_url_xml">http://data.riksdagen.se/dokumentstatus/H8024035</ref>
          <ref type="docx">http://data.riksdagen.se/fil/C93FF44B-08F4-4A19-AAC9-BA09267636F3</ref>
          <ref type="pdf">http://data.riksdagen.se/fil/316058CC-C12A-4127-98B7-D41CA078651C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UgG6CqxVABxx5Hq9mpcZ8M</idno>
            <name>Ebba Busch</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-D2JRw2JQkbJnAYJEiDcH47</idno>
            <name>Camilla Brodin</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-9kL7gDrzsvgPervhw6VVyb</idno>
            <name>Hans Eklind</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-QzVjvkK4pszVr85CTSzXwf" type="basedOn"/>
        <correspContext corresp="i-QzVjvkK4pszVr85CTSzXwf">
          <ref>Proposition 2020/21:100</ref>
        </correspContext>
        <correspAction xml:id="i-Dkszfixw7oARakBWCmcyYM" type="signed"/>
        <correspContext corresp="i-Dkszfixw7oARakBWCmcyYM">
          <note type="signatory" corresp="i-UgG6CqxVABxx5Hq9mpcZ8M"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-D2JRw2JQkbJnAYJEiDcH47"/>
          <note type="signatory" corresp="i-9kL7gDrzsvgPervhw6VVyb"/>
          <note type="signatory" corresp="i-Ybw8JnrmHGCsqpipBke8a7"/>
        </correspContext>
        <correspAction xml:id="i-Uxdc5stBZMGJFPBgcS3MkX" type="submitted">
          <date when="2021-04-30"/>
          <time when="14:41:19"/>
        </correspAction>
        <correspAction xml:id="i-RRknRwPdyCVBgSFrXeA9AC" type="reviewed">
          <date when="2021-05-03"/>
          <time when="11:37:50"/>
        </correspAction>
        <correspAction xml:id="i-Xv2mzvUZVGZfq2mpqz8biw" type="dismissed">
          <date when="2021-05-04"/>
        </correspAction>
        <correspAction xml:id="i-3sEX7z6CA3KUNvSE9XSPGe" type="referred">
          <date when="2021-05-05"/>
        </correspAction>
        <correspAction xml:id="i-AF74VMfxrJeHa2WXRFE453" type="assigned">
          <date when="2021-06-16"/>
          <time when="16:49:50"/>
        </correspAction>
        <correspContext corresp="i-AF74VMfxrJeHa2WXRFE453">
          <ref type="assignedTo">Finansutskottet</ref>
        </correspContext>
        <correspAction xml:id="i-EgnwSL2j9RgUB7qHd7iGWE" type="behandlas_i"/>
        <correspContext corresp="i-EgnwSL2j9RgUB7qHd7iGWE">
          <ref type="uppgift">2020/21:FiU20</ref>
          <ref type="ref_dok_id">H801FiU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">FiU20</ref>
          <ref type="ref_dok_titel">Riktlinjer för den ekonomiska politiken</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KytzZ13Ug3jZa9btnLeuwa" type="motHeader">
        <div xml:id="i-DaURourpn95ptAjUTxm1B3" type="motTitle">
          Motion till riksdagen 2020/21:4035 av Ebba Busch m.fl. (KD) med
          anledning av prop. 2020/21:100 2021 års ekonomiska vårproposition
        </div>
      </div>
      <div xml:id="i-VeWAMzVKtvrviXP6dJAxTn" type="motBody">
        <div xml:id="i-XiNsojp24qGQ5EuTWdfcRV" type="TOC">
          <head xml:id="i-KjJew7p6JDpHfNxu42yvas">
            Innehållsförteckning
          </head>
          <list xml:id="i-HKmCF38LSNBHpkLyWWM2je">
            <item xml:id="i-R9JxfKkWufNB6fKN2QPULJ" style="indent-level: 1">
              Förslag till riksdagsbeslut
            </item>
            <item xml:id="i-7vWrov9se5ReTF1oWwNScp" style="indent-level: 1">
              Tryggheten först – Kristdemokraternas ekonomiska vårmotion 2021
            </item>
            <item xml:id="i-D9mAUg6Z5nBCeipTjxob3B" style="indent-level: 1">
              Ekonomiska utsikter
            </item>
            <item xml:id="i-TRyR1jbS57aQXiyuspYJAQ" style="indent-level: 1">
              Kristdemokraternas ekonomiska politik
            </item>
            <item xml:id="i-SYXQtktZWi1tXNcqoQAw72" style="indent-level: 2">
              En hälso- och sjukvård att lita på
            </item>
            <item xml:id="i-SMHizQoRRwvRHf4fJ63AHr" style="indent-level: 2">
              Att åldras i trygghet och värdighet
            </item>
            <item xml:id="i-Ur9fWTTHP1CwrgiwmU3mT1" style="indent-level: 2">
              Rätten till assistans en självklarhet
            </item>
            <item xml:id="i-E1EuwTDFwUBWiJKXxmtSAE" style="indent-level: 2">
              Stärk socialtjänsten
            </item>
            <item xml:id="i-JxcWFDcjzZteZn6H4VsMWf" style="indent-level: 2">
              Stärkt folkhälsa
            </item>
            <item xml:id="i-QfPmkQjHT5bd4n2mqzruwB" style="indent-level: 2">
              Familjepolitik för ökad trygghet och frihet
            </item>
            <item xml:id="i-4oQKXQn1zYKEzpcm229LBE" style="indent-level: 2">
              Stärkt rättsväsende för ökad trygghet
            </item>
            <item xml:id="i-ShwSh72ApaiZGNDFus3pVV" style="indent-level: 2">
              Ansvarsfull och human migrationspolitik
            </item>
            <item xml:id="i-AAJDZnfe8cmxiYCCR5Pojw" style="indent-level: 2">
              Bättre och mer effektiv integration
            </item>
            <item xml:id="i-JTbZY4WuY3955zDk14WVDH" style="indent-level: 2">
              Ett företagsklimat för fler jobb
            </item>
            <item xml:id="i-K64GFyxV5R3rmmFEA9sqJo" style="indent-level: 2">
              Reformer för fler bostäder
            </item>
            <item xml:id="i-HX5c2nsuhZs4SnXEZLvuxi" style="indent-level: 2">
              En skola för kunskap och bildning
            </item>
            <item xml:id="i-667cPSToXa6VorsEAoAJLU" style="indent-level: 2">
              Tryggare ekonomi för äldre
            </item>
            <item xml:id="i-LXpo5bw1zeZ68SghDk23ih" style="indent-level: 2">
              Goda kommunikationer i hela landet
            </item>
            <item xml:id="i-YQDjEmqcMCZx8t69jeANFS" style="indent-level: 2">
              En hållbar miljö- och klimatpolitik
            </item>
            <item xml:id="i-FhRqvYw6NzLNDurEsUqTSE" style="indent-level: 2">
              Ett stärkt jordbruk
            </item>
            <item xml:id="i-CkTKcyKAvzg451ToFT9SKR" style="indent-level: 2">
              Sammanhållning över gränserna
            </item>
            <item xml:id="i-P6qynq3B19YarTzYWpx3TM" style="indent-level: 2">
              Försvaret och samhällets krisberedskap
            </item>
            <item xml:id="i-5qVz542YpSkBiZhq3addCm" style="indent-level: 2">
              En politik som stöder, inte styr, kulturen
            </item>
            <item xml:id="i-UbnonNETsrgz6wFNjxLouv" style="indent-level: 2">
              Det civila samhället
            </item>
            <item xml:id="i-Q7SpxDAv4LoBF8N2RBtkdD" style="indent-level: 1">
              Kristdemokraternas tillkommande reformer våren 2021
            </item>
            <item xml:id="i-V7LqaX8kLbKdNVMX1v1pnP" style="indent-level: 2">
              Reformer för att bryta långtidsarbetslösheten
            </item>
            <item xml:id="i-TL6RSmS9MU3uiY4jEH9MbC" style="indent-level: 3">
              Förstärkningar av nystartsjobben
            </item>
            <item xml:id="i-WkjSFcd3rBexsDKerYFFVX" style="indent-level: 3">
              Dubbelt jobbskatteavdrag – jobbstimulans vid återgång till arbete
            </item>
            <item xml:id="i-7uvMnnpFCKZQfNYcb2Pb43" style="indent-level: 3">
              Tillfälligt handledarstöd
            </item>
            <item xml:id="i-FW4johP4D2H633iGKEBqi2" style="indent-level: 3">
              Stöd till arbetsintegrerande sociala företag
            </item>
            <item xml:id="i-2KNQi55vLhZDSTvAwZStMf" style="indent-level: 2">
              Svensk sjukvårdspersonal behöver återhämtning
            </item>
            <item xml:id="i-MoCXTspf4ffQQ9eqdGkSU4" style="indent-level: 3">
              Ersätt arbetsgivare som lånar ut medicinskt utbildad personal
            </item>
            <item xml:id="i-MkFp9hevRcRJH5wDQgoYsw" style="indent-level: 3">
              Utbildningsmedel till Socialstyrelsen
            </item>
            <item xml:id="i-TbAJMp1MxmHLUUkFDPLYeW" style="indent-level: 3">
              Återhämtning för vårdpersonal
            </item>
            <item xml:id="i-KaCT7Wxp2XUVNcJTVPudfz" style="indent-level: 2">
              Hur mår Sverige efter krisen? Åtgärder för att mota en ohälsoskuld
            </item>
            <item xml:id="i-CcN4bbZC5cgdHEse2jZkox" style="indent-level: 3">
              Hälsa och aktivering för barn och unga
            </item>
            <item xml:id="i-4vq3BqfCrZz8x7E9MwNHED" style="indent-level: 3">
              Gemenskap och aktivering för äldre
            </item>
            <item xml:id="i-7naVD83WzZGphSXNp2mzH9" style="indent-level: 3">
              Vårdreformer och stärkt civilsamhälle
            </item>
            <item xml:id="i-Qd7ZbcF89XuAR2UcpVuWk6" style="indent-level: 2">
              Stärkt kvinnofrid
            </item>
            <item xml:id="i-YADXENgCsMTvqFmysRxVn7" style="indent-level: 3">
              Ökade resurser till kvinnojourerna och brottsofferjourerna
            </item>
            <item xml:id="i-8zpM2uurubiuWjqtJMaxPW" style="indent-level: 3">
              Trygghetspaket till hotade kvinnor
            </item>
            <item xml:id="i-F14EzcYvSnjRg6XKvfDiGT" style="indent-level: 3">
              Återanställ pensionerade poliser
            </item>
          </list>
        </div>
        <div xml:id="i-VKr8bKayMTETkmytLEyFaC" type="motProposal" subtype="förslag">
          <head xml:id="i-4erTQArgasaZpWGmceeoGZ">
            Förslag till riksdagsbeslut
          </head>
          <list xml:id="i-LGhchJDGeHEY7iRrW1eqBY">
            <item xml:id="i-6S3GYQ6BPAwjEnPRU2hWgP" sortKey="Yrkande 1">
              Riksdagen godkänner de riktlinjer för den ekonomiska politiken
              och budgetpolitiken som föreslås i motionen.
            </item>
          </list>
        </div>
        <div xml:id="i-CnSw3kNj1ebBLV3R3i7dJ5" type="motContent">
          <head xml:id="i-CT6EK6FBHdCGKAoHLTxXpt" type="h1">
            Tryggheten först – Kristdemokraternas ekonomiska vårmotion 2021
          </head>
          <p xml:id="i-13F3WiCjqQSjjxsLn1Y5ut">
            Den här vårmotionen presenteras i ett läge där Sverige fortsatt
            befinner sig i en pandemi och ekonomisk kris, men där hoppet om
            att kunna återgå till en mer normal tillvaro ändå lyser starkt.
            Fler och fler blir vaccinerade, och även om vägen till att kunna
            öppna samhället igen kantas av osäkerheter så finns det målet
            ändå inom räckhåll. Konkreta åtgärder behövs för att hantera de
            allvarliga problem som finns här och nu men även åtgärder för
            att undvika värre problem framöver behövs. Kristdemokraternas
            vårmotion tar därför fasta på hur vi kan skapa trygghet här och
            nu men också efter pandemin. Tryggheten att ha ett jobb att gå
            till. Tryggheten av en vård och omsorg man kan lita på. Tryggheten
            att inte bli utsatt för brott eller våld.
          </p>
          <p xml:id="i-2sBAR5yRmyqivfy5f6HKJx">
            Pandemin måste fortfarande hanteras. Vårdpersonal sliter och
            har slitit hårt i över ett års tid, ändå är situationen på flera
            av landets intensivvårdsavdelningar som värst just nu. Det är
            heroiska insatser som sjukvårdens personal uppbringat. Men förutom
            den fysiska press det innebär att jobba många och långa arbetspass,
            så har kanske den psy­kiska påfrestningen tärt mest. Känslan av
            att pandemin aldrig verkar ta slut, en strid ström av svårt sjuka
            patienter månad efter månad, och maktlösheten i att behöva se
            patienter gå bort utan sina anhöriga på plats. Vi riskerar därför
            att hamna i en ny natio­nell kris med utbränd vårdpersonal och
            massjukskrivningar. Att ge förutsättningar för återhämtning är
            därför helt nödvändigt och Kristdemokraterna föreslår en återhämt­ningsmånad
            för vårdpersonal – utöver semester – för återhämtning samt tid
            med nära och kära. Vi har kunnat lita på den svenska vårdpersonalen,
            nu måste de kunna lita på oss.
          </p>
          <p xml:id="i-8vm2HX42fvfhtcZesVgP3P">
            I pandemins spår har även permitteringar och varsel följt. Nästan
            en halv miljon svenskar är arbetslösa i dag – det är en oroväckande
            siffra. Vi vet från tidigare kriser att risken är stor att allt
            fler fastnar allt längre bort från arbetsmarknaden. Det minskar
            enskildas och familjers ekonomiska trygghet. Det innebär också
            att arbetsgemenskap går om intet samt att kunskap och kompetens
            riskerar att göra detsamma. Återigen vill vi inte att den kris
            vi nu är på väg ur ersätts av en kris där arbetslösheten biter
            sig fast på en ny hög nivå. Vi behöver därför skarpa jobbreformer
            här och nu. Kristdemokraterna vill bl.a. förstärka nystartsjobben
            och införa jobbstimulans för att fler ska komma i arbete snabbt.
          </p>
          <p xml:id="i-54rQdLH3ByEFXQSFF5W61L">
            Det kommer en morgondag. Vi är många som när hoppet om att kunna
            återgå till ett vanligt liv och träffa familj, kollegor och vänner
            igen. Samtidigt som vi hanterar det akuta läget i vården och på
            arbetsmarknaden, så behöver vi lyfta blicken. Blicken måste fästas
            både på det omedelbara men också på samhällsproblemen av mer långsiktig
            karaktär.
          </p>
          <p xml:id="i-FhPo1ExxcAp241wVxQyoNV">
            Det är mycket vi inte vill ska bli som vanligt igen. Vårdköerna
            var långa och vården ojämlik redan före pandemin. Barn och unga
            rörde för lite på sig och brottades med psykisk ohälsa. Äldre
            satt ensamma. Poliserna var för få och kvinnor utsattes för grova
            brott av sina närstående – även före pandemin.
          </p>
          <p xml:id="i-WxgShZt9mBUPn3qb4fKbBx">
            Så hur mår då Sverige efter krisen? Världshälsoorganisationen
            WHO varnar för att hela samhällens mentala hälsa och välbefinnande
            har påverkats allvarligt av krisen. Civilsamhällets stödlinjer,
            pensionärsorganisationer samt barn- och ungdomsföreningar vittnar
            om många tuffa samtal med människor som mår dåligt. När krisen
            är över behöver vi inte bara reformer för ekonomins återhämtning,
            utan även för att stärka människors hälsa och välbefinnande.
          </p>
          <p xml:id="i-M6PUcvdSCY1BodDqzmgtF">
            Det arbetet måste börja nu, Sverige måste börja fungera igen.
            Kristdemokraterna förstärker primärvårdens och elevhälsans kapacitet
            att hjälpa människor med fysiska och psykiska vårdbehov, stöder
            civilsamhällets insatser samt aktiverar barn och unga som varit
            stillasittande under pandemin.
          </p>
          <p xml:id="i-3paSyn3zYrgwbq873vwuCq">
            Kristdemokraterna har nyligen presenterat sitt förslag på århundradets
            vårdreform för att komma till rätta med de grundläggande problemen
            i svensk sjukvård. Det vill vi göra genom att bl.a. flytta ansvaret
            och finansieringen av sjukvården från regionerna till staten.
            Men redan nu kan viktiga steg tas för att förbättra tillgängligheten
            i svensk sjukvård. Vi stärker vårdgarantin och ger staten redan
            nu en nyckelroll i att bekämpa vårdköerna genom att införa en
            nationell vårdförmedling. Vi stärker möjligheterna till en fast
            läkarkontakt i primärvården.
          </p>
          <p xml:id="i-D8NnsoTLwAFs5tkoqdiexE">
            Och vi tar krafttag mot våldet och brottsligheten som drabbar
            kvinnor, bryter ner familjer och skadar tilliten i samhället.
            Vi fortsätter den långsiktiga förstärkningen av polisen som bidrar
            till goda arbetsvillkor och fler arbetskollegor. Vi skjuter till
            mer resurser till resten av rättssamhället. Och vi stärker kvinnors
            trygghet.
          </p>
          <p xml:id="i-AaTJxKVU9p2ZW6ufccY2eV">
            Regeringen och samarbetspartierna klarar inte av att hantera
            den kris vi befinner oss i och inte heller komma med lösningar
            på de breda samhällsproblemen. De har ingen gemensam bild av framtiden
            utan är i stället fullt upptagna med att hålla ihop sitt januariavtal
            och sitta kvar vid makten. Resultatet är en trött regering och
            ett splittrat regeringsunderlag. Ett handlingsförlamat samarbete
            som sätter själva samarbetet först och inte Sveriges bästa först.
          </p>
          <p xml:id="i-YKZb6S1fWKt2hXsywmzb5q">
            Kristdemokraterna menar i stället att tryggheten måste komma
            först – i krisen och efter krisen. Ett Sverige som fungerar. Ett
            Sverige att lita på där trygghet och sam­hällsgemenskap bara kan
            skapas om modet och handlingskraften finns. Kristdemokra­terna
            står redo att sätta tryggheten först för Sveriges bästa.
          </p>
          <head xml:id="i-BS8SGJy5eSU7KGVXgNKGrm" type="h1">
            Ekonomiska utsikter
          </head>
          <p xml:id="i-GEvxvv3qsVqaxMw5iKpzzm">
            Den ekonomiska kris som har uppstått till följd av covid-19 skiljer
            sig från andra ekonomiska kriser då den inte är ett resultat av
            felaktigt agerande av ekonomins olika aktörer. Den är i stället
            ett resultat av att ekonomisk aktivitet har stängts ned eller
            minskat avsevärt för att minska smittspridningen. I många länder
            har det skett som en direkt följd av regeringsbeslut och i vissa
            länder, som Sverige, även genom starka rekommendationer.
          </p>
          <p xml:id="i-95MBZRAMrMrp5REmn35a3T">
            Krisen är exogen. Det gör också att det är motiverat att stödja
            företag och anställ­ningar på ett annat vis än om krisen t.ex.
            hade sitt ursprung i en viss företagsbransch med stora obalanser
            och missförhållanden, eller i en sektor på en global marknad som
            inte var konkurrenskraftig. I sådana scenarion skulle det inte
            finnas lika starka skäl att gå in med direktstöd och kraftfulla
            permitteringsstöd, utan i stället satsa på olika typer av omställningsstöd.
          </p>
          <p xml:id="i-3SgkKMaqXRREMWrdm47UE3">
            Men stöden handlar om mer än att rädda företag och jobb i sig.
            Krisen har medfört förändringar i de grundläggande livsvillkoren
            och med det i många fall minskad tillgång till skyddsfaktorer.
            Det har inneburit en ökad risk för misshandel i hemmet, en ökad
            utsatthet för barn och en isolering för många med påtagliga skadeverkningar.
            Men också arbetslöshet, konkurser och ekonomisk oro har negativa
            följdverkningar på hälsan och riskerar att öka mänskligt lidande
            genom ökat utanförskap och missbruk samt fler depressioner och
            självmord. Att rädda företag och arbetstillfällen handlar ytterst
            om att hjälpa människor – inte om pengar i sig.
          </p>
          <p xml:id="i-WPos1t7or9c1YqdzevRekB">
            Den svenska ekonomin, liksom övriga världens ekonomi, har ett
            dramatiskt år bakom sig. Efter stora tapp i BNP under framför
            allt andra kvartalet 2020 återhämtade sig tillväxten kraftigt
            under tredje kvartalet – då samhället började öppna upp igen.
            Under det fjärde kvartalet dämpades dock återhämtningen av en
            andra smittovåg och nya restriktioner. BNP-tappet för helåret
            var svårbedömt, vilket visades i att prog­noserna varierade kraftigt
            mellan prognosinstitut och tidpunkt under året, men slutade med
            att den svenska ekonomin krympte med knappt 3 procent. Utfallet
            ligger i linje med Finland, något starkare än Danmark, USA och
            världsgenomsnittet – och mycket starkare än EU-snittet. Däremot
            är Sveriges utfall betydligt sämre än Norges.
          </p>
          <p xml:id="i-JDTx4PucwZPiL3xdB7dyEz">
            Källa: IMF.
          </p>
          <p xml:id="i-Kwgp2WLGkW9gHj1Rrgp9R9">
            Tillväxten är fortsatt dämpad under det första kvartalet i år,
            på grund av en tredje våg av smittspridning och restriktioner
            som följer av det. Barometerindikatorn, som speglar stämningsläget
            i ekonomin som helhet, har stigit till en nivå som ligger över
            medel­värdet, vilket innebär en starkare ekonomi än normalt. Uppgången
            beror framför allt på optimism inom industrin. Dock innebär flaskhalsar
            och därmed kraftigt höjda priser på containerfrakt, och den stora
            bristen på vissa för industrin viktiga komponenter, att utvecklingen
            inom industrin hålls tillbaka, vilket även får effekt på BNP-tillväxten.
            Problemen hänger i även under andra kvartalet. Under tredje och
            fjärde kvartalet spås dock återhämtningen ta ordentlig fart, då
            de flesta vuxna beräknas ha erbjudits vaccin. Den främsta drivkraften
            till att konjunkturen då vänder uppåt är att hushållens konsum­tion
            förväntas öka igen – tack vare lättade restriktioner och en uppdämd
            konsumtions­vilja. Dessutom väntas den starka tillväxten i omvärlden,
            framför allt driven av USA:s prognosticerade tillväxt på 5,5 procent,
            påverka den svenska tillväxten positivt. För helåret 2021 bedömer
            de flesta instanser därmed att BNP-tillväxten kommer vara god,
            och hamna på mellan 2,8 och 4,1 procent. Även under 2022 bedöms
            tillväxten vara god, samtidigt som det fortsatt finns lediga resurser
            i ekonomin.
          </p>
          <p xml:id="i-E6VyBkVSCHWTMGUUQWVtDr">
            Prognosdatum: KI – Konjunkturinstitutet (210331), REG – Regeringen
            (210415), SN – Svenskt Näringsliv (201208), No – Nordea (210127),
            RB – Riksbanken (210210), SEB (210126).
          </p>
          <p xml:id="i-RRrmPc7LuyrUWeo5cVBFiH">
            Trots en god tillväxt råder fortsatt stor osäkerhet och ett antal
            orosmoln hägrar över ekonomin som helhet. Tillväxtprognoserna,
            som vanligen innebär ett visst mått av osäkerhet, är under pandemin
            än svårare att lita till. Detta för att prognoserna bygger på
            antaganden om att vaccineringen fortlöper som planerat, och att
            smittspridningen kommer att dämpas. Den senaste tiden har inneburit
            ett antal besked om försenade och uteblivna vaccinleveranser och
            vi är nu mitt uppe i en tredje smittovåg, vilket visar att dessa
            antaganden är sköra. Dessutom finns risk för att vaccinering i
            andra länder dröjer och att nya mutationer av viruset uppstår,
            vilket påverkar smittspridningen negativt. Nya mutationer kan
            också förändra sjukdomsförlopp och vaccinets effekt. Fortsatt
            smittspridning, försenad vaccinering och förlängda restriktioner
            skulle få stora konsekvenser för bl.a. hushållens möjligheter
            att konsumera och resa och för företagens handelsmöjligheter,
            inte minst i branscher med mycket fysisk kundkontakt. Detta får
            snabbt effekter på ekonomin som helhet, vilket det senaste årets
            berg-och-dal-bana i BNP-tillväxt visat. Det finns även risk för
            att allt fler länder inför protektionistiska åtgärder – som skulle
            vara till särskilt stor skada för tillväxten i en liten exportberoende
            ekonomi som Sverige.
          </p>
          <p xml:id="i-BvMEzJZpJHBDwNpJETikXC">
            De goda BNP-prognoserna innebär förvisso en påbörjad vändning
            av konjunkturen, men Sveriges ekonomi befinner sig fortsatt i
            en djup lågkonjunktur under 2021. Detta beror främst på den höga
            arbetslösheten, som förväntas ligga kvar på höga nivåer (8,6 procent
            enligt Konjunkturinstitutets marsprognos). Det innebär att resursutnytt­jandet
            ligger under sin jämviktsnivå, och att BNP-gapet inte sluts.
          </p>
          <p xml:id="i-56rVgHALNW1oBJR4k5UJF4">
            Trots att detta har en dämpande effekt på prisutvecklingen, börjar
            vissa marknads­aktörer varna för tillfälligt stigande inflation.
            Anledningen är den femdubbling av fraktpriser världen över som
            orsakats av störningar i den globala handeln med containrar med
            anledning av pandemin. Dessutom bidrar den starka industrikonjunk­turen
            till att driva upp råvarupriserna till höga nivåer. Slutligen
            har stora stimulanspaket aviserats i USA, och givet att vaccineringen
            gått snabbare där än i EU kommer konsum­tionen igång tidigare,
            driven av både stimulanser och en uppdämd konsumtionsvilja. Resultatet
            syntes redan i mars då amerikanska KPI steg väl över 2 procent.
            Skulle inflationsrisken realiseras här och påverka räntorna, så
            påverkar det i sin tur hur stöttan­de finanspoliti­ken kan vara.
            Redan nu är stigande långräntor i omvärlden (främst USA) en potentiell
            risk för tillväxten, eftersom de kan ge stramare finansiella förhållanden.
          </p>
          <p xml:id="i-MgALGGdJ335xhXUgCAC2dD">
            Så länge resursutnyttjandet på arbetsmarknaden är lågt och det
            därmed inte finns någon större press på löneökningar kommer dock
            dessa effekter – i den mån de uppstår – endast vara tillfälliga.
            Prognosmakarna spår därmed i princip ingen inflation och centralbankerna
            förväntas fortsatt bedriva lågräntepolitik de närmaste åren. Men
            skulle inflationsrisken bli mer än tillfällig, och ränteläget
            därmed förändrat, kan det få stor påverkan på realekonomin. Inte
            minst svenska hushåll, som är högt belånade och räntekänsliga,
            skulle påverkas – vilket kan innebära negativa effekter på konsumtionen
            och återhämtningen.
          </p>
          <p xml:id="i-UUyzwAmgkuuyU8RT6zkF8u">
            Om inflationsrisken är ett orosmoln så är arbetslösheten i Sverige
            en reell risk här och nu för den ekonomiska utvecklingen. Det
            finns osäkerheter i att jämföra arbetslöshet mellan länder, som
            är ännu större i coronatider. De innebär risk för både över- och
            underdrifter av den svenska arbetslösheten relativt övriga länders.
            I de länder som stängt ned helt, till skillnad från Sverige, har
            arbetslösa inte kunnat söka jobb och räknas då inte med som arbetssökande,
            vilket underskattar arbetslösheten hos dessa länder. I Sverige
            har vi dock använt oss av korttidspermitteringar i omfattande
            grad, vilket innebär att det finns en risk att vi har skjutit
            upp vårt arbetslöshetsproblem. Det innebär att vi ännu inte ser
            fullheten av den arbetslöshet som krisen skapat, och att det därmed
            i stället är arbetslösheten i Sverige som underskattas. Givet
            dessa osäkerheter kan ändå konstateras att Sverige befinner sig
            bland de fem EU-länder som har högst arbetslöshet.
          </p>
          <p xml:id="i-Ts8QCKxQWSJ3n5QapDjj11">
            Arbetslöshet januari 2021, procent, säsongsjusterad
          </p>
          <p xml:id="i-KMa8Q2yE2dPr2UHSyMQMWe">
            Källa: Eurostat.
          </p>
          <p xml:id="i-TvFEDvPSossDuFgjw7RAdz">
            Att jämförelsen inte är helt missvisande förstärks även av att
            Sverige redan före pan­demin hade en stor arbetslöshet i jämförelse
            med andra EU-länder. I januari 2019 var Sverige 18:e sämst av
            28 länder. I jämförbara länder har utvecklingen vad gäller arbetslöshet
            fram till pandemins början dessutom sett klart bättre ut. Samtidigt
            som arbetslösheten har minskat i EU har den faktiskt ökat i Sverige.
            Ur ett arbetslöshets­perspektiv utgör alltså de senaste två mandatperioderna
            förlorade år. De förlorade åren under regeringen Löfven vad gäller
            strukturellt riktiga reformer för en bättre fungerande svensk
            arbetsmarknad, och i förlängningen svensk ekonomi, har inneburit
            att Sverige stod sämre rustat än vad som hade behövt vara fallet
            inför den djupa ekonomiska nedgång vi befinner oss i.
          </p>
          <p xml:id="i-XLCGNejrEsKwGVsiWkZQbE">
            Arbetslöshet i Sverige, EU28 och ett genomsnitt av jämförbara
            länder
          </p>
          <p xml:id="i-9rR2wvHE7AYwqRxtSCkFr">
            Källa: Macrobonds, via Ekonomifakta.se.
          </p>
          <p xml:id="i-U5k4bVpWt7SA5ssmWu3ZiR">
            Sverige har alltså misslyckats att under relativt goda omständigheter
            få bukt med ett brett utanförskap och hög arbetslöshet, och detta
            illustreras tydligt av att arbetslösa i s.k. utsatt ställning
            på arbetsmarknaden har ökat i andel, men även i antal, under flertalet
            av de senaste åren.
          </p>
          <p xml:id="i-Nc9ocWJ7P1YzQ3MAjZ9FGe">
            Under krisen har situationen förvärrats för dessa grupper, dvs
            de som är födda utanför Europa, saknar fullständig gymnasieutbildning,
            har en funktionsnedsättning som medför nedsatt arbetsförmåga eller
            är 55 år eller äldre. Antalet i dessa utsatta grupper har ökat
            under pandemin, samtidigt som sammansättningen av arbetslösheten
            har förändrats så att andelen arbetslösa i utsatta grupper har
            sjunkit. Detta beror på att arbetslösheten har ökat även bland
            ej utsatta grupper, som står närmare arbetsmark­naden och har
            lättare att få jobb. Det innebär att det ökande antalet i utsatta
            grupper nu har hamnat längre bak i jobbkön.
          </p>
          <p xml:id="i-ASew5s2A7wNhcKXU8LPXEi">
            Källa: Arbetsförmedlingen och Konjunkturinstitutet.
          </p>
          <p xml:id="i-NvpXa2UezEBwHbb14ZFrcM">
            Regeringen har också själva förvärrat situationen genom att inte
            inkludera tidsbegränsat anställda, förutom ett möjligt undantag
            för verksamhetskritisk personal, i systemet för korttidspermitteringar.
            Bland de öppet arbetslösa är det sannolikt att en stor andel är
            personer som förlorat sina tillfälliga anställningar, enligt Arbetsförmedlingen.
            Eftersom permitteringssystemet, enligt Tillväxtverket, är utformat
            framför allt för fast anställda – och företrädesvis inom tillverkningsindustrin
            – har det fungerat närmast som en utslagningsmaskin för dem med
            sämre förankring på arbetsmarknaden, vilka ofta har tidsbegränsade
            anställningar som timanställningar, provanställningar och vikariat.
            Regeringen har inte velat ändra i systemet under krisens gång,
            trots att internationell kriserfarenhet pekar på att tillfälligt
            anställda bör omfattas av permitteringssystem. Resultatet är att
            många jobb och upparbetade matchningar gått förlorade samt att
            arbetslösheten vuxit.
          </p>
          <p xml:id="i-mppkBJvk8Q3cxzU7HZ892">
            En utveckling som är särskilt bekymmersam är att långtidsarbetslösheten,
            dvs. arbetslöshet i 12 månader eller längre, riskerar att bita
            sig fast på höga nivåer. Arbets­förmedlingen menar att persistenseffekter,
            t.ex. att arbetssökandes kompetens och sökaktivitet påverkas negativt
            av långvarig frånvaro från arbetsmarknaden, uppstår redan efter
            3–4 månaders arbetslöshet – och blir större med längden på arbetslöshets­tiden.
            Vid 12 månader har det därmed blivit betydligt svårare att få
            ett jobb. Därför ligger det stor fara i dröjsmål med träffsäkra
            arbetsmarknadsreformer som gör att det stora antalet personer
            som blivit arbetslösa under pandemin kommer tillbaka i jobb.
          </p>
          <p xml:id="i-29gZq7CZHCXdFsCEoZWhBy">
            Mot den bakgrunden är det oroande att den grupp som varit arbetslösa
            i 6–12 månader, och därmed står på tröskeln till långtidsarbetslöshet,
            vuxit med 50 procent sedan januari 2020. I antal handlar det om
            över 100 000 personer som nu varit arbets­lösa 6–12 månader. Totalt
            har 284 000 av de som skrivit in sig som arbetslösa hos Arbetsförmedlingen
            nu varit arbetslösa längre än 6 månader, vilket är nästan 80 000
            fler än i januari 2020.
          </p>
          <p xml:id="i-JguB2RKz6Gqz6pNcvgNLy7">
            Vi vet att det kan uppstå stora persistenseffekter i samband
            med kriser och att arbets­lösheten därför måste bekämpas aktivt.
            Risken är annars att persistenseffekter hos allt fler arbetslösa
            skapar strukturella förändringar på arbetsmarknaden. Det innebär
            en högre jämviktsarbetslöshet, eftersom matchningen mellan lediga
            jobb och arbetslösa när konjunkturen vänder försämras. Givet att
            matchningen på den svenska arbetsmarknaden redan försämrats under
            det senaste decenniet, vore detta allvarligt.
          </p>
          <p xml:id="i-HHpNoF6XpbQ8HLYFBavCdm">
            Beveridgekurvan för den svenska arbetsmarknaden de senaste 30
            åren visar att den svenska arbetsmarknaden har fungerat dåligt
            i synnerhet de senaste tio åren. Från mitten av 90-talet responderade
            arbetslösheten väl när antalet jobb ökade. Däremot har arbetslösheten
            inte minskat som man skulle önska när jobben blivit fler sedan
            2009. I stället för att röra sig ”inåt” som tidigare, rör sig
            kurvan uppåt. Det vill säga: fler lediga jobb men en förhållandevis
            begränsad nedgång i arbetslöshet. Det finns alltså samtidigt stora
            rekryteringsproblem och ett stort antal arbetssökande. Givet krisens
            effekter på arbetslösheten är det ett stort bekymmer att den svenska
            arbetsmarknaden fungerat så illa – redan före pandemin. Under
            pandemiåret 2020 har arbetsmarknaden reagerat mer traditionellt
            i enlighet med hur Beveridgekurvan brukar se ut. Dock hänger arbetsmark­nadens
            strukturella problem kvar, vilket inte minst syntes mellan andra
            och tredje kvartalet 2020. Andelen lediga jobb låg då kvar på
            samma nivå, medan arbetslösheten ökade, i stället för att ligga
            kvar på samma nivå eller minska.
          </p>
          <p xml:id="i-8FuVjEiEchhSXr261ADiBM">
            Källa: Konjunkturinstitutet.
          </p>
          <head xml:id="i-JVeRKcKjhaZEVxskmPgifr" type="h1">
            Kristdemokraternas ekonomiska politik
          </head>
          <p xml:id="i-R2aMbBvJWjFZFC9caWCf6">
            Coronapandemins snabba framfart över hela världen och i Sverige
            har satt djupa spår och påverkat oss alla. Många har blivit smittade
            och sjuka av viruset, och inte minst äldre och sköra personer
            har blivit allvarligt sjuka och gått bort. Vi är nu inne i en
            tredje smittovåg och sjukvården är fortsatt mycket hårt ansatt.
            De ekonomiska följdverk­ningarna är omfattande, och nedgången
            i ekonomin till följd av pandemin saknar motstycke i modern tid.
            Omfattande åtgärder krävs fortsatt för att förhindra fler konkurser
            och än större arbetslöshet. Framför allt behöver nu reformer komma
            på plats som motverkar utvecklingen mot en allt större långtidsarbetslöshet.
          </p>
          <p xml:id="i-Y1t5CoYo7GLFURnVpzudqS">
            Trots att det finns vissa ljusningar tack vare att allt fler
            vaccineras – och tillväxten därmed väntas ta fart under andra
            halvan av året – befinner sig Sverige i en synnerligen djup lågkonjunktur
            till följd av coronapandemin. Effekterna är tydliga. Prognosen
            för arbetslösheten 2021 ligger nära 9 procent, och de positiva
            prognoserna för BNP-tillväxten är sköra. Hoten om fler varsel
            och företagskonkurser är överhängande – särskilt som många företag
            har fått vänta länge på stöd och befinner sig i sämre läge likviditetsmässigt
            än vid krisens inledning.
          </p>
          <p xml:id="i-CMhnbmGc2RdiuMV7CKWtoc">
            Men ekonomiska kriser innebär ofta långtgående följdverkningar.
            Det tar kortare tid att förlora sitt jobb än att hitta ett nytt.
            Och om krisen förändrar arbetsmarknaden kan det skapa större friktion
            i matchningen av arbetslösa mot tillkommande jobb. Redan nu ser
            vi en oroande utveckling av långtidsarbetslösheten, och en stor
            grupp står på tröskeln till att bli långtidsarbetslösa. Företag
            som går i konkurs innebär stora kapital­förluster och utraderade
            värden, i synnerhet om det handlar om i grunden livskraftiga bolag.
            Dessa företagare behöver därför ofta bygga upp nytt kapital innan
            de startar nya företag. Allt detta gör att det går att förvänta
            sig att krisen får kvardröjande effekter. Det kommer därför behövas
            en kraftfull, effektiv och smart ekonomisk politik på såväl kort
            som medellång sikt.
          </p>
          <p xml:id="i-81YQptFsC5dGMSRoPnMWqi">
            Fokus här och nu är – och kommer att vara – att dämpa följdverkningarna
            av den dramatiska krisen. Sveriges arbetsmarknad stod inför stora
            problem före krisen. Nu accentueras de, och de grupper som stod
            utanför eller hade en svag koppling till arbetsmarknaden har nu
            hamnat ännu längre bort från den. Detta riskerar att cementera
            utanförskapet bland många – främst utrikes födda och de med förgymnasial
            utbildning, men även personer över 55 och personer med funktionsnedsättning.
            För dessa krävs en särskild politik, så att de får en bättre ställning
            på arbetsmarknaden.
          </p>
          <p xml:id="i-Mw7JH84Nb7hP7wSfVcLTzH">
            Kristdemokraterna vill ha en ekonomisk politik som tillvaratar
            varje människas förmåga och som underlättar för alla att gå från
            utanförskap till arbete. Den ekonomiska politiken ska skapa förutsättningar
            för ett samhälle med god ekonomisk tillväxt och ett företagsklimat
            som står sig starkt i den allt hårdare globala konkurrensen, men
            också för människor att bygga goda relationer och känna trygghet
            och tillit. Dessa utgångspunkter är giltiga också i samband med
            en kris, och kanske i synnerhet då.
          </p>
          <p xml:id="i-2Ny1exM5avwZqCUzQm8VKj">
            Den ekonomiska politiken ska stärka familjernas självbestämmande
            och det civila samhällets ställning, vilket är grunden för ett
            fungerande samhälle där människor känner tillit till varandra.
            En välfungerande ekonomisk politik ger oss resurser att satsa
            på välfärden, såsom en god vård och omsorg och en bra skola. Med
            genomtänkta reformer kring arbetsmarknaden och i skattepolitiken
            kan vi förbättra människors möjlighet att lämna arbetslöshet och
            utanförskap.
          </p>
          <p xml:id="i-NQSkzUd4tqHDLUiVfnEq9B">
            Även om krisen har flyttat fokus så kvarstår flera samhällsproblem
            som fanns före krisen. Det handlar om brister i tryggheten genom
            ett underdimensionerat rättsväsende som fungerar för dåligt. Det
            handlar om tillgängligheten i vården och omsorgen som tyvärr har
            försämrats de senaste åren och nu fortsätter att försvagas. Under
            pandemin har en ohälsoskuld byggts upp – för att den mindre akuta
            vården skjutits upp, för att människor avstått från att söka vård
            för åkommor som därmed kan förvärras, och för att krisen i sig
            innebär en stor psykisk påfrestning för många människor. Här behövs
            riktiga reformer som kan korta köerna och säkra en jämlik vård
            i hela landet inom sjukvården och som hjälper människor tillbaka
            till sociala sammanhang och ett normalt liv efter krisen. Tryggheten
            inom äldreomsorgen behöver öka, genom höjd kvalitet, ökad tillgänglighet
            och ökat inflytande för den enskilde.
          </p>
          <p xml:id="i-9TNUn2TDHpKcpw1sTGraDk">
            Skolan behöver fördjupa sitt kunskapsuppdrag, men det är också
            uppenbart att samhällets insatser behöver stärkas för att vända
            trenden med barn och unga som mår dåligt och drabbas av psykisk
            ohälsa. Tätt kopplat till detta finns problemet med att alltför
            få unga kommer upp i rekommenderad fysisk aktivitet. Båda problemen
            har förvärrats under pandemin. I det arbetet måste såväl familjer,
            barn- och ungdomsvården, skolan och den ideella sektorn stärkas.
          </p>
          <p xml:id="i-DafUNYAtzWtwobbJmHvpQG">
            Rekordmånga människor befinner sig på flykt undan förtryck och
            krig. Många har sökt och fortsätter att söka sig till Sverige.
            Det är en moralisk plikt och en självklarhet att ta emot människor
            på flykt. Men det skapar också utmaningar för vårt samhälle när
            en stor grupp människor ska integreras, därför behöver söktrycket
            till Sverige ned till en nordisk genomsnittsnivå. Arbetsmarknaden
            är tudelad med allt högre arbetslöshet i grupper som befinner
            sig i en utsatt ställning. Denna tudelning riskerar att fördjupas,
            med mänskliga, sociala och ekonomiska följder, om inte omfattande
            reformer genomförs.
          </p>
          <p xml:id="i-UYDQrod6KVrFNfQvBoAo5e">
            Många av dem som lämnas efter, utanför arbetsmarknaden, är nyanlända
            som ofta saknar gymnasieutbildning och har bristande språkkunskaper.
            Samtidigt förändras också jobbens karaktär snabbt på arbetsmarknaden.
            En allt större del av jobben kräver högre utbildning och specialistkompetens.
            För att kunna inkludera fler finns ett skriande behov av både
            mer yrkesutbildning och fler arbeten som kräver lägre kvalifikationer
            (s.k. enkla jobb). De behövs för att alla människor som har kommit
            till Sverige ska få en möjlighet på den svenska arbetsmarknaden.
          </p>
          <p xml:id="i-7BbRSgSQ1j5DziAZZhDUGS">
            Den politik som regeringen har bedrivit saknar riktning och reformkraft
            jämfört med den som Kristdemokraterna förde tillsammans med Alliansen.
            Under alliansåren växte helt nya branscher fram som skapade jobb
            åt människor som tidigare hade befunnit sig i utanförskap. Vi
            var med och tog Sverige ur en återvändsgränd av höjda skatter
            och bidrag. I stället visade vi upp nya vägar till ökad frihet,
            valfrihet och tillväxt. Utanför­skapet minskade med en femtedel,
            trots finanskrisen. Så fungerar en politik som litar på och stöttar
            människors förmåga och bygger Sverige underifrån. Men de utmaningar
            vi står inför nu är både stora och många.
          </p>
          <p xml:id="i-5usHeM1Y7dKA6HvpmJcyev">
            Kristdemokraterna och Moderaterna såg också till att satsa på
            verkningsfulla reformer för arbetsmarknaden i den budget som riksdagen
            antog i december 2018. Vi satsade stort på yrkesvux, sänkte inkomstskatterna
            med fokus på låga och medelhöga inkomster och tog bort den särskilda
            löneskatten för äldre som jobbar. Alla dessa delar syftar till
            att stärka drivkrafterna till arbete och underlätta insteg på
            arbetsmarknaden.
          </p>
          <p xml:id="i-FgMGRSJACqWfjzexNu3JWq">
            För att minska utanförskapet och bidragsberoendet har Kristdemokraterna
            föreslagit ett nytt system för dem som uppbär försörjningsstöd
            men som är arbetsföra. Försörj­ningsstödet är det sista skyddsnätet
            för dem som inte kan uppbära inkomst på andra sätt. Men systemet
            är inte tänkt för dem som är arbetsföra och har därtill inneburit
            en kraftig kostnadsökning för kommunerna. För att förbättra situationen
            för dessa människor vill Kristdemokraterna att ett system med
            statlig dagpenning ska införas. Den person som är arbetsför kopplas
            tydligt till arbetsmarknadspolitiska åtgärder och får en dagpenning
            under tiden som arbetslös. Dagpenning har lägre marginaleffekter
            och går bättre att koppla till tydligare krav och sanktioner,
            vilket sammantaget ska leda till att tröskeln in på arbetsmarknaden
            sänks.
          </p>
          <p xml:id="i-EqnCcAhTXVp8to86PC3VbH">
            Vi vill framöver se satsningar på anställningsformer som möjliggör
            lägre lönekost­nader en tid, medan den anställde lär sig jobbet
            på jobbet. Detta vill vi kombinera med ytterligare riktade jobbskatteavdrag
            för grupper som har svårare att ta sig in på arbets­marknaden
            – nyanlända, unga och personer som exempelvis på grund av arbetslöshet
            eller sjukdom har varit borta länge från arbetsmarknaden.
          </p>
          <p xml:id="i-6f9TiuuH6LsRhEow6qRfPg">
            Jobben skapas huvudsakligen genom att entreprenörer får starta
            och driva framgångsrika och välmående företag. Ett gott företagsklimat
            är nyckeln till att kunna möta framtida utmaningar och öka resurserna
            till vår gemensamma välfärd. Därför behövs en näringspolitik som
            är inriktad på att underlätta för företag att växa och anställa.
          </p>
          <p xml:id="i-E96HTCDsLc4b6bCkWTsMrk">
            Kristdemokraterna och Moderaterna såg därför till att underlätta
            för generations­växling i företag i den budget som riksdagen antog
            för 2019. Kristdemokraterna har också föreslagit en satsning på
            ägarskifteskontor, för att underlätta för äldre företagare som
            vill sälja sitt livsverk. Ägarskifteskontoret kan ge råd och stöd
            i ägarskiftes­processer – både inom familjer och för de företagare
            som vill lämna över verksamheten till sin personal.
          </p>
          <p xml:id="i-UuL2d6kGbLYDCSVqJKEPXP">
            Sektorer där jobb inte utförs på grund av höga skatter och avgifter
            måste reformeras så att marknaderna kan växa till. Det handlar
            framför allt om att öppna upp för nya tjänstesektorer och att
            bredda det befintliga rutavdraget till att omfatta fler tjänster.
          </p>
          <p xml:id="i-WWLnk8qGSwYCSvXagqJPYz">
            Därutöver måste vi motverka orimliga skatter på entreprenörer
            och minska regelkrånglet, förbättra myndigheternas handläggning
            av ärenden kopplade till företag och förbättra tillgången till
            kapital. Handläggningstiderna för de företag som ansökt om stöd
            i krisen måste kortas väsentligt. En helt central fråga framöver
            är kompetensför­sörjningen – här behövs ytterligare reformer och
            utbyggnad av utbildningsväsendet samt en reformering av Arbetsförmedlingen
            för att förbättra matchningen.
          </p>
          <p xml:id="i-R3aRTYuhJwfjpSoSJ2B2JU">
            En förutsättning för att den ekonomiska politiken ska fungera
            bra på lång sikt är att det råder ordning och reda i statens och
            det offentligas ekonomi. Så snart krisen är över bör en återgång
            till att uppfylla överskottsmålet påbörjas, så att de offentliga
            finanserna är starka inför nästa lågkonjunktur. Genom att ta ramverket
            på allvar står Sverige starkare. Ramverket ger också möjlighet
            att använda stora resurser i tider av kraftig ekonomisk nedgång,
            vilket nu sker. Överskottsmålet och ramverket i övrigt har inne­burit
            att Sverige nu har ekonomiska muskler att agera med kraft emot
            en kris – utan att den offentliga ekonomins trovärdighet behöver
            förspillas.
          </p>
          <p xml:id="i-X1JjhpZksBgdgnQsZP1JbH">
            Sverige har i dag ett stort behov av en förbättrad integrationspolitik.
            En human flyktingpolitik kräver också en väl fungerande integration.
            Nyanlända behöver snabbare få arbete och en hållbar bostadssituation.
            Kristdemokraterna ser ett fortsatt stort behov av åtgärder så
            att asylprövningen påskyndas och så att asyltiden används bättre
            vad gäller introduktion och språkkunskaper samt att den motverkar
            passivitet.
          </p>
          <p xml:id="i-Ay5BSiuNdXzQw8jF9Nc4b5">
            Den ekonomiska politiken bör också användas för att stödja goda
            mellanmänskliga relationer. Det handlar främst om att ge familjer
            och det civila samhället möjlighet att utvecklas och fatta egna
            beslut genom att minska den politiska styrningen. Det handlar
            också om att mota den ofrivilliga ensamheten i samhället – inte
            minst hos äldre som väntar på plats i ett anpassat boende eller
            hos barn som riskerar att misslyckas i skolan på grund av att
            de känner sig ensamma.
          </p>
          <p xml:id="i-WnjjckiC5uDrdm8ugXdvmf">
            Kristdemokraterna anser att barns och ungas behov och rättigheter
            ska vara grunden för hur familjepolitiken och barnomsorgen utformas.
            Barn behöver tid och de behöver bli sedda. Familjer ser olika
            ut, men alla har en betydelsefull roll. Om familjerna är trygga
            ger de barnen goda förutsättningar att klara livets olika utmaningar.
            Barnens uppväxt påverkar därmed hela samhällets utveckling, både
            ekonomiskt och socialt.
          </p>
          <p xml:id="i-9afMZCZiexyzcX1bZEpF79">
            Förskolan och barnomsorgen måste kunna möta varje barns behov
            av trygg omsorg, gemenskap, lek och utveckling. Det är en självklarhet
            att alla föräldrar ska kunna välja den barnomsorg som de anser
            är bäst för deras barn och själva få förutsättningar att hitta
            balansen mellan arbete och familjeliv. Kristdemokraterna är en
            motvikt till de politiska krafter som vill styra föräldrarnas
            val och kväva familjens frihet och möjlighet att utforma sin tillvaro.
          </p>
          <p xml:id="i-6nL7s59NTY8iLYTAkLX3Jg">
            Vi vill också bygga ett samhälle där människor kan åldras i trygghet
            och värdighet. Ett välfärdssamhälle kan i hög grad bedömas utifrån
            kriterier som respekt, tillvara­tagande av äldres erfarenheter
            och omsorg om den äldre generationen. Kristdemo­kraterna menar
            att äldres vård och omsorg måste präglas av självbestämmande och
            valfrihet. En äldre person har, precis som yngre, individuella
            behov som inte kan tillgodoses i en mall.
          </p>
          <p xml:id="i-79fBfiAB2uN6VKxFgCF11L">
            Mycket gjordes under tiden med Kristdemokraterna i alliansregeringen
            för att utforma omsorgen utifrån den enskilda människans behov.
            Vi införde bl.a. en nationell värdegrund i socialtjänsten, satsade
            på de mest sjuka äldre och införde lagen om valfrihetssystem (LOV)
            för att stärka äldres rätt att välja vem som utför hjälpen.
          </p>
          <p xml:id="i-32jUej7V73iLHK5xXX8yGL">
            I dag kan vi tyvärr konstatera att de allra sköraste på äldreboenden
            och inom hemtjänsten drabbats värst av coronaviruset. 90 procent
            av de som dött fram till december 2020 var över 70 år, 50 procent
            var över 85 år. Nära hälften bodde i särskilt boende, ytterligare
            en fjärdedel hade hemtjänst. Det är allvarligt och ett misslyckande.
            Kristdemokraterna har därför agerat i finansutskottet, tillsammans
            med Moderaterna och Vänsterpartiet, för att genomföra flera av
            de reformer som vi under många år föreslagit för att förbättra
            personalkontinuiteten, öka den medicinska kompetensen och stärka
            äldreomsorgen. Men de hade behövt komma på plats tidigare.
          </p>
          <p xml:id="i-FKwD5qRYJoyGRjM8Bmo3U4">
            En sammanhållen seniorpolitik kräver mer utöver vård och omsorg.
            Svensk politik förmedlar i dag i alltför stor utsträckning att
            människor som har passerat 65 inte har något mer att bidra med
            till samhället. Det friska åldrandet, de äldre som en viktig resurs
            och ett välfungerande samspel mellan generationerna är viktiga
            beståndsdelar i Kristdemokraternas seniorpolitik. Därför såg vi
            till att sänka skatten för alla pensionärer i den budget som riksdagen
            antog för 2019. Vi budgeterade också för höjd BTP och utökade
            äldres möjligheter att arbeta längre än till 65 genom att ta bort
            den särskilda löneskatten för äldre som arbetar.
          </p>
          <p xml:id="i-6Ta5JWfpsyAjSuUrVkPaZp">
            Pandemin ställer stora krav på snabba förändringar. Men Kristdemokraternas
            hälso- och sjukvårdspolitik tar fortfarande sin utgångspunkt i
            varje människas absoluta och okränkbara värde. De som har störst
            behov ska också ges företräde till hälso- och sjukvården. Denna
            princip måste vidmakthållas även vid större kriser som pandemin
            utgör. Kristdemokraterna arbetar aktivt och konstruktivt för att
            trygga vård och omsorg under krisen. Men vi fortsätter också att
            föreslå strukturella förändringar för att korta köerna och säkerställa
            en jämlik vård i hela landet, behov som fanns före pandemin och
            som förstärkts av densamma. Krisen har alltså synliggjort behovet
            av det som Kristdemokraterna länge har krävt: en nationell styrning
            av vården.
          </p>
          <p xml:id="i-Ru9UdXKeMgLmFA1SNbsAvn">
            Nu krävs fler vårdreformer för bättre kvalitet och service. Både
            i nuläget och framöver står svensk hälso- och sjukvård inför stora
            utmaningar. Vården är inte jämlik, och det finns brister med överbeläggningar,
            patientsäkerhet och vårdköer. Vården blir alltmer högspecialiserad
            och högteknologisk. Mot den bakgrunden finns det anledning att
            se över vårdens organisering. Utifrån 21 regioners olika demografiska
            och ekonomiska förutsättningar är det osannolikt att de kan leverera
            en jämlik vård åt hela befolkningen. Staten bör därför ta ansvaret
            för vården – för att säkra en god, effektiv och jämlik sjukvård
            i hela landet. För oss är rätten till bra och jämlik vård viktigare
            än att värna dagens sätt att organisera vården.
          </p>
          <head xml:id="i-MpXbrmYm2NMK5pZNJW1GLo" type="h2">
            En hälso- och sjukvård att lita på
          </head>
          <p xml:id="i-B8wmYeTVcga1fVfsiRq9RM">
            Det har under en lång tid varit en hård belastning på den svenska
            vården. De senaste åren har det gång på gång belysts hur hårt
            pressad den svenska hälso- och sjukvården och dess personal är
            – och det redan innan de stod i frontlinjen i kampen mot corona­viruset.
            Pandemin medför att all vård som kan anstå skjuts på framtiden.
            Det är rätt prioritering. Det kommer emellertid en tid efter krisen,
            och då måste den uppskjutna vården hanteras så att alla patienter
            får den vård som de är i behov av. Samtidigt måste personalen
            få andrum och orka fortsätta att bedriva en god och patientsäker
            vård. Sedan S/MP-regeringen fick makten 2014 mer än fördubblades
            vårdköerna fram till 2019. Situationen har förvärrats ytterligare
            i spåren av pandemin, köerna har nära nog fördubblats igen.
          </p>
          <p xml:id="i-79MptXWsFiHX5hApxMZMcU">
            Pandemin synliggör också problematiken med att 21 olika regioner
            ansvarar för vården. Svårigheten i att organisera sig under en
            kris, personalbrist, ojämlikheten i vården, bristen på skyddsutrustning
            och intensivvårdsplatser – detta har varje region behövt hantera
            separat i många delar. Därtill vet vi sedan tidigare att den medicinska
            kvaliteten och chansen att överleva t.ex. svåra cancerdiagnoser
            skiljer sig åt beroende på var i landet patienten bor. Vi har
            dessutom en underdimensionerad primärvård.
          </p>
          <p xml:id="i-HFkTc1YWDEvPbS61RJwn7A">
            Svensk sjukvård uppvisar alltså både brister och hög kvalitet
            samtidigt. Därför krävs en politik som både stärker det som fungerar
            väl och vågar ompröva invanda föreställningar och strukturer.
          </p>
          <p xml:id="i-ADHunEe4rTk4FBA7NDK1Uq">
            Det är ingen hemlighet att vi kristdemokrater vill lägga ned
            regionerna för att få en mer ändamålsenlig nationell styrning
            av hälso- och sjukvården. Mindre av politisk detaljstyrning och
            mer av kunskap som bärs fram av professionerna inom ramen för
            en fortsatt behovsstyrd och gemensamt finansierad vård. En slutsats
            som redan kan dras är behovet av mer nationell styrning inom olika
            sektorer.
          </p>
          <head xml:id="i-HzYFfLpPswstPCxRuUuZ1W" type="h1">
            Stärkt skydd för de mest utsatta
          </head>
          <p xml:id="i-K1UGkZkUrdMYVTscnHV4ns">
            Pandemin har gjort behovet av mer hälso- och sjukvård extra tydligt,
            framför allt i fråga om hemsjukvård och andra former av vård utanför
            sjukhusen. Att äldre multisjuka patienter kan vårdas i hemmet
            i större utsträckning i stället för på sjukhus vore en bra lösning
            alla dagar, men i synnerhet under den pågående pandemin. Kristdemokraterna
            vill därför se förstärkt hemmonitorering men även förstärkta mobila
            sjukvårdsenheter som på ett enkelt sätt kan komma till patienten
            för att ge vård i hemmet.
          </p>
          <head xml:id="i-4KtzYjeYQ9nbgwzQnhDqxj" type="h1">
            Övriga förslag gällande hälso- och sjukvården
          </head>
          <p xml:id="i-Q9R2KueyVzhfwDrZ4MA4fS">
            Under året som gått har fokus i vårdfrågorna legat på att hantera
            pandemins effekter på vården. När vi så småningom ser ett slut
            på pandemin är det dock viktigt att hantera den stora vårdskuld
            som byggts upp och att återkomma till de frågor som tidigare fick
            stort utrymme i den politiska debatten, exempelvis vårdköer, tillgänglighet,
            vårdplatsgaranti, fortsatta satsningar på cancervården och en
            förbättrad förlossningsvård. Detta är viktiga frågor för Kristdemokraterna
            och för hälso- och sjukvården i Sverige.
          </p>
          <head xml:id="i-2npXhkjQqyZkuaRaUNhvtc" type="h2">
            Att åldras i trygghet och värdighet
          </head>
          <p xml:id="i-51w8e1JUNEaVrSUNtGT3MZ">
            Äldre ska kunna leva ett aktivt liv och ha inflytande i samhället
            och över sin vardag, kunna åldras i trygghet och med bibehållet
            oberoende, bemötas med respekt och ha tillgång till god vård och
            omsorg. Var och en ska ses som en unik person med ett lika värde
            men med skilda intressen och bakgrunder. God vård, ett behovsanpassat
            boende och självbestämmande över sin vardag är en självklarhet
            – hela livet.
          </p>
          <p xml:id="i-Pd3x691GhteCG4CsWx7hgF">
            Dessvärre har äldre över 70 år påverkats i högre grad av den
            pågående coronapande­min då de riskerar att få ett allvarligare
            sjukdomsförlopp om de skulle insjukna i covid-19. De åtgärder
            för att begränsa smittan som har införts, såsom besöksförbud på
            äldreboenden i perioder, att personalen har goda hygienrutiner,
            testmöjligheter för både personal och brukare och att säkerställa
            skyddsmaterial och att vi andra inte i onödan belastar vården
            är viktiga. Inte minst för att skydda äldre och riskgrupper.
          </p>
          <p xml:id="i-UvbqMwTqhNPhStXyQ8WvZQ">
            Men den fysiska distansering som kommer av besöksförbuden och
            uteblivna mänskliga möten riskerar att påverka de äldre mycket
            negativt. Många äldre är beroende av besök från nära och kära,
            att umgås med barnbarnen och att kunna besöka föreningar, kyrkor
            och samfund samt delta i gympaträningar. Under pandemin har de
            inte kunnat göra det och har därför i högre grad blivit isolerade,
            ensamma och utsatta. Ofrivillig ensamhet ökar smärta och risk
            för hjärt- och kärlsjukdomar, depression och demens hos äldre
            och ökar behovet av omsorg på sikt.
          </p>
          <p xml:id="i-C9AK1VXC6rE9N5KmWYQ2kq">
            Vad värre är, för många gör besöksförbud eller påbud om minimerade
            sociala kontakter ingen skillnad. Det handlar om hundratusentals
            personer i vårt land som redan lever i närmast total isolering.
            För dessa kan medmänniskors handlingar betyda stor skillnad. För
            de besök vi avstår är det viktigt att vi i stället ringer, videosamtalar
            eller på annat sätt kontaktar de som vi vet lever i ensamhet.
            Vi gläds åt alla initiativ vi sett under året för att hjälpa äldre
            och riskgrupper. Men framför allt gläds vi åt att pandemin nu
            förhoppningsvis går mot sitt slut i och med att vaccineringen
            tar fart och de äldre nu kan lätta något på sin isolering och
            återse nära och kära.
          </p>
          <p xml:id="i-85n8gLY12oJ4UXdQukF3UH">
            Pandemin har dock satt äldreomsorgens brister i blixtbelysning.
            90 procent av dem som dött fram till december 2020 var över 70
            år, 50 procent var över 85 år. Nära hälften bodde i särskilt boende,
            ytterligare en fjärdedel hade hemtjänst. Coronakommissionen pekar
            på ett antal strukturella brister, som även vi kristdemokrater
            pekat på tidigare, inom äldreomsorgen som bidragit till de höga
            dödstalen bland äldre. De handlar bl.a. om den låga personalkontinuiteten
            med många timanställda och otillräcklig medicinsk kompetens.
          </p>
          <p xml:id="i-U6UE3kJXeoXBbW7ju5VqWe">
            Därtill finns andra problem inom äldreomsorgen som varit kända
            under lång tid, men som regeringen inte har någon plan för att
            åtgärda. Det handlar bl.a. om bristen på anpassade boenden för
            äldre – en lågintensiv kris som pågått under många år, och som
            förväntas eskalera ytterligare under nästa mandatperiod om inte
            mer görs här och nu.
          </p>
          <p xml:id="i-PcbT8zXqqGB1MxDg95K4hm">
            För att börja åtgärda dessa akuta brister lade Kristdemokraterna,
            tillsammans med Moderaterna och Vänsterpartiet, fram ett förslag
            till ändring i statens budget, som hela finansutskottet till slut
            ställde sig bakom. Tack vare detta påbörjas nu arbetet med att
            utöka den medicinska kompetensen, förbättra personalkontinuiteten
            och minska andelen timanställningar i äldreomsorgen. Dessutom
            skapas fler möjligheter till tryggt boende för äldre.
          </p>
          <head xml:id="i-4SkUUb86Yt1TRLpiMbrXMo" type="h2">
            Rätten till assistans en självklarhet
          </head>
          <p xml:id="i-Q8FiZxESnn6UUxMooirQ2">
            För oss kristdemokrater är det självklart att alla – även personer
            med funktionsned­sättning och deras familjer – ska kunna lita
            på att stöd finns när man behöver. Det handlar om mänskliga rättigheter.
            Vi kan inte acceptera att besparingar görs på de personer som
            är mest i behov av samhällets stöd. Då faller kärnuppgiften i
            vår gemensamt finansierade välfärd. Dagens strikta rättspraxis
            kring rätten till personlig assistans, som är en effekt av S/MP-regeringens
            regleringsbrev till Försäkringskassan 2016, trasar sönder människors
            och familjers liv. Det är i dag mycket svårt att få beviljad assistansersättning
            första gången en person ansöker, oavsett om det är ett barn som
            föds med en funktionsnedsättning eller om det är en människa som
            drabbas av olycka eller sjukdom senare i livet. Tusentals människor
            som har haft assistansersätt­ning under flera år, kanske hela
            livet, har fallit ur systemet helt eller har fått en kraftig nedskärning
            av antalet timmar. Situationen är akut. Effekten av S/MP-regeringens
            politik är omänsklig. Kristdemokraterna har därför under lång
            tid satt press på regeringen för att rädda assistansen.
          </p>
          <p xml:id="i-MB2gxc5WJymxk9G3rFp7nv">
            Det är anmärkningsvärt att nedskärningarna gick så långt att
            det skulle krävas en lagändring för att rädda assistansen för
            andning och sondmatning. Kristdemokraterna tog initiativ till
            en lagändring och den 1 juli förra året kom den äntligen på plats.
            Det tog dessvärre onödigt lång tid då S/MP-regeringen flera gånger
            tvingades backa från lagförslag som riskerade att förvärra i stället
            för att förbättra situationen. Men att rädda andning och sondmatning
            räcker inte. Läget är akut även för personer som har behov av
            assistans för andra grundläggande behov. Kristdemokraterna menar
            att samtliga grundläggande behov ska vara assistansgrundande i
            sin helhet.
          </p>
          <p xml:id="i-AwBqJB2e1DFR4QBZcAbSFx">
            Kristdemokraterna har också tillsammans med Moderaterna och Vänsterpartiet
            lagt ett förslag till, och fått riksdagens stöd för, ett utskottsinitiativ
            om att det ska vara ett statligt helhetsansvar för den personliga
            assistansen. Dessvärre röstade januaripartierna (S, MP, C och
            L) nej till förslaget. Regeringen har inte heller ännu gett besked
            kring om de kommer att följa riksdagens vilja eller följa januariöverenskommelsen,
            som syftar till att utreda om det är stat eller kommun som ska
            ha ett ensamt ansvar för den personliga assistansen. Regeringens
            passivitet är anmärkningsvärd. Dagens situation där var i landet
            du bor avgör rätten till assistans är ohållbar.
          </p>
          <p xml:id="i-8trMCgksZhuwJYNM5C6YfE">
            Den trygghet som tidigare fanns inom LSS har för många bytts
            ut mot en daglig kamp mot myndigheter, en kamp för rätten till
            nödvändig hjälp att leva ett liv som andra. Vi kommer därför att
            fortsätta att avsätta resurser och sätta press på regeringen för
            att se till att alla som behöver assistans ska få det, i den omfattning
            de behöver för att kunna leva sitt liv fullt utifrån sina förutsättningar.
          </p>
          <head xml:id="i-W1Xn8wUrXBigNsCBrrPdUi" type="h2">
            Stärk socialtjänsten
          </head>
          <p xml:id="i-RtNVeJC1mPSWqfHKvse28M">
            Välfärdssamhället ska bygga på att såväl enskilda som familjer,
            grannar och föreningar i första hand ges möjlighet att ta ett
            stort ansvar för den nära omgivningen. Med subsidiaritetsprincipen
            som grund ska det offentliga stödja de naturliga nätverken. Men
            det offentliga är ytterst ansvarigt för att alla ska kunna leva
            ett tryggt och värdigt liv.
          </p>
          <p xml:id="i-JXt2MdiAchEjAJUfL36ZTp">
            Socialtjänsten och dess medarbetare utför ett viktigare och svårare
            arbete än de ibland får erkännande för. Att ytterligare stärka
            professionens ställning, kompetens och auktoritet i det arbetet
            är därför viktigt. Kristdemokraterna har därför satsningar på
            att öka bemanningen, kompetensen och kvaliteten inom socialtjänsten.
          </p>
          <head xml:id="i-W98VBrcXcWKYHuYoNn2ros" type="h1">
            Stöd till utsatta barn under pandemin
          </head>
          <p xml:id="i-4A5UTZuMtSyecWr18BNUGo">
            Under den pågående pandemin är det inte bara risken för smitta
            som skapar oro bland barn och unga. Omständigheter som social
            isolering, risk för arbetslöshet, ekonomiska problem, missbruksproblematik
            och hög stress- och konfliktnivå inom familjen ökar risken för
            barn att fara illa och utsättas för våld i hemmet. Flera organisationer
            som arbetar mot barns utsatthet har också varnat för att barn
            löper en större risk att utsättas för sexuella övergrepp online
            när de inte går i skolan eller deltar i fritidsaktiviteter som
            vanligt. Unicef har också rapporterat att övergrepp har ökat vid
            tidigare pandemier.
          </p>
          <p xml:id="i-EShh7izLAReU55jpEtZ85E">
            Bris rapporterar om högre tryck på stödlinjerna, 16 procent fler
            samtal 2020 jämfört med 2019. Barnen vittnar om fler konflikter
            inom familjen och om en ökad utsatthet för våld i hemmet. Kristdemokraterna
            har tidigare presenterat flera förslag för att stödja barn i utsatta
            familjer och för att stödja föräldrar i deras föräldraskap. Vi
            vill bl.a. skapa en sammanhållen barn- och ungdomshälsovård och
            stärka elevhälsan samt att kommunerna ska erbjuda obligatoriska
            föräldrastödsprogram. I den akuta situationen med coronapandemin
            vill vi även ge mer pengar till Bris så att de snarast möjligt
            ska kunna utöka sina telefontider.
          </p>
          <head xml:id="i-HT7pdgHL7XKMCtXGVmcRaY" type="h1">
            Barnens bästa vid familjehemsplacering
          </head>
          <p xml:id="i-HHZGP3819TURD1nBUfSQ8D">
            I Sverige ska inga barn utlämnas till en tillvaro av våld, försummelse
            eller vanvård. När föräldrars omsorg brister måste därför samhällets
            skyddsnät vara starkt. För drygt 31 000 barn varje år är situationen
            så utsatt att de behöver samhällets vård. De allra flesta blir
            då placerade i familjehem. När det gäller insatser och stöd för
            utsatta barn under uppväxten kan det tyckas självklart att det
            är barnets trygghet – barnets bästa – som ska väga tyngst. Men
            i lagstiftningen har föräldrars rätt till sina barn vägt tyngre.
            Det har accepterats att ett barn är den svagare juridiska personen
            i relation till vårdnadshavaren. Kristdemokrater har länge kämpat
            för att barns position ska stärkas och för att barns individuella
            behov och intressen ska sättas i lagstiftningens främsta rum men
            det har tidigare inte funnits politiskt stöd för den hållningen.
          </p>
          <p xml:id="i-QZWAH6cvSnhkVVjdgHDtcH">
            Det tragiska livsöde som drabbade Esmeralda, eller Lilla hjärtat,
            fick Kristdemokra­terna tillsammans med Moderaterna och andra
            oppositionspartier att driva på för att riksdagens socialutskott
            skulle ta över regeringens ansvar och på egen hand agera för att
            ändra lagen så att barnets bästa skulle sättas främst. Det arbetet
            resulterade i en lag­ändring som medför att barnets bästa ska
            beaktas vid övervägande av vårdnadsöverflytt samt att vårdnadsöverflytt
            ska övervägas oftare än i dag. Krisdemokraterna kommer att fortsätta
            att arbeta målmedvetet för att barn och unga som behöver samhällets
            vård genom familjehemsplacering ska få det stöd de behöver för
            att kunna få en trygg uppväxt.
          </p>
          <head xml:id="i-Xu44XzSjeoSzQ6EFMRLZp1" type="h2">
            Stärkt folkhälsa
          </head>
          <p xml:id="i-3sim5oCfWhExvXFWo8e87U">
            Att förebygga ohälsa och sjukdom är den bästa investeringen för
            såväl landets invånare som samhället i stort. Kunskap om betydelsen
            av bra kost, motion och goda levnads­vanor finns i dag hos de
            allra flesta i Sverige. Folkhälsan utvecklas positivt, och medellivslängden
            ökar.
          </p>
          <p xml:id="i-5Siec7tPzHn5Ra6JXmBZwg">
            Samtidigt ökar stress, rökning, alkoholriskbruk, stillasittande,
            övervikt och andra orsaker till hälsoproblem. Kristdemokraternas
            folkhälsopolitik syftar till att stödja den enskilde att göra
            hälsosamma val.
          </p>
          <p xml:id="i-FWhKyjNh32zXq3w3ryfVuk">
            Folkhälsomyndigheten är samordningsansvarig för folkhälsoarbetet
            på statlig nivå och ska bidra till samverkan av insatser för en
            god och jämlik hälsa samt stödja staten, regionerna och kommunerna
            i genomförandet och uppföljningen av folkhälsoarbetet. För att
            säkerställa ett framgångsrikt och långsiktigt hållbart förebyggande
            folkhälsoarbete krävs även en tydlig nationell strategi, riktlinjer
            och en handlingsplan med konkreta delmål som bygger på evidens.
            Det är något som saknas i dag och något som Kristdemokraterna
            efterfrågar omgående. Det finns stora hälsovinster att göra genom
            mer förebyggande arbete. Beräkningar visar att minst en tredjedel
            av hjärt-kärlsjukdomarna och vart tredje fall av de tolv största
            cancersjukdomarna skulle kunna förebyggas med förändrade levnadsvanor.
            Också under pandemin har det blivit tydligt att riskgrupper såsom
            diabetes typ 2, fetma och rökning har drabbats hårdare av covid-19.
          </p>
          <p xml:id="i-MCF7tsmZHKNmXKvPNRfZ6r">
            Som en del i ett starkt folkhälsofrämjandearbete är det också
            viktigt att minska skadeverkningarna kopplade till alkohol, narkotika,
            dopning, tobak och spel om pengar (ANDTS). Regeringen presenterade
            nyligen sitt förslag till ANDTS-strategi som ska löpa 2021–2025.
            Kristdemokraterna menar dock att strategin är undermålig. Det
            krävs ett tydligare politiskt ledarskap och tydligare strategi
            för att vi på ett effektivt sätt ska kunna motverka det mänskliga
            lidandet och den samhälleliga problembörda som är kopplad till
            ANDTS. Kristdemokraterna är angelägna om att regeringen omgående
            återkommer till riksdagen med en reviderad och förbättrad ANDTS-strategi.
          </p>
          <head xml:id="i-Ajib299vN6dL3Man2m33PH" type="h1">
            Förstärkt arbete med självmordsprevention
          </head>
          <p xml:id="i-YEEGfnsXWDD8fhvQH5gQY4">
            För att dämpa coronapandemin är det viktigt med fysisk distansering.
            Samtidigt vet vi att ensamhet ofta är själva kärnan i psykisk
            ohälsa. I coronakrisen har många blivit mer isolerade än de redan
            var. Människor som redan före krisen var utsatta drabbas nu hårt.
            Dessutom ökar arbetslösheten, vilket är en starkt bidragande orsak
            till psykisk ohälsa. Organisationen Mind, som har arbetat för
            psykisk hälsa sedan 1931, rapporterar att antalet samtal till
            deras självmordslinje ökade med mer än 123 procent under 2020
            jämfört med året innan. Suicidprevention i Väst varnar för att
            både deras äldrelinje och självmordslinje har fått in betydligt
            fler samtal i år jämfört med tidigare.
          </p>
          <p xml:id="i-WGoBNXCFnxaijMFfPWKT9U">
            Det behövs en anmälningsplikt för hälso- och sjukvården och socialtjänsten
            vid självmord. Fram till den 1 september 2017 var det obligatoriskt
            att anmäla till IVO för utomstående utredning enligt lex Maria
            om någon hade begått självmord inom fyra veckor efter den senaste
            gången som den stod i kontakt med vården. Men när Socialstyrelsen
            ändrade sina föreskrifter slopades anmälningsplikten eftersom
            det inte fanns lagstöd. För att på bästa sätt arbeta preventivt
            för att minska antalet självmord är det avgörande med nationell
            statistik som belyser situationen. Vi kristdemokrater anser därför
            att det ska införas anmälningsplikt för hälso- och sjukvården
            samt socialtjänsten vid självmord. Genom ökad kunskap och evidensbaserade
            metoder kan vi förbättra folkhälsan och rädda liv.
          </p>
          <p xml:id="i-NojFgLYvTuXoRcxnNjxFH4">
            Larmen om självmord har ökat successivt de senaste åren. Under
            2020 inkom i snitt 60 samtal varje dag till polisen som handlade
            om personer som inte ville leva mer. Polisens situation är samtidigt
            mycket ansträngd. Kristdemokraterna anser därför att polisen bör
            bli avlastad från detta uppdrag för de utsatta personernas skull,
            då de så snabbt som möjligt bör få träffa personer med vårdkompetens
            i stället för poliser. Att avlasta polisen från att åka på dessa
            larm skulle innebära att avsevärda resurser frigörs som i stället
            kan användas till reguljärt polisarbete.
          </p>
          <p xml:id="i-LWTpmRR2kPCoNC3hHYGjnm">
            På flera håll i landet finns psykiatriambulanser. Det är en akutbil
            med utbildad hälso- och sjukvårdpersonal som åker ut vid larm
            om självmordsförsök, psykoser och kriser av liknande slag. Det
            blir ett bättre omhändertagande av den som mår akut psykiskt dåligt.
            Dessutom blir det en naturlig koppling till hälso- och sjukvården
            som kan ge ändamålsenlig uppföljande psykiatrisk vård när den
            akuta krisen är över. Sam­tidigt avlastas polisen. Kristdemokraterna
            har föreslagit en satsning på psykiatriambu­lanser i tidigare
            budgetförslag. Regeringen har delvis gått oss till mötes och avsätter
            särskilda resurser för detta i budgeten för ambulanssjukvården,
            där även psykiatri­ambulanser ingår. Vi menar dock att regeringens
            satsning är underdimensionerad med tanke på det stora behovet.
          </p>
          <head xml:id="i-MCqiMUfKaKXnkpR91QzUfW" type="h2">
            Familjepolitik för ökad trygghet och frihet
          </head>
          <p xml:id="i-Kn8qdw3CkymV739jtoZThr">
            När andra partier på hela den politiska skalan inte ser – eller
            till och med vill försvaga – familjens roll i samhället, vill
            Kristdemokraterna tvärtom stärka den. Familjen är den mest grundläggande
            formen av gemenskap och den grund som samhället står på. Barn
            som växer upp i trygga familjer får goda förutsättningar att klara
            livets utmaningar, vilket inte bara stärker dem själva utan även
            blir en tillgång för hela samhället.
          </p>
          <p xml:id="i-FGLc9HWv5sBBncbT5PYviS">
            Familjers förutsättningar och barns behov kan se olika ut, och
            det är föräldrarna som har det primära ansvaret att avgöra vad
            som är bäst för deras barn och deras familj – inte staten eller
            kommunen. Politiken ska stödja familjen och föräldrarna, inte
            styra. Kristdemokraterna vill öka familjers handlingsutrymme,
            möjliggöra mer tid med barnen, uppvärdera föräldraskapet, möjliggöra
            olika barnomsorgsformer samt stärka barnfamiljers ekonomi. Alla
            politiska beslut ska analyseras utifrån vilka konsekvenser de
            får för familjer.
          </p>
          <p xml:id="i-DegEZZzfco9MJyv457MrzS">
            Föräldraskapet är ett gemensamt åtagande och därför är det också
            föräldrarna själva som ska få avgöra hur föräldrapenningdagarna
            ska användas. Vi vill avskaffa kvo­teringen helt och menar att
            föräldrar även fritt ska kunna överlåta föräldrapenningdagar till
            varandra eller till andra närstående som exempelvis mor- och farföräldrar
            eller en bonusförälder. För att öka föräldrarnas handlingsutrymme
            vill vi skydda föräldraledigas inkomst under tre år och utvidga
            rätten till föräldraledighet på heltid till tre år. Vi vill också
            att SGI-skyddet för föräldralediga förlängs till barnets treårsdag.
            I dag finns flera begränsningar som försvårar föräldraledighet
            när barnet är lite större – något som pappor ofta efterfrågar
            eller tar. Vi vill också införa en möjlighet att fritt använda
            de befintliga föräldrapenningdagarna som dubbeldagar.
          </p>
          <p xml:id="i-Udme3Gpy5AC5uGSjGfYhE3">
            Kristdemokraterna vill också att det ska finnas möjlighet för
            föräldrar att få barnomsorgspeng för omsorg om enbart egna barn
            i hemmet. Barnomsorgspengen ska uppgå till 6 000 kronor per barn
            och månad och betraktas som inkomst och vara skattepliktig och
            pensionsgrundande. Barnomsorgspeng för egna barn gäller för barn
            som har fyllt 1 men inte 3 år, och kan inte tas ut samtidigt som
            föräldraförsäkring eller ersättningar från andra socialförsäkrings-
            eller bidragssystem. Kommunerna ska också vara skyldiga att erbjuda
            familjedaghem för de föräldrar som önskar det.
          </p>
          <p xml:id="i-PDULoAsMCz9CCuBQBa2t9u">
            Barngrupperna i förskolan är för stora. Mer än 55 procent av
            de allra minsta barnen vistas i grupper som ligger över Skolverkets
            maximala riktvärde på 6 till 12 barn. Denna utveckling måste vändas.
            Kristdemokraterna vill införa en ny lag om att grupper med barn
            som är 3 år och yngre inte får överstiga 12 barn. Staten har huvudansvar
            för finan­sieringen som bygger på en modell med något höjd maxtaxa
            för hushåll som tjänar över 47 500 kronor i månaden, en kommunal
            investering i samma storlek och sedan ett tillskott från staten.
          </p>
          <p xml:id="i-H8qA5LBfnqNEM3wASFWJxq">
            Mot bakgrund av den relativt sett svaga utvecklingen av barnfamiljernas
            disponibla inkomst under de senaste 20 åren anser Kristdemokraterna
            att barnfamiljernas ekonomi behöver förstärkas. Det behöver ske
            på ett sätt som ökar flexibiliteten för småbarns­föräldrar och
            samtidigt stärker incitamenten för arbete. Vi föreslår därför
            ett jobbskatte­avdrag för föräldrar som byggs ut till 150 kronor
            per förälder och månad 2022. För föräldrar till barn som är 0–3
            år ska skattereduktionen även omfatta andra inkomster såsom föräldrapenning
            eller a-kassa.
          </p>
          <p xml:id="i-WCj1tqXQSs9QHjwAws2ena">
            Att öka möjligheterna för föräldrar att få arbete är det bästa
            sättet att minska risken för att barn ska leva i ekonomisk utsatthet.
            Men det behövs också riktade insatser. För att stötta de barnfamiljer
            som har det sämst ställt vill vi höja det barnrelaterade bostadsbidraget
            med 200 kronor per månad för ett barn, 400 kronor för två barn
            och 600 kronor för tre eller fler barn. Regeringens förslag om
            ett tillfälligt tilläggsbidrag till barnfamiljer inom ramen för
            bostadsbidraget är därför positivt; den tillfälliga karaktären
            på höjningen måste dock ifrågasättas. Regeringen bör utvärdera
            effekterna av förslaget i propositionen och överväga åtgärder
            som möjliggör att en höjning av bostadsbidraget permanentas och
            att bostadsbidraget förbättras. Vi föreslår därför att inkomsttaket
            ska höjas med 30 000 kronor för att bättre avspegla dagens löne-
            och prisnivåer. Ett höjt bostadsbidrag kan medverka till att färre
            barnfamiljer behöver ekonomiskt bistånd och därmed minska marginaleffekterna
            av att gå från bidrag till arbete. Vi har även föreslagit att
            alla barn i årskurs 2–9 ska få ett fritidskort laddat med ett
            ekonomiskt stöd för deltagaravgifter i ledarledda aktiviteter
            i det svenska föreningslivet samt Kultur­skolan. Merparten kommer
            att få 500 kronor per år, men barn som finns i hushåll i ekonomisk
            utsatthet (där hushållet uppbär bostadsbidrag eller ekonomiskt
            bistånd) får ett betydligt större stöd – 2 400 kronor per år.
            Genom vår reform kommer nästan en miljon barn att få stöd för
            en aktiv och meningsfull fritid, varav det större stödet ges till
            ca 150 000 barn.
          </p>
          <p xml:id="i-5xWB8zY7HCn4Yd1ntBpSPL">
            Det offentliga ska erbjuda stöd och hjälp i föräldrarnas viktiga
            uppgift. Förstagångs­föräldrar ska därför erbjudas en gratischeck
            till familjerådgivningen som de kan nyttja om de vill eller har
            behov. Det ska även bli obligatoriskt för kommunerna att erbjuda
            föräldrastödsprogram vid två tillfällen: ett när barnen är små
            och ett när barnen närmar sig, eller befinner sig i, tonåren.
          </p>
          <p xml:id="i-97mx36rYa93xAunkFC7YW9">
            Vi vill stärka pensionen för den förälder som går ned i arbetstid
            eller är hemma med sjukt barn i större utsträckning – vilket fortfarande
            oftast är kvinnor – genom att utöka antalet barnrättsår från fyra
            till fem och höja jämförelseinkomsten i pensionssystemet. Premiepensionen
            ska automatiskt fördelas lika mellan föräldrar med gemensamma
            barn upp till 12 år, om inte annat begärs.
          </p>
          <head xml:id="i-W4bRn9CdtvfpGpZ2wyLcnU" type="h2">
            Stärkt rättsväsende för ökad trygghet
          </head>
          <p xml:id="i-Fq1SYCfcg66Qcime4bakQW">
            När regeringen lade fram sin budget för 2021 var det en sak som
            utmärkte satsningarna på rättsväsendet. Det var den stora bristen
            på långsiktig finansiering. Detta är ytterst allvarligt. Polismyndigheten,
            Åklagarmyndigheten, Ekobrottsmyndigheten och Sveriges Domstolar
            är alla underfinansierade i regeringens budget. Åklagarmyndigheten
            och Ekobrottsmyndigheten fick över huvud taget inget tillskott
            i sin verksamhet förrän i vårändringsbudgeten, då misstaget efter
            kraftig kritik från Kristdemokraterna och övriga opposition rättades
            till. För att långsiktigt finansiera rättsväsendet föreslog Kristdemokraterna
            över 8,7 miljarder kronor extra för 2021–2023.
          </p>
          <p xml:id="i-HJvrobcGJm9wsuUHBSuMtd">
            Aktuella trygghetsmätningar visar att otryggheten i Sverige ligger
            kvar på en högre nivå än för några år sedan, och allt fler enskilda
            utsätts för brott, t.ex. sexualbrott, våldsbrott och personrån.
            Utredningsresultaten i viktiga brottskategorier försämras, och
            på grund av det ökade trycket på polisens utredningsresurser tvingas
            polisen att prioritera bl.a. anmälningar om brott. På flera håll
            ser vi hur polisen inte har resurser att rycka ut vid pågående
            brottslighet. Människor som blir utsatta för brott måste kunna
            lita på att rättsväsendet agerar.
          </p>
          <p xml:id="i-NYQzyNGNezCQ45xafQUpRP">
            Polisen behöver bli mer effektiv och koncentrerad i fråga om
            kärnuppgifterna att ingripa mot, utreda och klara upp brott. Ytterst
            är målet att minska brottsligheten och öka människors trygghet.
            Det behövs fler poliser, och Polismyndigheten behöver tillskjutas
            resurser. Polisyrket behöver bli mer attraktivt med högre lön.
            När Polismyn­digheten tillskjuts resurser, måste även övriga rättsväsendet
            stärkas för att det inte ska skapas flaskhalsar och ineffektivitet.
            Det innebär att även Åklagarmyndigheten, Sveriges Domstolar, Kriminalvården
            och Tullverket behöver mer resurser. Också förebyggande insatser
            där föräldrar, socialtjänster, skolor och rättsvårdande myndig­heter
            samverkar behöver uppvärderas och stärkas.
          </p>
          <p xml:id="i-2PhYVqoyu3CPUv8mc9QMZv">
            Polisen behöver bli mer synlig och närvarande i hela landet.
            Samtidigt behöver polisens förmåga att utreda och klara upp brott
            förbättras avsevärt. Upptäcktsrisken måste öka och utsattheten
            för brott minska. Tryggheten ska öka i hela landet. Utvecklingen
            med allt grövre gängbrottslighet, inte minst i utsatta områden,
            behöver vändas. Kristdemokraterna vill se 10 000 fler polisanställda
            till 2024. Dessvärre kommer detta inte att uppnås om inte polisyrket
            uppvärderas och lönerna höjs. Regeringen har varit för senfärdig
            och snål i sina satsningar på Polismyndigheten. Den har dessutom
            inte tillfört medel för löneökningar, vilket är den främsta anledningen
            till att personal lämnar yrket. Detta åtgärdades i Kristdemokraternas
            och Moderaternas budget för 2019, som vann riksdagens bifall,
            och gav omedelbart resultat i avtals­rörelsen, med dubbla löneökningar
            för poliser. Vi fortsatte att avsätta medel för att möjliggöra
            en fortsatt lönesatsning i vår höstbudget och avsatte där 1,3
            miljarder kronor för att möjliggöra ökade polislöner de kommande
            tre åren.
          </p>
          <p xml:id="i-3MWvsvEHqxsMEQeP8osGiF">
            De strukturella problemen inom Polismyndigheten behöver åtgärdas.
            För att åstadkomma detta krävs ett förstärkt ledarskap inom hela
            myndigheten. Lokalpolis­områdescheferna har i dag inte fullt mandat
            att fatta beslut som rör den egna verksamheten. Lokala polischefer
            ska ges ett starkare mandat över verksamheten. De ska förfoga
            över sin egen budget och fatta anställningsbeslut och därmed bättre
            kunna möta de behov som finns lokalt. Det behövs kompetens- och
            ledarutveckling i hela organisationen för ett stärkt polisiärt
            ledarskap.
          </p>
          <p xml:id="i-9sqhrLoUdWXPZoyx27zQRm">
            Ett sätt att tillfälligt dämpa bristen på poliser är att återanställa
            pensionerade utredare. Det eskalerande antalet mord och skjutningar
            äter upp polisens resurser, och fler utredare behövs för att kunna
            utreda fler grova brott. Vi vill göra en riktad satsning och erbjuda
            pensionerade utredare upp till en 50-procentig löneökning för
            att återkomma till yrket och arbete med grova våldsbrott. Också
            avskaffandet av särskild löneskatt för äldre som jobbar, som Kristdemokraterna
            och Moderaterna genomförde i budgeten för 2019, har effekt här
            – det ger polisen större utrymme att erbjuda utredare över 65
            år goda villkor för att stanna i, eller återvända till, yrket.
          </p>
          <p xml:id="i-C68HxgX4JtjXAFje6MknKD">
            Hela rättsväsendet behöver byggas ut. Kristdemokraterna satsade
            därför 350 miljoner kronor mer på Sveriges Domstolar än regeringen,
            1,2 miljarder kronor mer på Polismyndigheten och 311 miljoner
            kronor mer på Kriminalvården för 2021. Regeringen fortsätter att
            underfinansiera Sveriges domstolar. Myndigheten krävde i höstas
            128 miljoner kronor i tillskott, men fick bara 28 miljoner. I
            vårändringsbudgeten får de ytterligare 50 miljoner kronor, men
            då kvarstår alltså 50 miljoner. Detta kommer leda till flaskhalsar
            i rättsväsendet.
          </p>
          <p xml:id="i-VMDFXRjtiZCvYrKw7NmQYw">
            Kriminalvården kommer under överskådlig tid att kräva kontinuerlig
            utbyggnad. Myndigheten har själva betonat ett behov om 9 500 platser
            på anstalter och häkten till 2029, när straffen skärps och poliserna
            blir fler. Det är en nödvändig utbyggnad, eftersom Kriminalvården
            fördubblat den möjliga inställelsetiden för en dömd från 50 till
            100 dagar. Det innebär att över 2 000 personer går fria i väntan
            på fängelseplats. Samtidigt är omkring 30 procent av de intagna
            utländska medborgare. Kristdemokra­terna avsätter därför 200 miljoner
            kronor för att hyra fängelseplatser utomlands så att de kan avtjäna
            straff i sina hemländer.
          </p>
          <p xml:id="i-5CaHGdf2BjNPZwL4NvaJg2">
            Kristdemokraterna noterar att regeringen fortfarande inte har
            klargjort när Tullverket ska få befogenhet att beslagta stöldgods,
            trots att det både har tillkännagetts regeringen av riksdagen
            och att regeringen själv har gett detta besked. De besked som
            regeringen lämnat är emellertid otillräckliga. Stöldgods ska få
            kvarhållas om det upptäcks när Tullverket genomför andra genomsökningar
            av fordon, men det ska inte vara en självständig uppgift. Vi menar
            att detta är ett slag i luften. Tullverket måste stärkas och få
            skärpta befogenheter.
          </p>
          <head xml:id="i-TnPGZr1L7gEn5X5pEgzt6X" type="h2">
            Ansvarsfull och human migrationspolitik
          </head>
          <p xml:id="i-LvB6G9GhkPGcAbWMkPrtgw">
            Krig, förtryck, terrorgrupper samt förföljelse av etniska och
            religiösa grupper driver människor på flykt. Sverige har ett moraliskt
            ansvar att hjälpa medmänniskor i nöd. De senaste decennierna,
            inte minst de senaste åren, har Sverige tagit ett mycket stort
            ansvar för personer på flykt från krig och förföljelse. Vårt mottagande
            har, per capita och sett över en längre tidsperiod, vida överskridit
            andra medlemsstaters i EU. Det senaste decenniet har 7 av 10 som
            sökt asyl i norden gjort det i Sverige. Sverige kan dock inte
            ensamt ta ansvar för den humanitära kris som fortgår i världen.
            Det går inte heller att bortse från att integrationsproblem som
            inte åtgärdas kan ökar med migrationen. Migrationspolitiken behöver
            därför stramas åt och utformas på ett sådant sätt att den är hållbar
            och anpassad till vår integrationskapacitet.
          </p>
          <p xml:id="i-3UpGGCBJ5vzagpx71QhLrx">
            Kristdemokraternas utgångspunkt är att både värna asylrätten
            och ta ansvar för en ordnad, human och långsiktigt ansvarsfull
            migrationspolitik. Sverige har ett ansvar, och är enligt internationella
            konventioner och EU-rätten, skyldig att ta emot personer som flyr
            under välgrundad fruktan för sina liv, något vi ska leva upp till.
            Samtidigt ska asylprövningen vara rättssäker, och den som får
            ett nej på sin asylansökan ska lämna landet. Sverige har länge
            arbetat för ett större gemensamt ansvarstagande inom EU samt en
            reformering och harmonisering av lagar och regler. Genom att fler
            länder medverkar i flyktingmottagandet blir åtagandet för varje
            land lättare och mottagandet för den asylsökande bättre. Det historiska
            mottagandet ska ligga till grund för det framtida mottagandet.
          </p>
          <p xml:id="i-4GqWiqx7CjbzGdZD7egQDH">
            Kristdemokraterna menar att söktrycket till Sverige måste ned
            till en nordisk genomsnittsnivå om vi ska klara de integrationspolitiska
            utmaningarna – såsom utanförskap och utsatthet, bostadsbrist och
            klyftan mellan utrikes och inrikes födda på arbetsmarknaden.
          </p>
          <p xml:id="i-6VeogBrxgkCYcjkBtkvapv">
            Kristdemokraterna vill ha tillfälliga uppehållstillstånd som
            huvudregel, med möjligheten att erhålla permanent uppehållstillstånd
            vid egen försörjning och godkända språk- och samhällsorienteringsprov.
            Rätten till familjeåterförening ska gälla med ett skärpt försörjningskrav
            för alla, utom för egna barn under 18 år, som undantas försörj­ningskrav.
            Genom detta försvinner incitamenten att skicka iväg barn på livsfarliga
            resor.
          </p>
          <p xml:id="i-8Wtsy26poJ6RBAsbPqdzr">
            För att öka rättssäkerheten och förbättra hela asylprocessen
            vill Kristdemokraterna inrätta en inspektion för migrationsfrågor.
            Vi vill även införa asylansökningsområden i anslutning till våra
            stora gränsövergångar för att förbättra mottagandet, förkorta
            tiden i asylprocessen och minska kostnaderna. Tanken är att få
            en snabbare registrering och beslutsprocess samt att motverka
            att asylsökande avviker. I syfte att motverka missbruk av asyl-
            och arbetskraftsinvandringen vill vi korta ned handläggningstiderna
            för migranter utan asylskäl från s.k. säkra länder rejält med
            målet att, efter norsk modell, hantera asylansökan och verkställighet
            inom två dygn samt att ett återreseförbud för dessa personer utreds.
            Vi vill även avskaffa möjligheten till spårbyte.
          </p>
          <p xml:id="i-TQ4KEmEjyQXHnCyumvybsf">
            En kraftigt förkortad etableringstid är positivt för både den
            enskilde och samhället i stort. För att underlätta etableringen
            och motverka en nedbrytande passivitet under handläggningstiden
            vill Kristdemokraterna införa krav på att asylsökande ska delta
            i 15 timmars språkutbildning och 9 timmars samhällsinformation
            per vecka. Asylsökande ska även arbeta 16 timmar per vecka – det
            kan handla om reguljärt arbete eller att bistå vid det egna asylboendet.
            Den som inte deltar i utbildningen eller uppfyller arbetskravet
            kan få sin dagersättning nedsatt. Asylsökande som får ett reguljärt
            arbete ges ett fribelopp om 3 000 kronor per månad utan att dagersättningen
            minskas.
          </p>
          <p xml:id="i-Ku94SPH2U9s6eyJaeomGid">
            Legitimiteten i migrationspolitiken förutsätter att de asylsökande
            styrker sin identitet och att vi får till stånd effektivare avvisningar
            och utvisningar av personer som saknar rätt att vistas i Sverige,
            bl.a. genom fler återtagandeavtal med de viktigaste mottagar­länderna
            samt genom att polisen får mer resurser för att kunna verkställa
            utvisningar. En av de viktigaste åtgärderna för att förhindra
            att personer avviker är att det finns möjlig­het att vid behov
            göra en placering i förvar. I vår senaste budget tillförde vi
            därför resurser för fler förvarsplatser.
          </p>
          <p xml:id="i-MT8pNMC66czfKg2EHJTK2x">
            Kristdemokraterna uppmärksammar särskilt hur hanteringen och
            mottagandet av några särskilt utsatta grupper ska förbättras.
            Det statliga ansvaret för ensamkommande unga behöver stärkas,
            liksom skyddet för kvinnor som utsätts för våld och kränkningar
            i anknytningsärenden. Vi driver även på för en mer rättssäker
            hantering av människor som riskerar förföljelse på grund av tro,
            kön eller sexuell läggning. En ny humanitär skyddsgrund som ska
            innebära en ventil i undantagsfall bör införas.
          </p>
          <head xml:id="i-CBBpNfK53EfuzAAychgbtt" type="h2">
            Bättre och mer effektiv integration
          </head>
          <p xml:id="i-W18rfBG92MSztJa5zGCwGB">
            En human migrationspolitik måste kombineras med en effektiv och
            välfungerande integrationspolitik. Tyvärr har vi inte utformat
            mottagandet på ett sätt som gynnar integrationen. Nyanlända i
            Sverige möts tyvärr av bostadsbrist och trångboddhet i de kommuner
            och städer där jobben finns. Utanförskap och utsatthet blir en
            alltför vanlig situation för människor som har flytt sitt hemland
            och söker skydd i Sverige. Klyftan mellan utrikes och inrikes
            födda på arbetsmarknaden i Sverige är mycket stor och en av Sveriges
            stora utmaningar på arbetsmarknaden. Det behövs en politik som
            skapar förutsättningar för egen försörjning. Då stärks också möjligheterna
            till integration.
          </p>
          <p xml:id="i-UKeJqpCvCWoT47ZZzhFfUG">
            Sverige behöver en politik för fler jobb, fler bostäder och en
            bättre skola. De som drabbas hårdast är de nyanlända som riskerar
            att fastna i ett långvarigt socialt och ekonomiskt utanförskap.
            En integrationspolitik som inte fungerar kan också över tid undergräva
            migrationspolitikens legitimitet.
          </p>
          <p xml:id="i-JeDQRosSbDEg9zGSYCi7UE">
            Av dessa skäl krävs nu politisk handling som gör det möjligt
            för fler nyanlända att få ett arbete, som förbättrar situationen
            på bostadsmarknaden, som gör mottagandet bättre och som långsiktigt
            gör integrationspolitiken effektivare.
          </p>
          <p xml:id="i-B76bmVxMEE1StmT5oBPhUs">
            Civilsamhället gör ett viktigt arbete med att välkomna fler in
            i samhällsgemen­skapen. Vi kristdemokrater vill därför att samverkansformer
            mellan det offentliga och civilsamhället ska premieras och förstärkas
            i syfte att förbättra integrationsarbetet. Det behövs också nya
            arbetssätt för att öka samverkan mellan olika aktörer, såsom sociala
            utfallskontrakt. Sociala utfallskontrakt kan användas för projekt
            inom integration och för att bryta segregation. I sociala utfallskontrakt
            investeras pengar av en extern finansiär i ett offentligt socialt
            projekt för att uppnå på förhand definierade mål som motsvarar
            mänskliga och ekonomiska vinster för den offentliga parten, kommunen
            eller regionen. Givet att finansieringen kommer från en extern
            part belastas inte skatte­betalarna.
          </p>
          <p xml:id="i-94wQV7JFWYSwTLJvwbvGwA">
            För att förbättra nyanländas integrering vill vi se en ny anställningsform
            som ger lägre kostnader för att anställa, en något lägre lön för
            den anställde och samtidigt en möjlighet att lära sig jobbet på
            jobbet. Genom en sådan reform kan arbetsgivare anställa personer
            som saknar den produktivitet eller språkförmåga som krävs för
            att helt klara jobbet. Under tiden ges personen möjlighet att
            skaffa sig fler färdigheter och arbetslivserfarenhet.
          </p>
          <p xml:id="i-545guhUGsZvWv3uyBG75e3">
            Arbetsmarknadens parter har presenterat sin egen reform – etableringsjobb
            – som regeringen ställt sig bakom. Kristdemokraterna ser positivt
            på detta, men kommer vara noga med att utvärdera effekterna. Om
            resultaten inte blir tillräckliga är vi redo att söka stöd för
            den modell av inträdesjobb som togs fram i Alliansen. Kristdemokraterna
            vill också se fler och bättre nystartsjobb. Denna arbetsmarknadsåtgärd
            ger nyanlända, unga och de som har varit ifrån arbetsmarknaden
            en längre tid en värdefull chans till arbete. Nystartsjobben har
            också visat sig ge goda resultat i förhållande till kostnaden.
            I denna vårmotion föreslår vi också tillfälliga kraftfulla förstärkningar
            av nystartsjobben, i form av fördubblade subventionsnivåer och
            breddningar i villkoren, så att fler ska kunna få ett nystartsjobb.
            Det är viktigt för att inte långtidsarbetslösheten ska bita sig
            fast på mycket höga nivåer.
          </p>
          <p xml:id="i-R8wDcX9ycS58FAiPA4dxMT">
            Kristdemokraterna vill se en bättre och snabbare integration.
            Nyanlända som bereds plats i etableringsprogrammet får under två
            år utbildning i svenska (sfi), samhälls­orientering samt förberedande
            insatser. Men de flesta har inte kommit tillräckligt långt i sin
            integrering för att få ett arbete eller ha språkkunskaper nog
            för att gå en reguljär utbildning, och detta gäller särskilt utrikes
            födda kvinnor. Därför behöver etablerings­programmet göras mer
            flexibelt så att de nyanlända som är i fortsatt behov av insatser
            kan stanna kvar i programmet ytterligare tid. De allra flesta
            går i dag programmet men det är inte obligatoriskt, vilket vi
            föreslår att det ska bli för att ingen ska hamna utanför etableringsinsatserna.
            De två första obligatoriska åren i programmet ska också tjäna
            som ett villkor för att kunna ansöka om permanent uppehållstillstånd.
            I det fall den nyanlän­de uppnår egenförsörjning eller uppvisar
            adekvata kunskaper i svenska språket inom denna tvåårsperiod omfattas
            denne inte längre av detta krav.
          </p>
          <p xml:id="i-7WicGPUFvwr3sVkSrVdKqQ">
            Det går att konstatera ett stort utbildningsbehov hos gruppen
            nyanlända arbets­sökande. Kristdemokraterna har därför satsat
            extra på yrkesvuxenutbildningar i partiets budgetmotion. Kristdemokraterna
            föreslår samtidigt en grundlig förändring av arbetsmarknadspolitiken
            där flertalet ineffektiva arbetsmarknadspolitiska program avvecklas
            och andra förbättras och utvecklas och Arbetsförmedlingen reformeras
            grundligt. Alltför få nyanlända har gått vidare till arbete eller
            studier efter etablerings­fasens två år. Eftersom dessa personer
            inte har kvalificerat sig för arbetsrelaterade ersättningar (t.ex.
            a-kassa) hamnar de direkt i försörjningsstöd, som egentligen ska
            vara det sista skyddsnätet. Kostnaderna för detta har ökat kraftigt
            för kommunerna, och Kristdemokraterna har därför föreslagit att
            staten tar över betalningsansvaret för dem som uppbär försörjningsstöd
            på grund av arbetslöshet genom en statlig dagpenning. Det är staten
            som ska stå för arbetsmarknadspolitiken i Sverige, och ett reformerat
            system med en statlig dagpenning som ges till dem som uppfyller
            kriterierna för att vara inskrivna hos Arbetsförmedlingen minskar
            kommunernas kostnader för mottagandet och ökar incitamenten för
            den enskilde att bli matchningsbar på arbetsmarknaden.
          </p>
          <p xml:id="i-JgeGH6iM3DnbGWm8L8NggS">
            Bostadsbristen slår också hårt mot asylsökande och nyanlända,
            både de som väljer eget boende och de som bor i anvisade boenden
            med låg standard. Därför vill vi öka rörligheten i och nyttjandet
            av det befintliga bostadsbeståndet, t.ex. genom förenklad andrahandsuthyrning.
            Vi vill också förenkla och snabba på byggandet och göra det billigare.
            Kristdemokraterna vill att EBO-lagen slopas för att bryta den
            destruktiva trångboddheten och att anläggningsboende blir regel
            för nyanlända.
          </p>
          <head xml:id="i-Cwia5R4VGoyMTsfpWSn8m6" type="h2">
            Ett företagsklimat för fler jobb
          </head>
          <p xml:id="i-EwFjg6irxqp38iSyUBp4Cb">
            Sverige behöver ett företagsklimat som lägger grunden för fler
            jobb. Nya jobb kan inte kommenderas fram av politiker i Sveriges
            riksdag eller regering. Jobb skapas när män­niskor finner det
            mödan värt att förverkliga en idé, våga satsa sparat kapital och
            starta och utveckla ett företag. Politikens ansvar är därför att
            främja ett gott företagsklimat där företagande, entreprenörskap
            och innovation uppmuntras. Det privata näringslivet och det enskilda
            entreprenörskapet är, och kommer alltid att vara, grunden för
            Sveriges välfärd.
          </p>
          <p xml:id="i-Ps3MWsxnpuPoMWQTjjfSuK">
            För att sänka trösklarna för dem som vill förverkliga sin företagsidé
            vill vi minska regelkrånglet, begränsa företrädaransvaret och
            säkerställa att företagen bara behöver lämna en och samma uppgift
            en gång till myndigheterna. Vi vill även minska före­komsten av
            personalliggare, som innebär regelkrångel och en oro hos företagare
            för att små misstag ska leda till stora bötesbelopp. Det finns
            dock skäl att ha kvar personal­liggare i särskilda riskbranscher,
            såsom byggsektorn.
          </p>
          <p xml:id="i-9H4X284tBJdafbZS8XPDia">
            Många svenska företag riskerar att behöva läggas ned, helt i
            onödan. Sveriges företagare blir allt äldre och det blir mer och
            mer vanligt att deras barn inte vill ta över verksamheten. Detta
            gäller inte minst på landsbygden. Den företagare som vill gå i
            pension riskerar därmed att behöva likvidera sitt livsverk, trots
            att det är livskraftigt. Detta beror inte på corona utan i huvudsak
            på att Sverige inte har ett tillräckligt bra system för ägarskiften.
            En utredning bör därför se över hur ägarskiften av detta slag
            bäst kan främjas i en svensk kontext. Vi vill också öppna ett
            antal ägarskifteskontor över landet som kan ge råd och stöd i
            ägarskiftesprocesser – både inom familjer och för de företagare
            som vill lämna över verksamheten till sin personal.
          </p>
          <p xml:id="i-EmBraCZo7XzkvLNatTLoFM">
            För att skapa ett gott företagsklimat vill vi säkerställa att
            företag har råd och möjlighet att anställa. För att stärka framväxten
            av nya företag och fler jobb vill Kristdemokraterna sänka skatten
            på arbete, förenkla reglerna kring att starta och driva företag
            samt skapa möjlighet för företag att finnas och verka i hela landet.
            Vi fortsätter att efterlysa resultat av näringsministerns förenklingsresa.
            En särskild uppmärksamhet måste riktas mot basindustrin, som t.ex.
            gruvnäringen, där regeringens tvehågsna engagemang hotar arbetstillfällen,
            välfärdsfinansiering och nödvändig klimatomställning.
          </p>
          <p xml:id="i-MzCBvzD2x2ZaMhifnrqWDE">
            Regeringen har inte gjort tillräckligt för att hjälpa företag
            att överleva den ekono­miska kris som följer i pandemins spår.
            De stödåtgärder som regeringen satt in har alltmer kommit att
            präglas av sena besked, krångliga regler och utdragna handlägg­ningstider.
            De förstärkningar och förlängningar som gjorts av stöden har ofta
            skett för någon eller några månader i taget, vilket ytterligare
            bidragit till ett lapptäcke av olika regler och krav för företagen
            att leva upp till och för de handläggande myndigheterna att planera
            för. Många i grunden livskraftiga företag är nu i sämre skick
            än då krisen först drabbade för ett drygt år sen. Givet att vaccineringshastigheten
            inte är tillfredsställande och att det uppkommer nya hot om försenade
            vaccinleveranser kan vi redan nu veta att företagen behöver stöd
            ytterligare tid framöver. Kristdemokraterna har därför i riks­dagen
            under våren drivit fram mer tydliga och långsiktiga besked. Handläggnings­tiderna
            måste också kortas rejält, för att inte företag och jobb ska gå
            förlorade i onödan.
          </p>
          <p xml:id="i-LaB5tv6oH9TwqonErfSGg7">
            Företagsstöden behöver också uppdateras och bli mer träffsäkra.
            Kristdemokraterna har lyft ett antal förslag på åtgärder i motioner
            och förslag till utskottsinitiativ, för att åstadkomma detta:
          </p>
          <list xml:id="i-Fcwh9WkpvpkoPvQaewwGRR" style="ul">
            <item xml:id="i-XRgsoeLXbs9xHnn9vihq9i">
              Mer flexibilitet bör införas i korttidsstödet för företag som
              inte har kollektivavtal – vilket är majoriteten av de mindre företagen,
              så att personal kan permitteras i olika grad.
            </item>
            <item xml:id="i-WUXTZSBr9jr6A85S1RqNbV">
              Kravet på att säga upp visstidsanställda, provanställda och vikarier
              för att få del av korttidsstödet måste tas bort eller pausas.
              Det är stötande att företag mitt i krisen tvingas säga upp personal
              för att få stöd. Det försvårar ytterligare för personer som har
              en svagare position på arbetsmarknaden och det går emot internationell
              kriserfarenhet.
            </item>
            <item xml:id="i-W6XBMooZc7qhtic2TKVbAa">
              Företagen måste få bättre stöd för lönekostnader. Alla de företag
              som under lång tid drabbats, och fortsätter att drabbas, av partiell
              nedstängning i form av serverings­förbud och -restriktioner, förkortade
              öppettider, eller begränsningar i antal kunder som tillåts i verksamhetens
              lokaler har fortfarande inte möjlighet att få rimlig ersättning
              för sina lönekostnader. Kristdemokraterna har därför under lång
              tid förespråkat att kontaktnära branscher bör få riktat stöd i
              form av nedsatta arbets­givaravgifter. Det skulle minska lönekostnaderna
              väsentligt. Tyvärr har inget annat parti velat stödja detta.
            </item>
            <item xml:id="i-YZLochV7r5hSik142qjDuh">
              Möjligheterna för nystartade företag att få del av stöden bör
              förbättras. Nu begränsas de av att jämförelseperioden för t.ex.
              omsättningstapp ligger ett år tillbaka.
            </item>
          </list>
          <p xml:id="i-HPph5jgYWgdNtkdpa7Wc9T">
            En avgörande förutsättning för Sveriges konkurrenskraft är en
            väl fungerande och underhållen infrastruktur. Samtliga trafikslag
            – allt ifrån cykeln till flyget – är på olika sätt nödvändiga
            för att främja fungerande transporter och en hållbar tillväxt,
            bl.a. mot bakgrund av behovet av större arbetsmarknadsregioner
            vill Kristdemokraterna se ökade satsningar på Sveriges infrastruktur.
          </p>
          <p xml:id="i-HDTbC48y4pqQSuEAQPZu48">
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet. Vi står
            inför ett nödvändigt skifte att elektrifiera transportsektorn
            i alla dess delar. Detta kommer att kräva många kloka beslut över
            tid. Elförsörjningen är en grundläggande pusselbit i vårt lands
            infrastruktur och måste ges ökad prioritet. Det krävs förutsägbar
            och stabil fossilfri energi och överföringskapacitet.
          </p>
          <p xml:id="i-F1t81GaNw22ZTKcChdKGmd">
            Många nyanlända och unga får sitt första jobb inom någon del
            av tjänstesektorn. Rutavdragen som alliansregeringen införde har
            öppnat nya marknader och skapat förutsättningar för nya företag
            och jobb. Samtidigt har dessa avdrag gjort att såväl barnfamiljer
            som äldre har haft råd och möjlighet att få avlastning med vardagssyss­lorna.
            Kristdemokraterna har tidigare varit med och drivit igenom en
            höjning av taket och framöver vill vi även bredda möjligheterna
            att använda rutavdraget till fler tjänster.
          </p>
          <head xml:id="i-5LU1JJ9gLXW7dk9trQEcYg" type="h2">
            Reformer för fler bostäder
          </head>
          <p xml:id="i-X8yhcuVvrY5BvghugxE5Gt">
            Sverige har gått från en bostadsbrist till en bostadskris. Vi
            ser hur den faktiska nybyggnationen av bostäder vida understiger
            det behov som Boverket beräknat. Samtidigt är regeringens reformagenda
            för bostadssituationen helt otillräcklig. Deras huvudsakliga svar
            på bostadskrisen är investeringsstödet för byggandet av billiga
            hyresrätter. Dessa byggsubventioner har dömts ut av bl.a. Konjunkturinstitutet
            som menar att denna typ av investeringsstöd till hyresrätter tidigare
            inte har visat sig fungera. Samtidigt har regeringen under den
            föregående mandatperioden godkänt nya kreditrestriktioner, vilket
            har höjt trösklarna in på den ägda bostadsmarknaden och gjort
            situationen särskilt besvärlig för hushåll med lägre men stabila
            inkomster. Kristdemo­kraterna har drivit, och en riksdagsmajoritet
            antagit, ett tillkännagivande (en uppma­ning) till regeringen
            om att utvärdera kreditrestriktionerna i syfte att föreslå åtgärder
            som möjliggör för fler att komma in på den ägda bostadsmarknaden.
          </p>
          <p xml:id="i-JLYCuv92gKJjtHAeMb1hoZ">
            Vi vill förenkla och snabba på byggandet, öka tillgången till
            byggbar mark och öka rörligheten i – och nyttjandet av – det befintliga
            bostadsbeståndet, exempelvis genom förändrade flyttskatter. Under
            pandemiåret har efterfrågan på villor ökat ytterligare, vilket
            fått priserna att stiga kraftigt. Detta har blottlagt den låga
            tillgången till villor, som är ett resultat av att kommunerna
            inte planerar för villaområden eller släpper till byggbar mark.
            Kristdemokraterna har länge påpekat detta och föreslagit bl.a.
            att Länsstyrelserna ska ges i uppdrag att identifiera byggbar
            mark samt att det bör införas en ”planeringsstimulans” för att
            kommunerna ska få ökade incitament att utöka planeringskapaciteten.
          </p>
          <p xml:id="i-TrT7oFkjFjCwnSeJnXsvMh">
            Kristdemokraterna fortsätter att efterfråga regelförenklingar.
            Till exempel har vi föreslagit generösare bullerregler, undantag
            för tillgänglighetshinder, strandskydds­reformer, en enklare planprocess
            samt minskningar av hur många gånger samma ärende kan överklagas.
          </p>
          <p xml:id="i-XbFjdVZCAyZx5DPwb1WhAH">
            En bromskloss på bostadsmarknaden är den bristande rörligheten.
            Genom ökad rörlighet kan ett stort antal bostäder tillgängliggöras
            på kort sikt. Alltför många uppger att de bor kvar i för stora
            hus på grund av de s.k. flyttskatternas utformning. Regeringen
            har tagit bort räntan på uppskov. Kristdemokraterna hade dock
            helst sett en helt ny modell där taket för uppskov på reavinstskatten
            tas bort permanent om man köper en ny bostad. Även betalningen
            av räntan på uppskovet skulle då kunna skjutas på framtiden vid
            köp av en ny bostad. På så sätt tvingas inte vinsten vid försäljning
            fram till beskattning om man köper en ny bostad, utan både reavinstskatt
            och uppskovsränta betalas när personen inte längre gör något uppskov.
          </p>
          <p xml:id="i-C2uTU6bnZY1NYeFYBWB2Tm">
            Ökade krav vid bostadsköp och kraftigt stigande bostadspriser
            har ökat behoven av en stor kontantinsats. Tillsammans med ett
            bristande utbud av hyresrätter, riskerar allt fler att stå utan
            ett eget boende. Kristdemokraterna vill därför utreda och införa
            ett förmånligt bosparande som förval för alla unga mellan 18 och
            34 år med inkomst av tjänst, där ett skatteavdrag ingår de första
            60 månaderna där personen tjänar 12 000 kronor eller mer per månad.
            Systemet fungerar som så att 500 kronor av lönen efter skatt avsätts
            till ett bosparande och staten kompenserar med ett skatteavdrag
            på 20 procent, vilket gör att den disponibla inkomsten kompenseras.
            Att en modell med förval används gör att fler som inte annars
            skulle ha sparat kommer att göra det, vilket något bidrar till
            att något motverka ojämlikheter.
          </p>
          <p xml:id="i-8KEJVNJD79UTHzBFVzuU73">
            Det krävs reformer för att dämpa drivkrafter att låna och därmed
            minska hushållens – och ekonomins – sårbarhet framöver. Vi har
            föreslagit att amorteringskraven riktas mot bankernas samlade
            bolånestock för att gynna amortering samt ändrade regler så att
            bundna bolån blir mer attraktiva. Vi eftersträvar även en blocköverskridande
            överenskommelse om en långsam nedtrappning av ränteavdragen, växlat
            mot sänkta inkomstskatter.
          </p>
          <p xml:id="i-WbGacXByuDGAhaAvwTya2v">
            För att stötta hushåll som har svårt med kapitalinsatsen bör
            även ett startlån där staten garanterar en del av kapitalinsatsen
            utredas och införas, något regeringen nu tillsatt en utredning
            för, framtvingad av riksdagens tillkännagivande Ett sådant stöd
            förutsätter att hushållet klarar bankens krav på bottenlån och
            ska gå till förstagångsköpare, som t.ex. unga hushåll. Således
            krävs en strikt kreditprövning och att lånet ska återbetalas med
            ränta så att stödet inte bidrar till riskuppbyggnad eller stimulerar
            osunt låntagande.
          </p>
          <head xml:id="i-CfrD3va89D4t9iiUdCUi4A" type="h2">
            En skola för kunskap och bildning
          </head>
          <p xml:id="i-AL3GZdSixLxEioornN58j3">
            Kristdemokraterna arbetar för en skola där ingen hålls tillbaka,
            och ingen lämnas efter. Skolans huvuduppgift är att förmedla kunskap,
            stimulera elevernas intellektuella utveckling och förbereda barn
            och unga för vuxenlivet. Skolan ska erbjuda den kunskap som behövs
            för att klara av arbetslivet, men också kunskap för att klara
            livet som ansvarsfull samhällsmedborgare. Skolan har ett bildningsuppdrag.
            Om skolan inte lyckas i sitt uppdrag får både barnen och Sverige
            stora problem i framtiden. De bris­tande studieresultaten måste
            tas på största allvar.
          </p>
          <p xml:id="i-6JbMFF2BHn9tsDqhw8TcVZ">
            Nyckeln för en framgångsrik skola är bra rektorer och lärare
            som förmår att leda, inspirera och förmedla den kunskap som krävs
            för att eleverna själva ska kunna forma sin framtid och förverkliga
            sina drömmar. Lärarna behöver också kunna hålla ordning i klassrummet,
            så att eleverna behandlar varandra med respekt och kunskapen kan
            stå i fokus. Vi vill satsa på vidareutbildning för lärare, exempelvis
            utbildning i ledarskap och konflikthantering. Vi vill också ha
            stärkt rätt till fortbildning för legitimerade lärare och vi har
            välkomnat att arbetet med att ett professionsprogram kommer på
            plats fortskrider. Vi vill även höja behörighetskraven till lärarutbildningen
            och höja kvaliteten på lärarutbildningen.
          </p>
          <p xml:id="i-8VswYnAZgB9ZKmkXi1nDxA">
            Det totala antalet undervisningstimmar i den svenska grundskolan
            har minskat över tid och är även lägre än genomsnittet i de europeiska
            länderna. Kristdemokraterna vill ge elever mer lärarledd undervisningstid
            och lärarna behöver få fokusera mer på undervisningen genom minskad
            administrativ börda och avlastning.
          </p>
          <p xml:id="i-3qTfDcSioYLhixjxchN83U">
            Skollagen är tydlig med att alla elever ska få stöd och stimulans
            för att utvecklas så långt som möjligt. För att nå detta mål krävs
            att de elever som har de största behoven får hjälp och stöd av
            de lärare som har den bästa kompetensen. Vi vill öka tillgången
            på specialpedagoger och speciallärare och anslog medel för detta
            i vår statsbudget för 2021. Det behövs också tidiga kunskapskontroller.
            Alla elever ska exempelvis screenas för läs- och skrivsvårigheter
            och skolorna behöver arbeta systematiskt för att ge tidiga stödinsatser.
          </p>
          <p xml:id="i-2tdXHrCXyByq12sdr4cnKG">
            I dag saknas tusentals lärare, och bristen beräknas öka. Det
            behövs fler vägar in i läraryrket genom kompletterande pedagogisk
            utbildning för personer som har examen i ett relevant ämne eller
            yrkeskunskap. Vi vill samtidigt ha fler karriärtjänster, dvs.
            att skickliga lärare ska kunna bli förstelärare eller lektorer.
            Kristdemokraterna var med och beslutade att förstelärare i utanförskapsområden
            ska få dubbelt lönepåslag och vårt mål är att det ska finnas lektorstjänster
            vid alla gymnasier.
          </p>
          <p xml:id="i-XRsDomTjovteCSGJmaR1gC">
            Vi vill också göra mer för att ge nyanlända elever goda förutsättningar
            att lära sig svenska språket och komma in i den svenska skolan.
            För att nyanlända ska nå kunskapsmålen vill vi se en kompetenssatsning
            för att utbilda fler lärare i svenska som andraspråk. Vidare anser
            vi att det behövs fler karriärlärartjänster, något som är viktigt
            också för skolor i utanförskapsområden.
          </p>
          <p xml:id="i-71FBFxoUfZkSwNLz5q4G7w">
            Elevernas hälsa och trygghet i skolan är en förutsättning för
            att de ska kunna ta till sig ny kunskap. Vi ser med stor oro på
            den psykiska ohälsan bland barn och unga. Kristdemokraterna vill
            stärka elevhälsan och införa en elevhälsogaranti. Varje elev ska
            kunna komma i kontakt med elevhälsan varje dag och regionerna
            bör ges ansvaret för den medicinska och psykosociala elevhälsan.
            Vi vill även utöka skolidrotten från dagens 600 till 700 timmar
            i grundskolan för att alla barn ska röra mer på sig, då motion
            har betydelse för såväl hälsan som skolresultaten.
          </p>
          <p xml:id="i-PHh2wnFQKjUsc9BwwNj3xe">
            Kristdemokraterna vill ha en skola med ordning där eleverna är
            trygga, känner gemenskap och ansvar för skolan och behandlas med
            respekt. Det behöver därför finnas ett tydligt ledarskap på varje
            skola där rektors och lärarnas befogenhet att upprätthålla ordning
            och främja respekt är klar och tydlig. Det ska råda nolltolerans
            mot mobbning och kränkningar samt klotter och skadegörelse.
          </p>
          <p xml:id="i-LwdwPtjK4Uev2HpC5tFjeL">
            Vi vill stärka föräldraansvaret så att det finns tydliga förväntningar
            på såväl elev som föräldrar och vad föräldrar kan göra konkret
            för att stötta sitt barn och höja kunskapsresultaten. Vi vill
            också skapa förutsättningar för fler vuxna i skolan, som exempelvis
            särskilt anställda mentorer eller en klassmorfar.
          </p>
          <head xml:id="i-XidQGTNPLbVByc3cMSFWJh" type="h2">
            Tryggare ekonomi för äldre
          </head>
          <p xml:id="i-LKQfusBfLgzB8WF2mmFbAr">
            Kristdemokraterna föreslår kraftfulla reformer för att förbättra
            pensionärers ekonomi och äldres möjligheter att stanna kvar på
            arbetsmarknaden. Vi är positiva till att fler väljer att arbeta
            längre än till 65 års ålder. Det är resursslöseri att inte ta
            vara på äldres erfarenhet och kompetens samtidigt som arbete bidrar
            till känslan av samhörighet och tillhörighet. Att förlänga arbetslivet
            förbättrar både privatekonomin för pensionären och stärker pensionssystemet
            då inbetalningarna blir större.
          </p>
          <p xml:id="i-8aKynovSDM6AD38zj9hJ1y">
            Då svenskarna lever ett allt längre och friskare liv är det naturligt
            att pensionsåldern justeras uppåt så som pensionsgruppen föreslagit.
            Kristdemokraterna vill även stärka incitamenten och möjligheterna
            för äldre att stanna kvar längre på arbetsmarknaden. I dag får
            den som har fyllt 65 år – men fortfarande arbetar – ett förstärkt
            jobbskatteavdrag, något som Kristdemokraterna har varit med och
            infört. För att ytterligare förstärka äldres ekonomi vill vi även
            ge dem som är 69 år eller äldre, och som fortsätter att arbeta
            ytterligare en skattelättnad, utöver det redan förhöjda jobbskatteavdraget.
          </p>
          <p xml:id="i-VtxKfqiakXmk5xDSAhCGJn">
            Kristdemokraternas ambition är att hela skillnaden i beskattning
            av förvärvsinkomst och pensionsinkomst ska slopas. Genom Kristdemokraternas
            och Moderaternas gemensamma budget 2019 genomfördes även en skattesänkning
            som kom alla pensionärer till del, vilket inte hade varit fallet
            om regeringens budgetförslag gått igenom. Sedan dess har regeringen
            ökat skillnaden i beskattning mellan arbetstagare och pensionärer
            ytterligare. Pensionerna för de med lägst intjänad livsinkomst
            är för låg. Många, företrädesvis kvinnor, behöver därför ges extra
            utrymme i pensionssystemet. Pensionsgruppen kom överens om att
            införa ett inkomstpensionstillägg, vilket införts i år. Tillskottet
            sker dock vid sidan om pensionssystemet, och eftersom Kristdemokraterna
            förespråkar ett långsiktigt hållbart pensionssystem vill vi att
            pensionerna framgent stärks på annat sätt.
          </p>
          <p xml:id="i-VkGZbaP2MENXRb6jFAveog">
            Kristdemokraterna har också drivit på reformer för att förbättra
            ekonomin för de pensionärer som har de lägsta inkomsterna; inte
            minst var vi drivande i Pensionsgruppen för en höjning av garantipensionen
            (+200 kronor) för nästan 700 000 pensionärer och den stora höjningen
            av taket i bostadstillägget (till 7 000 kronor). Sammantaget ger
            detta en betydande förstärkning för ekonomiskt utsatta pensionärer.
            Vi hade dock velat gå ännu längre. Vi vill att hyrestaket i bostadstillägget
            höjs till 7 500 kronor för ensamstående och till 3 750 kronor
            per person för sammanboende.
          </p>
          <p xml:id="i-17dwkPzWRJKZKrnV3MSUQY">
            Kristdemokraterna vill även se reformer som minskar skillnaderna
            mellan mäns och kvinnors pensioner. För att kompensera kvinnors
            lägre pensioner – som är ett resultat av ojämlikhet i lönestrukturen,
            ett högre uttag av föräldraledighet och färre arbetade timmar
            när barnen är små – vill vi se en utökning av antalet barnrättsår
            från fyra till fem samt automatiskt delad premiepension för makar
            med gemensamma barn under 12 år. Vi vill även införa en omställningspension
            för de som är över 65 år. Förutom att det stärker den enskildes
            ekonomi signalerar det att det är en viktig samhällsinsats att
            vårda sina barn.
          </p>
          <head xml:id="i-TcCtELxwWL4duMHku2MpBX" type="h2">
            Goda kommunikationer i hela landet
          </head>
          <p xml:id="i-KmZnchgxfwJeoWit3o6y7k">
            Bra kommunikationer är en förutsättning för tillväxt, välstånd
            och sysselsättning i vårt land. Vår utgångspunkt är att människor
            ska kunna bo och arbeta i hela landet. Transportpolitiken ska
            därför säkerställa en effektiv, långsiktig och miljömässigt hållbar
            transportförsörjning i hela Sverige.
          </p>
          <p xml:id="i-QwUkrQE2UBZC4v5zV6oVjn">
            Kristdemokraterna anser att Sverige måste bryta sitt beroende
            av fossila bränslen inom transportsektorn. Det krävs långsiktiga
            och effektiva styrmedel för en ökad andel förnybara drivmedel
            med hög klimatprestanda och för effektivare transporter. Krist­demokraterna
            vill främja teknikutvecklingen för att nå ett mer hållbart transportsystem.
          </p>
          <p xml:id="i-U6WGwLW75sSi22NhEwNB6G">
            Kristdemokraterna vill se ökade satsningar på Sveriges infrastruktur.
            Underhåll och nyutbyggnad av järnvägar, vägar och kollektivtrafik
            måste ske för att säkra god kommunikation i hela landet och möjliggöra
            ett ökat bostadsbyggande. Kristdemokra­terna bedömer att det inte
            är hållbart att investera i nya stambanor för höghastighetståg
            såsom Sverigeförhandlingen har föreslagit; i stället bör vi fortsätta
            att satsa på att rusta upp befintliga vägar och järnvägar samt
            bygga ut nya sträckor som behövs för att öka kapaciteten och funktionaliteten
            i det svenska järnvägsnätet. För att ta hänsyn till den varierande
            miljöbelastning som morgondagens fordonsflotta utgör bör en ny
            beskatt­ningsmodell baserad på digital trafikövervakning utredas.
            Den nya beskattningsmodel­len ska verka gynnande för landsbygden
            och initialt prövas för den tunga trafiken.
          </p>
          <p xml:id="i-BUDUe8KbNArWrxcMMaW3RC">
            Det finns många infrastrukturprojekt som är samhällsekonomiskt
            lönsamma men som av olika skäl aldrig kommer med i de regionala
            och nationella trafikplanerna då dessa inte berör tillräckligt
            många för att bli politiskt intressanta att arbeta vidare med.
            Vi föreslår att lagstiftningen ändras så att kommuner i samverkan
            med Trafikverket kan ta beslut om ”bompeng”, dvs. avgifter som
            tas ut av trafikanterna för att finansiera enskilda trafikprojekt.
            Därigenom ger vi kommunerna bättre förutsättningar att vara med
            och medfinansiera enskilda projekt som annars riskerar att förhalas
            över tid trots att dessa projekt kan vara av stor betydelse för
            den enskilda kommunens näringslivs- och bostadsutveckling.
          </p>
          <p xml:id="i-2MZTwSsrqYxa2iK7WUqh3v">
            Kristdemokraterna vill att sjöfartens skatter och regler ska
            ge förutsättningar för goda konkurrensvillkor. Vi vill också se
            till att polisen och tullmyndigheten har tillräckliga resurser
            att kontrollera efterlevnaden av svenska lagar och regler inom
            åkerinäringen. Miljövänliga bilar och flygets omställning ska
            premieras och cykel­infrastrukturen byggas ut.
          </p>
          <p xml:id="i-WWMm2Rf25ZFvdvhUizqoYd">
            Regeringen tillför ett stort stöd med anledning av coronakrisen
            för att kompensera godstrafik på järnväg i vårändringsbudgeten,
            men missar att skjuta till stöd till flyg­näringen och sjöfarten,
            som också påverkats i hög grad av pandemin. Kristdemokraterna
            ställer sig frågande till detta och efterfrågar stöd till fler
            delar av godstrafiken.
          </p>
          <p xml:id="i-MrLShYYUk2u7gWxX436Pss">
            Tillgång till bredband med hög överföringskapacitet är avgörande
            för att människor ska kunna driva företag i hela landet, för att
            arbeta eller studera på distans, för att ta del av kulturutbudet
            och för att kommunicera med andra.
          </p>
          <head xml:id="i-UMqmwoywa6WoyEMsezFuUT" type="h2">
            En hållbar miljö- och klimatpolitik
          </head>
          <p xml:id="i-6MiLkxP1Rwgf18ZnajiFGy">
            En viktig del av det kristdemokratiska idéarvet är förvaltarskapsprincipen.
            I vår politik för en hållbar miljö ställs den på sin spets. Klimatutmaningen
            är vår tids största miljöutmaning. Kristdemokraterna har därför
            satt ambitiösa mål när det gäller att minska utsläppen, såväl
            på Sverigenivå som på EU-nivå. Utöver själva miljöfrågan som utsläppen
            av växthusgaser utgör, följer det etiska problemet att det främst
            är världens fattigaste människor som betalar det högsta priset
            för klimatförändringarna.
          </p>
          <p xml:id="i-DvdkVzncFC2uy3Qw6kcbkZ">
            Det är bråttom att snabbt få ned utsläppen av koldioxid för att
            undvika irreversibla skador på våra ekosystem. Sverige har möjlighet
            att betydligt reducera våra territoriella utsläpp genom att bejaka
            framåtsyftande teknik för infångande och lagring av koldioxid
            inom industrin. Kristdemokraterna anser att en särskild del av
            anslagen till Industri­klivet bör inrättas för infångning och
            lagring av koldioxid från industrin och avfallsför­bränning.
          </p>
          <p xml:id="i-U2uesDDHaifFrw59QPannY">
            En av Sveriges största tillgångar i kampen mot klimatutsläppen
            är skogen, som genom skogsbruket ökar sin kolsänka och varifrån
            vi utvecklar produkter som ersätter fossila. Från skogen får vi
            också bioenergi med allt fler användningsområden. I de målkonflikter
            som omger skogen måste klimatet komma först och äganderätten värnas.
          </p>
          <p xml:id="i-6vAawexzVHg8PfXgavabZY">
            Vi vill utveckla bonus–malus-systemet så att dess träffsäkerhet
            förbättras. Vi har också flera förslag för att minska flygets
            klimatpåverkan och främja utvecklingen av fossilfritt flyg.
          </p>
          <p xml:id="i-WbgHuhhYV8cQuDF61X3gKg">
            Spridningen av giftiga kemikalier i vår miljö ska förhindras.
            Detta är en viktig aspekt av det förebyggande hälsoarbetet. Inte
            minst gäller det barns vardagsmiljöer. Vi vill t.ex. ställa större
            krav när det gäller barnens leksaker och nappflaskor samt mat
            och dryck. EU har en nyckelroll i arbetet för att öka kemikaliesäkerheten,
            bl.a. för att utveckla arbetet med gemensamma åtgärder mot spridning
            av gifter och läkemedels­rester till våra hav och vattendrag.
          </p>
          <p xml:id="i-UpGkNpEJdEGZZSSvnSjSZE">
            Hoten mot den biologiska mångfalden är omfattande. Ekosystemen
            är beroende av denna mångfald – och vi är beroende av ekosystemen
            för luften vi andas och maten vi äter. I Sverige bidrar våra skogar
            och vår landsbygd, exempelvis våra hagmarker, till denna mångfald.
          </p>
          <p xml:id="i-HfVUWFb4uEq9SqXJ7jFhaA">
            Sveriges havs- och kustområden innehåller också ett rikt artliv
            och skyddsvärda miljöer. Den främsta orsaken är övergödning från
            avlopp och jordbruk, och den största delen av föroreningarna i
            Östersjön kommer via floderna. 90 miljoner människor lever inom
            Östersjöns avrinningsområde. Det är viktigt att utvecklingen av
            jordbruket kring Östersjön sker med stor hänsyn till miljön.
          </p>
          <p xml:id="i-FM9wLBrWspXPdovAv1w3kJ">
            Kristdemokraterna ser ekonomiska styrmedel som ett användbart
            instrument i miljöpolitiken. Vi föreslår därför att ett system
            med överlåtelsebara utsläppsrätter för kväve och fosfor prövas
            i Östersjön. Sverige har under några år ökat antalet marina reservat.
            Vi måste fortsätta att verka för att inte den ekologiska balansen
            ska rubbas via exempelvis långväga arter som på olika sätt letar
            sig hit. Vi vill förbjuda oljeborrning i Östersjön och på ett
            bättre sätt förebygga och bestraffa oljeutsläpp. Ett tydligare
            ansvar och prioritering behövs för att sanera gamla vrak som läcker
            ut olja och kemiska stridsmedel. Alla nationer runt Östersjön
            har anledning att skyndsamt finna och komma överens om lösningar
            som hanterar den allvarliga situationen.
          </p>
          <head xml:id="i-UKUdDuGUHJ2AgNRse6z9bz" type="h2">
            Ett stärkt jordbruk
          </head>
          <p xml:id="i-2wyo6zYVVWrFe4DAfXARjM">
            Jordbruket är viktigt för vår överlevnad. Även om det i dag endast
            är en liten del av befolkningen som arbetar inom jordbruket är
            vi alla helt beroende av dess produkter för att kunna överleva.
            En lönsam svensk jordbrukssektor är nödvändig om vi ska kunna
            ha en inhemsk livsmedelsproduktion i händelse av krig eller kris.
            Jordbruket har också en central betydelse för biologisk mångfald
            och den levande landsbygd och de öppna landskap som är en del
            av vårt kulturarv.
          </p>
          <p xml:id="i-LKpm5T2yEKKkAgUF8C9QeU">
            Regeringens satsning på landsbygdsprogrammet i vårändringsbudgeten
            är välkom­men, men ska ses mot bakgrund av att de tidigare dragit
            ner sin medfinansiering av programmet med hjälp av medel från
            den återhämtningsfond som EU upprättat med anledning av pandemin.
            Resultatet är att återhämtningsfonden inte inneburit mer pengar
            till landsbygdssatsningar än vad som var planerat tidigare, trots
            att även lantbruket drabbats hårt av pandemin och behöver krisstöd.
          </p>
          <p xml:id="i-yfbYKN7Scm5GT1fWn9HU7">
            I många EU-länder är tyvärr miljötänkande och djurskydd jämförelsevis
            nedpriori­terat. Alternativt följs inte de uppsatta reglerna.
            En bidragande orsak till problemen i svenskt jordbruk är att vi
            inte har lyckats omsätta den kvalitet på varorna som våra miljö-
            och djurskyddsregler leder till i rena pengar.
          </p>
          <p xml:id="i-7pPHp2MD58SCrUa66BoRpE">
            Kristdemokraterna vill fortsätta att värna vår miljö och vårt
            välutvecklade djurskydd, men vi vill att de lagar och regler som
            antas verkligen är ändamålsenliga. En annan utmaning är den dubbelmoral
            som upphandlingsprocesserna i våra kommuner och landsting bitvis
            ger uttryck för. Först ställer vi som samhälle höga krav på miljömedve­tenhet
            hos våra bönder. Därefter köper offentliga aktörer in varor som
            har producerats under förhållanden vi aldrig skulle tillåta på
            hemmaplan. Det rimliga är att offentliga aktörer tar miljöhänsyn
            och t.ex. använder sig av ändamålsenliga kriterier för miljöanpassad
            upphandling.
          </p>
          <p xml:id="i-U197dC4cS7dbDHkfByAhkJ">
            Kristdemokraterna är pådrivande för att minska jordbrukarnas
            regelkrångel. För att stärka det svenska jordbrukets konkurrenskraft
            har vi föreslagit att skatten på den diesel som används inom jordbruket
            sänks i motsvarande grad som inblandning av biodrivmedel har gjorts.
          </p>
          <p xml:id="i-STxg82gt88EAVDuRdJEHGZ">
            Jordbruksföretagare upplever en särskild otrygghet i fråga om
            brott. De verkar ofta i trakter där polisen är avlägsen. Ett exempel
            på brottslighet som de utsätts för är att traktorer och andra
            dyra jord- och skogsbruksbruksredskap och maskiner stjäls av specialiserade
            ligor. Ofta är det utländska ligor som begår organiserade inbrott
            och stölder i Sverige. En kartläggning från polisens nationella
            operativa avdelning (NOA) från 2016 visade att utländska ligor
            stod för upp till 50 procent av bostadsinbrotten i Sverige.
          </p>
          <p xml:id="i-8yXXndeCxCxZ7QuP9SE3E6">
            Det är angeläget att stärka polisens lokala förankring. Brå behöver
            uppdras att ta fram lättillgänglig statistik över brottsligheten
            nedbruten på den lokala nivån. Det finns också anledning att utreda
            hur samverkansgrupper i glest befolkade områden kan få vissa befogenheter
            som de saknar i dag. Det behövs också en plan för att öka uppklar­ningsgraden
            av heminbrott.
          </p>
          <head xml:id="i-MHbYti2tvLpUmpAk5BXpAM" type="h2">
            Sammanhållning över gränserna
          </head>
          <p xml:id="i-Ru2mShktQiUX6afzaYVWCw">
            För Kristdemokraterna är det centralt att utrikespolitiken är
            värdebaserad. Sverige ska stå upp för och försvara universella
            värden såsom mänskliga fri- och rättigheter, demokrati och rättsstatens
            principer för att stärka fred, frihet och utveckling, förståelse
            och försoning. Idén om att alla människor, var de än bor, har
            samma värde och att vi alla har ett ansvar för varandra utgör
            en stark motivation till den solidaritet som är grundläggande
            i den kristdemokratiska ideologin. Människovärdet är universellt
            och kan därför inte relativiseras av geografiska gränser. De globala
            klyftorna är med denna utgångspunkt oacceptabla.
          </p>
          <p xml:id="i-Gqi6YYRHs1oSuxPXrjmTW6">
            Kristdemokraterna vill ha en ambitiös utvecklingspolitik med
            det slutliga målet att det internationella biståndet en dag inte
            längre ska behövas. Vi är, och har länge varit, pådrivande för
            att 1 procent av Sveriges bruttonationalinkomst ska avsättas till
            internationellt bistånd varje år. Sverige bör även verka för att
            andra länder höjer sina biståndsnivåer. Det är bara ett fåtal
            EU-länder – Sverige, Danmark och Luxemburg – som lever upp till
            EU:s mål om att minst 0,7 procent av BNI ska gå till officiellt
            bistånd.
          </p>
          <p xml:id="i-68Ur1ay3NZhzHQqTjBADgq">
            Kristdemokraterna vill se tydligare prioriteringar i svenskt
            biståndsarbete som måste styras av hur behoven i världen ser ut.
            Vi har i dag, exempelvis, alla möjligheter att minska barnadödligheten,
            som till stor del beror på basala och förhållandevis enkelt avhjälpta
            brister i miljön runt barnen. Just vaccinationsprogram har visat
            sig vara ett mycket effektivt bistånd då en relativt billig punktinsats
            bokstavligen kan rädda liv. Fortfarande saknar 2,1 miljarder människor
            tillgång till rent vatten vid bostaden. Det har förödande konsekvenser
            för människors hälsa, och barn drabbas särskilt hårt. En av de
            sjukdomar som sprids i förorenat vatten är kolera, som varje år
            skördar mellan 20 000 och 130 000 människoliv.
          </p>
          <p xml:id="i-XZe4aG3VAPTGaHxbcj1hKu">
            De ekonomiska konsekvenserna av coronapandemin riskerar att bli
            förödande för många människor som riskerar att falla ned i djup
            fattigdom, särskilt i låginkomstländer där restriktioner varit
            många, men ekonomiska krispaket saknats. Skolstängningar har gjort
            att barn blivit av med utbildning men också deras kanske enda
            riktiga mål mat om dagen. Ökad fattigdom när inte människor kan
            försörja sig leder till utsatthet och problem, som att fler flickor
            gifts bort som unga. Områden med brister i sanitet och svagt utbyggd
            hälso- och sjukvård blir också särskilt utsatta vid smittspridning
            och sjukdom. Även för utvecklingssamarbetet bör det vara högsta
            prioritet att verka för minskad smittspridning och mildra konsekvenserna
            av epidemin runt om i världen samt att alla får snabb tillgång
            till vaccin. Det minskar också risken för fler mutationer.
          </p>
          <p xml:id="i-8HvjeR2ZYg3F2fNqwSVRTY">
            Stora humanitära kriser råder i världen och aldrig tidigare har
            så många människor varit i behov av humanitärt stöd. Det fruktansvärda
            kriget i Jemen, situationen i Venezuela och krig och konflikter
            i Demokratiska republiken Kongo Syrien och Etiopien, för att nämna
            några, orsakar stort humanitärt lidande.
          </p>
          <p xml:id="i-2Ry4A9ALHyBWqtKHb6ySvz">
            Fler människor än på många decennier är nu på flykt och Sverige
            ska även fortsättningsvis kunna vara en fristad för människor
            som flyr undan krig, förföljelse och förtryck. Men det står inte
            i motsats till att vi också kraftigt behöver öka satsningarna
            i närområdet för att skapa trygghet och framtidstro för de medmänniskor
            som är på flykt. De krigsdrabbade ländernas grannländer har tagit
            det allra största ansvaret i flykting­mottagandet. Miljoner flyktingar
            i Libanon, Jordanien och Turkiet behöver humanitärt stöd i avvaktan
            på att situationen blir bättre i Syrien och Irak. Men de behöver
            även stöd för att kunna öppna upp för arbetstillfällen och skolgång.
            Sverige ska även verka för att skapa lagliga vägar in i Europa,
            vilket skulle rädda många liv.
          </p>
          <p xml:id="i-MWAynSdWdxwxLJqHictanf">
            Sammantaget gör det rådande världsläget att vi vill prioritera
            det humanitära biståndet högre och avsätta en större del av den
            svenska biståndsbudgeten för humanitära insatser.
          </p>
          <p xml:id="i-SvU1x1ZpohxyPQPszX6i3K">
            För varje mun som mättas, för varje kvinna som kommer in på arbetsmarknaden,
            för varje person som tillåts att tänka, skriva, tala, rösta och
            tillbe fritt – desto större blir chanserna till utveckling. I
            det arbetet spelar biståndet stor roll. Kristdemokraterna menar
            att utveckling, fattigdomsbekämpning och ökad respekt för de mänskliga
            rättigheterna hänger samman. Efter exceptionella framgångar sedan
            mitten av 1970-talet rullas nu demokrativågen tillbaka och friheten
            inskränks. Även pandemin används som förevändning för detta av
            auktoritära regimer. En ”frihetsmiljard” skulle kunna användas
            till att stötta frihetskämpar. Vi ser hur civilsamhällets utrymme
            krymper på flera håll och hur oppositionspolitiker, jurister och
            journalister fängslas.
          </p>
          <p xml:id="i-FpmaAjj5bw8DhdeACuJNme">
            Svensk biståndspolitik bör föras på ett sätt så att det civila
            samhället stärks. Enskilda organisationer är inte bara oersättliga
            som genomförare av offentligt svenskt bistånd utan också mycket
            betydelsefulla då de ger oss enskilda människor en möjlighet att
            ta ansvar för utvecklingen i världen. Genom samverkan med civilsamhällsorganisa­tionernas
            motsvarigheter i mottagarlandet kan Sverige bidra till ökad kontinuitet
            och demokratisk skolning i landets civilsamhälle, jämfört med
            om insatser görs via kortsiktiga internationella insatser. Biståndsanslaget
            har ökat kraftigt de senaste åren, då måste Sverige också stärka
            kapaciteten hos organisationer som administrerar biståndet.
          </p>
          <p xml:id="i-KbaEevVkxeVZfUMbbFrXmx">
            Förtrycket av religiösa och etniska minoriteter ökar, och människors
            religionsfrihet kränks. Sedan länge är kristna den mest förföljda
            religiösa gruppen i världen, med omfattande förföljelse i Mellanöstern
            och delar av Afrika och Asien. Sverige bör i internationella sammanhang
            arbeta för att värna utsatta minoriteter. Alla människors lika
            värde är fundamentalt, och yttrande- och religionsfrihet är centralt
            för ett öppet och fritt samhälle.
          </p>
          <p xml:id="i-MNGitvwhAxMGbNwD82Tv62">
            För att de människor som har fallit offer för terrorism ska kunna
            återfå en tro om framtiden, ett hopp om att morgondagen är ljusare
            än gårdagen, krävs att de terrorister som har ödelagt oskyldiga
            människors liv ställs inför rätta. Detta kan endast ske om världssamfundet
            gemensam agerar och utkräver ansvar från både de länder och de
            individer som har varit ansvariga för massakern. Detta bör ske
            genom inrättandet av en särskild tribunal för att döma de skyldiga.
            Detta har gjorts tidigare t.ex. i Irak där Iraqi Special Tribunal
            (IST) upprättades för att utreda och döma de ansvariga för brott
            mot mänskligheten under Saddam Husseins regim. En motsvarande
            lösning måste till för terrorismen i Mellanösterns offer.
          </p>
          <head xml:id="i-7dcJ2Nxae6rJdQpduHezf1" type="h2">
            Försvaret och samhällets krisberedskap
          </head>
          <p xml:id="i-JRZZerADexojKXt3sHbtxT">
            Sverige ska alltid ha ett starkt försvar. Ett väpnat angrepp
            mot Sverige kan inte ute­slutas, och försvaret behöver därför
            stärkas. Att garantera medborgarnas säkerhet och att försvara
            de territoriella gränserna är en av statens kärnuppgifter, och
            ett starkt försvar av Sverige innebär ett starkt försvar av friheten,
            demokratin och respekten för människovärdet.
          </p>
          <p xml:id="i-78YBiuCwg9URtmw73vjkTY">
            För att försvarsförmågan ska stärkas behövs ökade resurser. Sverige
            bör nå 2 procent av BNP i försvarsanslag senast 2030. Förbandsverksamheten
            och beredskapen måste förstärkas. Det gäller att skapa förutsättningar
            för att ta emot fler värnpliktiga och rekrytera officerare när
            förbanden ska fyllas och bli fler. Samtidigt krävs utökad övningsverksamhet
            och utökad materielanskaffning för att redan existerande förband
            ska bli stridsdugliga. Försvarsmaktens logistikorganisation behöver
            förstärkas, liksom satsningarna på forskning och utveckling.
          </p>
          <p xml:id="i-5psNdqqGuPiy7Vs4zWzZ2r">
            Kristdemokraterna har valt att ställa sig bakom Försvarsberedningens
            slutsatser om mål, inriktning och de ekonomiska förutsättningarna
            som presenterades i rapporterna Värnkraft (Ds 2019:8) och Motståndskraft
            (Ds 2017:66). Försvarsberedningens förslag innebar att försvarsanslaget
            ska uppgå till minst 84 miljarder kronor, beräknat i 2019 års
            penningvärde, senast 2025. Det skulle motsvara minst 1,5 procent
            av BNP och innebär ett viktigt steg vidare upp mot 2 procent av
            BNP.
          </p>
          <p xml:id="i-D4ADme7MG9zqJxB54MNYc3">
            En förstärkning av det civila försvaret och hela samhällets krisberedskap
            behövs dock för ett fungerande totalförsvar. Under alltför många
            år har svensk krisberedskap varit eftersatt. Brister i krisberedskapen
            har dessvärre på ett mycket påtagligt sätt visat sig under den
            pågående coronapandemin.
          </p>
          <p xml:id="i-MzrsJAdbAHhqS4SFVW3fx9">
            Det finns ett stort behov av att återuppta planeringen och förberedelserna
            för det civila försvaret. Vi behöver säkerställa energi-, livsmedels-
            och läkemedelsförsörjning genom beredskapsplanering, och vi behöver
            återskapa en civil ledningsorganisation som kan samordna samhällets
            resurser vid allvarliga kriser. MSB:s mandat när det gäller civil
            ledning och samordning av totalförsvaret behöver utökas. MSB bör
            återföras till Försvarsdepartementet i enlighet med Försvarsberedningens
            rapport Motståndskraft. Beredskapsövningar och beredskapskontroller
            behöver genomföras, och Sverige behöver utveckla förmågan att
            ge och ta emot internationell hjälp vid såväl militära som civila
            kriser.
          </p>
          <p xml:id="i-XapmMQE7QL522Ddm8m1dbX">
            Det arbete med att återuppbygga det civila försvaret som har
            påbörjats i kommuner och regioner behöver stärkas och påskyndas.
          </p>
          <p xml:id="i-M3aEwbdL3G2wjQaL9xiD22">
            Vi vill också att ansvaret för det psykologiska försvaret lyfts
            ut ur MSB och att det återigen blir en egen myndighet. Det är
            viktigt att offentliggöra informationsangrepp som sker mot Sverige
            för att höja medvetandenivån. En annan huvuduppgift för myndigheten
            bör vara att stödja, bidra till och sprida forskning om informationskrig­föring
            och propaganda. I enlighet med Kristdemokraternas förslag presenterades
            den statliga utredningen En ny myndighet för att stärka det psykologiska
            försvaret en rad förslag om hur en sådan myndighet ska kunna samordna
            och utveckla samhällets samlade motståndskraft inom det psykologiska
            försvaret. Enligt regeringen kommer myndigheten att inrättas 2022.
            Vi står bakom det.
          </p>
          <p xml:id="i-8zrNNpdXye1jX7h2PotweW">
            Kristdemokraterna vill också se en ny fullskalig myndighet för
            cybersäkerhet, vilket vi avsätter resurser för.
          </p>
          <p xml:id="i-HCFJ7Ha3HeK5Z9nyESub93">
            Ett starkare försvar som ändamålsenligt kan försvara Sveriges
            gränser kräver resurstillskott till såväl det militära som det
            civila försvaret.
          </p>
          <head xml:id="i-BBfdQw7dAfhvo6xesxjjFH" type="h2">
            En politik som stöder, inte styr, kulturen
          </head>
          <p xml:id="i-YHTxfnqMnqauGiBT9TDae9">
            Kulturen hjälper oss att växa som människor och förbinder oss
            med tidigare genera­tioners erfarenheter. Den har också en uppgift
            i att utmana tanken och invanda föreställningar. Kulturen bidrar
            till såväl ett samhälles sammanhållning som dess självreflektion.
            Den kan också hjälpa oss att relatera till vår globala omgivning.
          </p>
          <p xml:id="i-KBVqfT4bmbMXYQ8Y7FgR4s">
            Vår utgångspunkt är att kulturpolitiken ska stödja kulturen,
            snarare än styra den. För Kristdemokraterna är inte minst barns
            möjlighet att få ta del av kulturella verksamheter en prioriterad
            fråga. Pandemin har medfört att många aktiviteter ställts in,
            såsom träningar och tävlingar, lägerverksamhet och barnkörer.
            Ungas ensamhet har också ökat, enligt Stiftelsen Friends. Många
            barn lever i ekonomisk utsatthet som leder till segregation och
            ohälsa.
          </p>
          <p xml:id="i-Gz5xoy99uxA5etcSwPaPHU">
            Regeringen har föreslagit ett riktat statsbidrag till kommuner
            för avgiftsfria och smittsäkra lovaktiviteter under loven 2021
            för barn och unga, 6–15 år. Detta för att många barn fått avstå
            aktiviteter och socialt umgänge under pandemin. Vi anser att initiativet
            är lovvärt och efterlängtat, men att insatser för barn och unga
            inte bör begränsas till loven. Alltför få barn och unga uppnår
            den rekommenderade mängden fysisk aktivitet, även innan pandemin.
            För att stimulera fler till rörelse och engagemang vill vi införa
            ett fritidskort för alla barn från andra till nionde klass som
            ger dem möjlighet att delta i olika fritidsaktiviteter, både kulturella
            och idrottsliga. Stödets storlek varierar utifrån hushållets ekonomi.
          </p>
          <p xml:id="i-Ut7neLZfYBdpfX6J5sVDcv">
            Vi vill också öka den satsning som kallas Skapande skola. Det
            är inkluderande reformer som har säkerställt att även barn och
            ungdomar från ekonomiskt utsatta sammanhang får ökade möjligheter
            att delta i kulturlivet. Vidare finns det i dag en oro för att
            läsandets status sjunker och för att vi hamnar i ett läge där
            vi i allt högre utsträckning saknar gemensamma referenspunkter
            och därmed får svårare att förstå varandra. Ett sådant samhälle
            riskerar på sikt att dras isär. Det behövs läsfrämjande insatser
            och vi föreslår införandet av en klassikerlista. En lista med
            litterära verk från hela världen – romaner, noveller, essäer,
            sagor, dikter – men också filmer och musik, som alla elever bör
            ta del av under sin skolgång.
          </p>
          <head xml:id="i-B1iDWk27za7eHZb4VndDFD" type="h2">
            Det civila samhället
          </head>
          <p xml:id="i-SgdmHHcNGhWXYaxhVQWVRV">
            I civilsamhället läggs grunden för demokrati, medmänsklighet
            och ett fungerande Sverige. Civilsamhället bygger på människors
            engagemang, människor som ofta med ideella krafter, på sin fritid,
            bidrar till det gemensamma samhället. Kristdemokraternas politik
            strävar efter att stärka det civila samhället och därmed de mellanmänskliga
            kontakterna. Därför syftar vår politik till att värna civilsamhällets
            oberoende, förenkla dess regelverk och förbättra förutsättningarna.
          </p>
          <p xml:id="i-L86pytDCjgwGFtrFe6mKGY">
            Att ett oberoende från andra människor skulle leda till lycka
            är en missuppfattning. Starka relationer är ett så grundläggande
            mänskligt behov att det till och med går att mäta i livslängd.
            Ensamhet och social isolering har värre hälsoeffekter än fetma
            och är ungefär lika allvarligt som alkohol och rökning. Människan
            växer i relationer. En politik vars konsekvens blir att de mellanmänskliga
            banden försvagas kan aldrig kompenseras fullt ut med att man stärker
            banden till offentliga institutioner eller skjuter till ytterligare
            bidrag. Det offentliga kan från mänsklig synvinkel bara vara ett
            komplement – inte utgöra samhällets grund.
          </p>
          <p xml:id="i-LHYBbtpKKfFENLBHu81Qee">
            För att ytterligare ta till vara den kraft som finns i civilsamhället
            satsar Kristdemo­kraterna på föreningar och organisationer vars
            verksamhet syftar till att bryta äldres ensamhet och isolering.
            Ofrivillig ensamhet bland äldre är ett stort problem, som för
            många blivit värre under pandemin, då äldre fått isolera sig i
            skydd för smitta. Breda reformer måste till för att mota den ofrivilliga
            ensamheten som har stora hälsokonse­kvenser bland äldre. Det civila
            samhällets verksamheter, och inte minst pensionärs­organisationerna,
            gör goda insatser för att främja gemenskap och motverka ensamhet
            och isolering bland äldre.
          </p>
          <p xml:id="i-LJb7zTfD63iNNBdC6WZTat">
            Vi vill skjuta till extra resurser till föreningar och organisationer
            för arbete och verksamhet som syftar till att bryta äldres ensamhet
            och isolering. Regeringen avsätter resurser för 2021, men vi förlänger
            satsningen även för 2022 och 2023.
          </p>
          <p xml:id="i-VFQir65Jp1YP8EiXqKWLVM">
            Idrott innebär gemenskap och stärker människors fysiska hälsa
            – även för äldre. I Kristdemokraternas budget gör vi en fördubblad
            satsning på Äldrelyftet som syftar till att ge fler äldre chans
            till fysisk aktivitet och träning. Det kan förbättra livskvaliteten,
            öka hälsan, minska risken för fallolyckor och samtidigt främja
            gemenskap och sammanhang – och därmed bryta ensamhet. Medel går
            till Riksidrottsförbundet som tillsammans med pensionärsorganisationerna
            utformar aktiviteter som främjar äldres fysiska aktivitet och
            hälsa.
          </p>
          <p xml:id="i-GygLcFnMAVb7JUkjzDgKXd">
            Graden av det civila samhällets självständighet är nära knuten
            till organisationernas finansiering. En hög grad av offentlig
            finansiering kommer också att – beroende på hur den utformas –
            leda till mer eller mindre direkt och indirekt styrning från det
            offentliga. Kristdemokraterna och Moderaterna återinförde i och
            med budgetpropositionen för 2019 den skattereduktion för gåvor
            till ideella organisationer som arbetar bland behövande som den
            rödgröna regeringen tog bort under förra mandatperioden. Vi säkerställde
            också att inga avgifter tas ut av organisationerna för att ansöka
            om eller inneha tillstånd för skattereducerade gåvor. Under pandemin
            har Kristdemokraterna föreslagit att skattereduktionen utökas,
            för att uppmuntra till fler och större gåvor. Detta för att stärka
            civilsamhällets organisationer ytterligare i en tid av kris, då
            deras verksamhet behövs mer än någonsin men deras intäkter i många
            fall har minskat.
          </p>
          <p xml:id="i-4XAF7PkMmaZjbEamsRGKfV">
            Trossamfunden är en viktig del av det civila samhället och utgör
            ett unikt bidrag för integration samt gör stora samhällsinsatser,
            t.ex. ger stöd till utsatta grupper och barn- och ungdomsverksamhet.
            De fyller också en viktig funktion genom sitt arbete med andlig
            och existentiell vård inom sjukvården vid kriser. I höstas anslog
            vi mer medel till trossamfunden, då stöd behövs för att bistå
            samfunden i pandemin.
          </p>
          <p xml:id="i-9vDHPQvHGvupPTzC9qu16R">
            Ekonomisk och social utsatthet ökar ofta i kriser i spåren av
            t.ex. arbetslöshet. Civilsamhället påverkas också av den ekonomiska
            nedgången. Intäkterna minskar när aktiviteter avtar och företag
            blir mindre benägna att skänka pengar samtidigt som det är volontärbrist
            eftersom en stor grupp verksamma i civilsamhället är äldre. Därför
            presenterade Kristdemokraterna förra året åtgärder och stöd för
            det civila samhället: ett kostnadsstöd för fasta och löpande kostnader,
            ett stöd vid stora kostnadsökningar till organisationer som ställer
            om i krisen), en statlig kreditgaranti till ideella föreningar,
            stiftelser och trossamfund samt ett höjt tak i gåvoskatteavdraget.
            Åtgärderna skulle öka chanserna för civilsamhället att överleva
            och samtidigt bidra i den nuvarande krisen.
          </p>
          <p xml:id="i-Eqzk5zoQFga9huxibpAp59">
            Det är bra att regeringen har tillfört kulturen och idrotten
            stora stöd för att mildra intäktsbortfall på grund av krisen.
            Samma problematik gäller likväl även det breda civilsamhällets
            organisationer och föreningar som inte har sin verksamhet inom
            just dessa områden. Av denna anledning föreslog Kristdemokraterna
            tillsammans med Vänsterpartiet förra våren en civilsamhällesakut
            med anpassade stöd till just civilsam­hällets speciella behov
            och förutsättningar. Ett förslag som avvisades av övriga partier.
            Efter att vi förnyat förslaget ändrade sig finansutskottet och
            sa ja till vårt förslag, vilket resulterade i ett tillkännagivande
            den 25 februari i år. Tillkännagivandet innefattade att regeringen
            skyndsamt bör återkomma till riksdagen med ett stöd som bättre
            når fram till det breda civilsamhället.
          </p>
          <p xml:id="i-YUnqCQgfBxY93mAWzXxycc">
            Regeringen har nu sent omsider beslutat att tillföra mer medel
            till civilsamhället i vårändringsbudgeten, som en av de åtgärder
            regeringen vidtar med anledning av tillkännagivandet. Kristdemokraterna
            ser det som viktigt att civilsamhället får ökat stöd, och det
            är ett steg i rätt riktning att regeringen även ökar stödet till
            organisationer som arbetar med barn och till projekt och insatser
            som främjar jämställdhet, men det är långt ifrån tillräckligt.
          </p>
          <p xml:id="i-Gt39AhdaMejmJt3jzHDcSR">
            Breda stöd som kommer hela civilsamhället till del behöver komma
            på plats – liknande de omsättningsstöd som finns för företagen.
            Stöden behöver också vara anpassade efter de ideella organisationernas
            uppbyggnad och verklighet – vilket de inte är i dag. Ett exempel
            på detta är att stiftelser inte kunnat ta del av det projektstöd
            för bidrag till insatser för socialt särskilt utsatta som delats
            ut via MUCF, trots att ett stort antal av civilsamhällets organisationer
            bedrivs just i stiftelseform. Konsekvensen blir exempelvis att
            Ersta diakoni kan ta del av stöd, medan Bräcke diakoni inte kan
            det – trots att de två verksamheterna liknar varandra vad gäller
            historia, värdegrund och verksamhet. Detta är naturligtvis inte
            rimligt. Kristdemokraterna kräver att regeringen nu agerar för
            att hela civilsamhället ska få stöd.
          </p>
          <head xml:id="i-KmErxowBJA5WdhtCdKVhrc" type="h1">
            Kristdemokraternas tillkommande reformer våren 2021
          </head>
          <head xml:id="i-WiRdBRMuXkAqMdiNy6zNA5" type="h2">
            Reformer för att bryta långtidsarbetslösheten
          </head>
          <p xml:id="i-MauaAhKqF1xsC37jisYDR7">
            Drygt 187 000 personer var långtidsarbetslösa i början av april.
            Det är 21 procent fler än för ett år sedan, enligt Arbetsförmedlingens
            statistik. Den kraftiga tillväxten följer också en långsiktig
            trend med allt fler som står långt från ett arbete. Samtidigt
            har regeringen föreslagit få riktade åtgärder för att dämpa utvecklingen.
            Utöver initiala krisåtgärder, har arbetsmarknadsministern inte
            lagt fram några propositioner på riksdagens bord.
          </p>
          <p xml:id="i-QoRKR2Moxe7kKLjybLw5HC">
            De grupper som drabbats hårdast är de som har en redan svag förankring
            på arbets­marknaden, alltså personer som saknar gymnasieutbildning,
            personer födda utanför Europa och personer med funktionsnedsättning.
            Att på olika sätt stötta dem som står långt ifrån arbetsmarknaden
            i deras strävan att få ett arbete och en egen försörjning är mycket
            viktigt.
          </p>
          <p xml:id="i-FXPie8ceNkxcHq68g6NxTo">
            Enligt Arbetsförmedlingen sker en betydande riskökning för långtidsarbetslöshet
            redan efter tre månader i arbetslöshet. För en stor del av de
            som förlorade jobbet under 2020 är detta nu verklighet. Dessutom
            har tidigare ekonomiska kriser ofta lett till att matchningen
            på arbetsmarknaden försämrats, samt att den lägsta arbetslösheten
            blivit högre. Därför behöver åtgärder vidtas för att bryta utvecklingen
            med en stigande långtidsarbetslöshet.
          </p>
          <head xml:id="i-TTZrkMA26aYBTdkiXikJ9t" type="h3">
            Förstärkningar av nystartsjobben
          </head>
          <p xml:id="i-RzkhmMUjK7GARbDUydqX2B">
            Nystartsjobb är en subventionerad anställningsform som är riktad
            till långtidsarbetslösa. Den har enligt utvärderingar den bästa
            övergången till vanligt jobb, med en övergång till arbete för
            30–37 procent av deltagarna. Samma siffra för regeringens egen
            reform, extratjänster, är 5 procent. Nystartsjobb gör att arbetsgivarens
            kostnad för en anställning blir väsentligt lägre och styckkostnaden
            för staten är – jämfört med extratjänsterna – hälften så stor.
          </p>
          <p xml:id="i-3oPA72yQY1ShdbAr2bpZWi">
            I dag får en arbetsgivare som anställer en person äldre än 25
            år som varit arbetslös i mer än 12 månader som huvudregel en subvention
            motsvarande ett belopp på en arbetsgivaravgift. Är personen 20–25
            år ges stöd redan från 6 månaders arbetslöshet. Om personen varit
            arbetslös längre än två år kan både 2 och 2,5 arbetsgivaravgifter
            betalas ut som stöd. För nyanlända gäller som huvudregel 2,5 arbetsgivaravgifter.
          </p>
          <p xml:id="i-U4XLYApdF8tzp1u6VYBdBq">
            Situationen med ett kraftigt växande antal långtidsarbetslösa
            kräver åtgärder. En sådan är att tillfälligt och kraftigt förstärka
            subventionen i nystartsjobben. Genom att förstärka subventionen
            i nystartsjobben blir reformen mer attraktiv för arbetsgivare
            och fler kan få chansen till ett arbete.
          </p>
          <head xml:id="i-NKavRoY4yJmukzD5aonQx6" type="h1">
            Fördubblad subvention i nystartsjobben:
          </head>
          <list xml:id="i-M1qj6Mjkmbmb7k6jTJpStS" style="ul">
            <item xml:id="i-JLPgfEqRAE9ZfvRGWPg5ir">
              Subventionen höjs från 1 till 2 arbetsgivaravgifter redan vid
              1 års arbetslöshet.
            </item>
            <item xml:id="i-7vAA3rjA9a5bJg6F1wYsHg">
              Subventionen på 1 arbetsgivaravgift ges i stället redan vid 6
              månaders arbetslöshet och gäller i ett år.
            </item>
            <item xml:id="i-SDqDmwMTAPqHwooEn9uRvg">
              För unga mellan 20–25 år gäller subventionen om 2 arbetsgivaravgifter
              redan från 6 månaders arbetslöshet.
            </item>
            <item xml:id="i-E7Hs22LdkEpyupJHmHSq75">
              Vid arbetslöshet över 2 år ges 2,5 arbetsgivaravgift och för
              alla nyanlända och personer som varit arbetslösa i mer än 3 år
              höjs subventionen till 3 arbetsgivar­avgifter.
            </item>
            <item xml:id="i-7mCZ7FVYRDQb7vtqjgZHxg">
              Stödet gäller upp till två år, som i dag.
            </item>
            <item xml:id="i-WVXjCsasAEjdgZMyzP3Ki8">
              De förhöjda stödnivåerna gäller för anställningar tecknade de
              kommande 12 månaderna.
            </item>
          </list>
          <p xml:id="i-AGkdFDA7wPTZwMPQhWZfR3">
            Enligt en studie från IFAU fördubblades inflödet till nystartsjobben
            när subventionen höjdes från 1 till 2 arbetsgivaravgifter 2009.
            När det gäller de långtidsarbetslösa finns det alltså anledning
            till att förstärka subventionen för att fler ska finna det attraktivt
            att anställa via nystartsjobb. Vi beräknar omkring 12 550 fler
            nystartsjobb inom befintliga grupper och ytterligare 27 400 nystartsjobb
            bland de som varit arbetslösa i 6 till 12 månader, utöver prognosen
            på 25 100 nystartsjobb under 2021. Utgifterna för nystarts­jobben
            beräknas öka med ca 4,8 miljarder kr per år.
          </p>
          <p xml:id="i-T9Ta7KgN7z8rcECaD3epHp">
            Det utökade stödet föreslås ges för tillkommande anställningar.
            Företag ska inte kunna säga upp personal som redan i dag har ett
            nystartsjobb för att tillgodose sig en större subvention för samma
            anställning. Därutöver ska företag som har aktiva subventionerade
            anställningar inte tillåtas att säga upp dessa för att anställa
            andra med högre subventionsgrad. För den nya gruppen som får 1
            arbetsgivaravgift redan vid 6 månaders arbetslöshet införs ett
            maxtak på utbetald lön som uppgår till 25 000 kronor, vilket därmed
            omfattar bl.a. de tio yrkesgrupper som har lägst medianlön. Taket
            införs för att stödet ska bli mer träffsäkert.
          </p>
          <head xml:id="i-RonNgNSZe1A4JZ7RUGDceV" type="h3">
            Dubbelt jobbskatteavdrag – jobbstimulans vid återgång till arbete
          </head>
          <p xml:id="i-DaZjBX25bW5rekJw6nzn67">
            Svårigheterna för människor att gå från bidrag och arbetslöshet
            till arbete och egenför­sörjning är påtaglig. Långtidsarbetslösheten
            ökar kraftigt och många kommuner har sett hög tillväxt i mottagandet
            av försörjningsstöd. För de som helt eller delvis går på bidrag
            är också marginaleffekterna höga, vilket gör att det lönar sig
            dåligt att gå från bidrag och ersättningar till arbete. Enligt
            Arbetsförmedlingen är de grupper som står längst från arbetsmarknaden
            personer med förgymnasial utbildning, utrikes födda, äldre och
            funktionsnedsatta.
          </p>
          <p xml:id="i-Ab7D481ciAd9ssXqHFFkkD">
            Långtidsarbetslöshet ger påtagligt större kostnader än annan
            arbetslöshet för både samhället och den enskilde. Dessutom är
            socialförsäkringssystemet utformat på ett sätt som gör att drivkrafterna
            att ta ett arbete försvagas. Därför finns det skäl att ge en extra
            ekonomisk stimulans för att få fler att ta ett jobb.
          </p>
          <p xml:id="i-AGUmQCB3Tcn2Ubeg1SKLT1">
            Kristdemokraterna har sedan tidigare föreslagit dubbla jobbskatteavdrag
            för dessa grupper, för att ge extra incitament att ta ett jobb.
            För långtidsarbetslösa har Kristdemo­kraterna föreslagit en modell
            med dubbelt jobbskatteavdrag i dubbelt så många månader som personen
            varit arbetslös. Antalet månader med dubbelt jobbskatteavdrag
            kan dock högst bli 24, oavsett tidigare arbetslöshet. Avdraget
            gäller vid alla inkomster upp till 26 000 kronor, och trappas
            av linjärt vid inkomster över 18 000 kronor. Vid en genom­snittlig
            lön på 20 000 kronor per månad vid heltid innebär det ett jobbskatteavdrag
            på ca 21 000 kronor per år.
          </p>
          <p xml:id="i-Q53yHXN1961mYgiaoKgwB">
            Till följd av att inkomstskatteförändringar enligt lag endast
            kan ske per nytt kalenderår, och stimulansen som ett dubbelt jobbskatteavdrag
            innebär behöver införas omgående, föreslår vi en tillfällig jobbstimulans
            som bygger på samma modell som ett dubbelt jobbskatteavdrag:
          </p>
          <head xml:id="i-36o8WQqBQbTcpQLQcjGuDv" type="h1">
            Jobbstimulans
          </head>
          <p xml:id="i-6pC72hRzmSF4mMg6qFhBDG">
            Kristdemokraterna föreslår en jobbstimulans som ger ett inkomstbidrag
            likt ett dubbelt jobbskatteavdrag, upp till 2 324 kronor per månad.
            Stimulansen fungerar som ett inkomstbidrag när en långtidsarbetslös
            tar ett arbete, och minskar marginaleffekterna av att gå från
            försörjningsstöd. Den som tar ett deltidsarbete och får 12 000
            kronor i inkomst, får ca 1 100 kronor i jobbstimulans. Vid 26
            000 kronor i månadsinkomst erhålls den maximala stimulansen på
            2 177 kronor i mån. Inkomster högre än det får ingen högre jobbstimulans.
            Stimulansen ges i som längst 24 månader.
          </p>
          <p xml:id="i-WRAfus2GQNB6Jqo1mrcV5w">
            Vår bedömning är också att kombinationen av en stimulans motsvarande
            dubbelt jobbskatteavdrag, tillsammans med ökade subventioner i
            nystartsjobben kan få god effekt då både utbud och efterfrågan
            stärks.
          </p>
          <p xml:id="i-WWjDohajjtHyHCdSwWWiHU">
            Omkring 27 900 långtidsarbetslösa förväntas motta jobbstimulansen
            under 2021 när de går från bidrag och ersättningar till arbete.
            Förslaget beräknas kosta 321 miljoner kronor 2021 för att sedan
            öka till ca 1–1,5 miljarder kronor de kommande två åren.
          </p>
          <p xml:id="i-VZ2jX7HXJBsus4imAX1JXv">
            Det lönar sig att arbeta med jobbstimulansen
          </p>
          <p xml:id="i-R3wV458iHTCC192PJoq3s7">
            I tabellen framgår effekten på disponibel inkomst för en ensamstående
            förälder som har två barn på halvtid och som inte arbetar. I försörjningsstöd
            får personen ut 16 730 kronor och vid ett arbete på 24 000 kronor
            i mån ökar bara den disponibla inkomsten med ca 2 100 kronor.
            Med jobbstimulansen får personen i stället ut 5 559 kronor mer.
          </p>
          <head xml:id="i-DiDhLNmTXYHFnnzDVVSLRb" type="h3">
            Tillfälligt handledarstöd
          </head>
          <p xml:id="i-MQb4f25RGkhKQV96gUiSAS">
            Till följd av företagens ekonomiska problem, tillsammans med
            omställningsbehovet i pandemins spår, prioriteras i huvudsak de
            mest kritiska funktionerna i många företag. Då finns det sällan
            tid eller pengar för att ta in personer som behöver lära sig jobbet.
          </p>
          <p xml:id="i-8BYjx99nbXwtZn3CTdr5v9">
            I dag ges inget handledarstöd till företag som anställer via
            nystartsjobb, till skillnad från exempelvis extratjänster. Samtidigt
            är det mycket viktigt att få igång dessa subventionerade anställningar.
            Samma sak gäller för arbetspraktik. Arbetspraktiken innebär att
            den arbetssökande provar på att arbeta på en arbetsplats för att
            få yrkes­orientering, yrkespraktik, arbetslivserfarenhet eller
            för att behålla och stärka sin yrkeskompetens.
          </p>
          <p xml:id="i-QBgGf2z9jiT35jE3D7v2Yd">
            Åtgärden har lyfts fram av både Arbetsförmedlingen och Omstartskommissionen
            som viktig för att få tillbaka människor i arbete. Men arbetspraktik
            kräver handledare och företagen får ingen ersättning för detta.
            Detsamma gäller för nystartsjobben. För att tillfälligt underlätta
            denna typ av arbetsmarknadsåtgärder anser Kristdemokraterna att
            det bör införas ett tillfälligt handledarstöd för anställningar
            som tecknas under de kommande 12 månaderna. Stödet ska ges under
            de första sex månaderna.
          </p>
          <p xml:id="i-QLFZs7Aad6woyfeE5zjvJQ">
            Handledarstödet är 3 000 kronor per handledare och månad. Kristdemokraterna
            avsätter 71 miljoner kronor, vilket motsvarar stöd till ca 2 000
            handledare. Stödet ska främst gå till personer som är i särskilt
            behov av detta.
          </p>
          <head xml:id="i-EhNa2ADHbzMZpsxFHHSWFQ" type="h3">
            Stöd till arbetsintegrerande sociala företag
          </head>
          <p xml:id="i-CUtTXXZuTbE1BGuoz4VCDp">
            Arbetsintegrerande sociala företag (ASF) tar sedan många år emot
            personer som har svårt att integrera sig på arbetsmarknaden. Det
            övergripande ändamålet är att genom arbete och delaktighet integrera
            människor i samhälle och arbetsliv. Nyanlända, personer med viss
            nedsatt arbetsförmåga eller lättare funktionsnedsättningar är
            vanliga målgrupper. Under 2019 uppskattades det finnas omkring
            3 000 sociala företag i Sverige. Behovet av arbetstillfällen och
            stöd har nu ökat, och därför krävs ett särskilt stöd för ASF,
            så att de kan expandera verksamheten.
          </p>
          <p xml:id="i-EX9gx47gp3xBeMGPWi3rfE">
            Kristdemokraterna vill utöka stödet till ASF genom att fortsätta
            lägga medel på verksamhetsbidrag till handledare och verksamhetsledare,
            säkra och utöka de platser som finns på dessa företag i dag och
            för de nya som startas upp.
          </p>
          <p xml:id="i-VQ7CTiE7175rHyCPdB1BMw">
            Av de som arbetar i företagen har 29 procent utländsk bakgrund,
            vilket är 7 procent högre jämfört med hela arbetsmarknaden. Andelen
            med förgymnasial utbildningsnivå är större bland personer med
            utländsk bakgrund, 27 procent jämfört med 16 procent för de med
            svensk bakgrund.
          </p>
          <p xml:id="i-qFWURqN2FzPTb5EGdBztD">
            Kristdemokraterna menar att ASF bör stödjas och byggas ut. Behovet
            av åtgärder för de med långtidsarbetslöshet eller låg utbildningsnivå
            ökar och många nyanlända skulle kunna få en start på arbetsmarknaden
            via en ASF.
          </p>
          <p xml:id="i-LJXGgVuSCKEMqRJVsAJViW">
            Kristdemokraterna föreslår därför ett utökat verksamhetsbidrag
            till handledare och verksamhetsledare med 300 miljoner kronor.
            Stödet bör betalas ut med 5 000 kronor per månad och handledare,
            vilket innebär stöd till 5 000 handledare. Stödet betalas ut till
            de som utökar verksamheten och sänker därför trösklarna för att
            anställa en till och därmed bereda plats för fler jobb för målgruppen.
          </p>
          <head xml:id="i-3rAuFrhg6aMQWSQTq4pGRw" type="h2">
            Svensk sjukvårdspersonal behöver återhämtning
          </head>
          <p xml:id="i-3Wf3yNqNsckDZCAovrUZ6g">
            Drygt ett år efter pandemins början fortsätter larmrapporterna
            från sjukvårdspersonalen att komma in. Det handlar om sjukvårdsanställda
            som gör mycket långa pass med extremt kort vila däremellan för
            återhämtning.
          </p>
          <p xml:id="i-QJjJXhP3uwLBNAzuMMdJs1">
            Arbetssituationen skapar otillräcklighet, oro och ångest. För
            att inte tala om ren utmattning. Det handlar nu om en period på
            över ett år som detta har pågått och det finns risk att personal
            säger upp sig för att få ledigt.
          </p>
          <p xml:id="i-GSrB7dZXvfvGvjUJyxUCTX">
            Slitet har under det gångna året varit omänskligt. Och under
            tiden har det vanliga livets glädjeämnen fått stå tillbaka. Gamla
            föräldrar som man inte kan träffa, inställda aktiviteter med barnen,
            närståendes födelsedagar som fått firas på avstånd eller inte
            alls. Det är lätt att skriva ”håll i och håll ut” på Facebook.
            Men för vårdens kämpar är det inte en slogan, det är hård vardag
            sedan mer än ett år tillbaka.
          </p>
          <p xml:id="i-9vzHEbDAnhwq3Di6kYBJj9">
            Frågan är hur länge till de klarar att hålla ut. Deras insatser
            så här långt har varit heroiska, men alla människor behöver vila
            och alla människors ork har en gräns. Den hemska sanningen är
            att vi inte vet hur länge pandemin varar, men vi vet att vårdperso­nalen
            inte kan pressas så här hårt hur länge som helst. Redan nu är
            många vårdanställda sjukskrivna, redan nu säger personal upp sig
            i ren desperation.
          </p>
          <p xml:id="i-8yW6sSGpShwq3PBoDBR1z1">
            Samtidigt finns det en kategori i samhället som både har rätt
            kompetens och erfarenhet men som av olika skäl arbetar med annat.
            Enligt Vårdförbundet har 13 200 sjuksköterskor lämnat yrket och
            ur denna grupp bör det gå att rekrytera temporär personal. Där
            finns potential att tillfälligt rekrytera tillbaka personal till
            sjukvården.
          </p>
          <head xml:id="i-VPJvTNGGpiuuPRVpVJRyo3" type="h3">
            Ersätt arbetsgivare som lånar ut medicinskt utbildad personal
          </head>
          <list xml:id="i-BtkC5KPi7qXMbwoJVryHKe" style="ul">
            <item xml:id="i-9UDVnSWmWHRi9Sx63b2CAU">
              Uppmana och be personer med medicinsk utbildning men som arbetar
              utanför sjukvården att under en begränsad period återvända och
              arbeta inom vården.
            </item>
            <item xml:id="i-K2Yfw977JaDrx7aCe34m3X">
              Företag vars personal temporärt lämnar dem för att arbeta inom
              vården ska få ersättning från staten och arbetstagare som temporärt
              gör en insats ska tjäna mer pengar.
            </item>
            <item xml:id="i-V7Rr6w3pA6iwFbSZrSSktQ">
              Ge socialstyrelsen i uppdrag att tillsammans med regionerna administrera
              anmälningar och matcha med där behoven är som störst. (Omförflyttningar
              av personal inom vården kan innebära att mindre kritisk vård behöver
              personal. Det skulle kunna mötas av det här förslaget också.)
            </item>
            <item xml:id="i-9sfLyRACgBUm6xR4Zf2zy7">
              Den arbetsgivare som lånar ut personal blir ersatt av staten
              för 120 procent av den minskade arbetstiden. Kravet är att den
              anställde arbetar på en vårdinrättning minst heltid.
            </item>
            <item xml:id="i-AoabfHNZmfrNHqGp8ccpxT">
              Arbetstagaren erhåller 50 procent av lönen från det gamla arbetet.
              Det blir alltså möjligt för personer att under den närmaste tiden
              tjäna upp till 1,5 inkomster. Den första betalas av staten. Den
              andra av den arbetsgivare man temporärt arbetar hos inom sjukvården.
            </item>
          </list>
          <p xml:id="i-Fidqr6sysJEd6LJkcCju9f">
            Kravet är att arbetstagaren är medicinskt utbildad och att den
            arbetsgivare man tempo­rärt går till är en vårdgivare. Reglerna
            ska gälla till åtminstone den 1 januari 2022 för att skapa utrymme
            för att ordinarie personal ska kunna vara lediga.
          </p>
          <head xml:id="i-YVJRuSMw9PvkczjsqZjiwp" type="h3">
            Utbildningsmedel till Socialstyrelsen
          </head>
          <p xml:id="i-2nmdZLHW72k8ppJ8RsFAdJ">
            En del av de medarbetare som kan komma tillbaka till sjukvården
            under några månader har befunnit sig utanför yrket en längre tid.
            Utbildningsbehovet måste bedömas från fall till fall av vårdgivaren.
            Det kan handla om personer som inte har något sådant utbild­ningsbehov
            till upp till ett utbildningsbehov på ett par veckor.
          </p>
          <p xml:id="i-D5iTUi2aJAcR44mALTDNcP">
            För att underlätta för så många som möjligt att kunna hjälpa
            till i vården avsätts 300 miljoner kronor för att Socialstyrelsen
            ska kunna anordna utbildningar på lämpliga platser i landet. Syftet
            med utbildningarna är att repetera kunskaper så att startsträckan
            för den som går in i vården temporärt ska bli så kort som möjligt.
          </p>
          <p xml:id="i-iHskCyFFVPw4UX7g5dkfA">
            Under denna utbildningstid ska dessa personer får samma lön som
            man erhåller som temporärt anställd av vårdgivarna. För detta
            ändamål avsätts 100 miljoner kronor till regionerna.
          </p>
          <head xml:id="i-5R9WNRMPaceYpckuTJYxRr" type="h3">
            Återhämtning för vårdpersonal
          </head>
          <p xml:id="i-NbPiFfPMxHX8iPgeejhnnu">
            Under pandemin har ett antal vårdanställda tvingats till extrema
            ansträngningar både mentalt och fysiskt. Man har tvingats arbeta
            orimligt länge med extremt korta avbrott vilket i sig är mycket
            slitsamt. Därutöver är det en stor påfrestning att vara borta
            från anhöriga på det här viset en längre tid.
          </p>
          <list xml:id="i-S8wqCYoXpxVDuP9AhkwYUV" style="ul">
            <item xml:id="i-VHb6oX7jV9yyT5Fko9sjTN">
              Alla medarbetare som under pandemin arbetat under extrema förhållanden
              ska under 2021 erbjudas en månads sammanhållen ledighet.
            </item>
            <item xml:id="i-8sVEXiux6fhLAMjTC5DrUe">
              Ledigheten blir möjlig om det föregående förslaget om ersättningar
              till arbetsgivare som lånar ut personal kan genomföras och fungera.
            </item>
          </list>
          <p xml:id="i-BDdG1aUUuzoYRjCWyxT2k">
            Det finns många personalkategorier som slitit hårt under lång
            tid. Vilka medarbetare som kan komma ifråga måste ytterst avgöras
            av arbetsgivarna som vet vad som skett på arbetsplatsen.
          </p>
          <head xml:id="i-NXTnigFC8QiAQxBtF279MT" type="h1">
            Beräkning
          </head>
          <p xml:id="i-JmbCD4CRzpqM2PPFZBVfgT">
            Antag att 40 procent av de 13 200 sjuksköterskor som i dag inte
            arbetar i vården och deras arbetsgivare ställer upp i fyra månader
            i genomsnitt. Det skulle innebära att ca 21 100 arbetsmånader
            i sjukvården uppstår, vilket skulle göra det möjligt att ge 21
            100 vårdanställda en månads ledighet.
          </p>
          <p xml:id="i-QKnhVXmCKvmdzdc747EcVG">
            Om de icke vårdanställda sköterskorna som går in i vården har
            en genomsnittlig inkomst på 38 000 kronor per månad blir kostnaden
            för staten cirka 1,3 miljarder kronor.
          </p>
          <p xml:id="i-XvJ1fudsJXRiREaRCafNdp">
            Om de sjukvårdsanställda som får ledigt likaledes har en genomsnittlig
            inkomst på 38 000 kronor blir kostnaden för ledigheten knappt
            1,1 miljarder kronor.
          </p>
          <p xml:id="i-4bYbYV34kb8TQ5KkSS9Fzj">
            Sammantaget skulle det kosta 2,3 till 2,4 miljarder kronor att
            både hyra in 5 280 vårdanställda i fyra månader samt ge en månads
            ledighet till 21 100 vårdanställda.
          </p>
          <head xml:id="i-GX9wkgehtkaWCMK9pEKRVV" type="h1">
            Vad kostar sjukskrivningar?
          </head>
          <p xml:id="i-FJQ64mBMGYbZiSbiPPjPY3">
            Enligt en överslagsberäkning gjord med hjälp av underlag på försäkringskassans
            hemsida kostar 100 procents sjukskrivning i 90 dagar ungefär 73
            000 kronor för arbetsgivaren och 77 000 kronor för Försäkringskassan.
            Lönen uppgår i beräkningen till 38 000 kr per månad.
          </p>
          <p xml:id="i-KAyDg6MZs7R3nT9XRvbqau">
            I denna siffra har inte kostnad för vikarie räknats in. Om vikarier
            antas vara 20 procent dyrare än den ordinarie personalen pga ökad
            handledning och att inhyrd personal är dyrare för att den är tillgänglig
            motsvarar kostnaden för de två ovanstående förslagen ungefär 13
            000 sjukskrivna i tre månader.
          </p>
          <head xml:id="i-QzhhChzbZXwRUPsS8P8Txn" type="h2">
            Hur mår Sverige efter krisen? Åtgärder för att mota en ohälsoskuld
          </head>
          <p xml:id="i-J64qY9mHuBLEmzF46knVAX">
            Pandemin har inneburit att ohälsoskulden i Sverige har vuxit.
            Vårdköerna har blivit dramatiskt längre, vilket innebär risk för
            att åkommor blir än värre under tiden patienten väntar på vård.
            Dessutom har pandemin i sig orsakat stress och oro hos många –
            över ekonomin, hälsan och framtiden. Restriktioner har ofta inneburit
            social isolering, och färre möjligheter till fysisk aktivitet
            som är viktigt både för den fysiska och psykiska hälsan. Inte
            minst för många äldre och för barn och unga har situationen varit
            mycket ansträngande. Det finns även en oro, utifrån erfarenhet
            i tidigare kriser, för att den psykiska ohälsan och självmordsstatistiken
            ska öka när krisen väl är över.
          </p>
          <p xml:id="i-G8iEz7y7mYbzR1UFmLhdKD">
            Världshälsoorganisationen har konstaterat att ”(h)ela samhällens
            mentala hälsa och välbefinnande har påverkats allvarligt av krisen.
            Det är av största vikt att frågan hanteras med hög prioritet.”
            IFAU har i en forskningsöversikt konstaterat att ”pandemin påverkar
            många barn och unga negativt. Särskilt drabbade är barn och unga
            från redan utsatta miljöer, med svag socioekonomisk bakgrund och
            svagare socialt skyddsnät.”
          </p>
          <p xml:id="i-D2C9V7Pk3ErkcxDq5dkYw8">
            Bris har under 2020 sett en markant ökning i antalet samtal från
            barn som handlar om ångest, nedstämdhet, familjekonflikter och
            fysiskt och psykiskt våld. Generation PEP har gjort en undersökning
            där 1 av 5 barn svarar att de rört sig mindre under pandemin och
            nästan 1 av 3 svarar att de har haft mer skärmtid under pandemin.
          </p>
          <p xml:id="i-CGNQ9vqch9UDNfyhDA69qE">
            Vi vet också att många, inte minst äldre över 85, var ensamma
            före pandemin, med stora konsekvenser. För dem har tillvaron i
            många fall nu blivit värre, och många ytterligare har kommit att
            drabbas av ensamhet i samband med besöksförbud på äldreboenden
            och uppmaningarna till självisolering för personer över 70 år.
            Folkhälso­myndigheten har i en rapport kring äldres hälsa under
            pandemin konstaterat att ”(o)ro och ångest har ökat inte minst
            bland dem som har en psykiatrisk diagnos”.
          </p>
          <p xml:id="i-CPBKvzyKinQX3yDJ4S9FUT">
            Nya siffror från SCB för 2020 visar också att ofrivillig ensamhet
            är ett stort problem som drabbar många – och den högsta andelen
            ensamma fanns bland arbetslösa personer. Var femte arbetslös kände
            sig ensam för det mesta eller hela tiden under de senaste fyra
            veckorna, och var tionde kände sig ensam hela tiden. Bland dem
            som hade arbete var motsvarande andelar 3 procent och 1 procent.
            När arbetslösheten nu skjuter i höjden så växer problemet.
          </p>
          <p xml:id="i-XK31o3n6kVa25sSi5XQUkL">
            Under krisen har fokus av nödvändighet varit här och nu för att
            klara av akuta problem, exempelvis inom vården. Men nu menar Kristdemokraterna
            att det är dags att vi, samtidigt som vi fortsatt hanterar pandemin,
            lyfter blicken och förbereder inte bara för en kickstart av ekonomin,
            utan även för att människors hälsa och välbefinnande ska stärkas.
            För att göra det behövs förebyggande åtgärder på flera nivåer
            – samhället behöver dimensionera upp sin kapacitet för att hjälpa
            människor på fötter igen, både vad gäller fysiska och psykiska
            behov. Alla verksamheter – kommuner, regioner, civilsamhället
            – behöver nu göra sitt för att hjälpa de som mår dåligt här och
            nu, men också för att förebygga en kraschlandning efter krisen.
            Kristdemokraterna föreslår därför ett antal åtgärder.
          </p>
          <head xml:id="i-49nmnh6qFzuJzZqfShh5RP" type="h3">
            Hälsa och aktivering för barn och unga
          </head>
          <list xml:id="i-JP5HF2TB8fotcvEc1edMuT" style="ul">
            <item xml:id="i-K5xCVkhX4NCR7XNmx772XX">
              Stärkt elevhälsa: Vi vill införa en elevhälsogaranti som innebär
              att varje elev ska kunna komma i kontakt med elevhälsan varje
              dag. Vi vill också att behovet av samtal om fysisk aktivitet för
              barn och unga kartläggs. Socialstyrelsen rekommen­derar att hälso-
              och sjukvården ökar antalet rådgivande samtal till unga under
              18 år som är otillräckligt fysiskt aktiva. Kristdemokraterna föreslår
              att Socialstyrelsen får i uppdrag att ta nästa steg, där de uppdrar
              åt elevhälsan att analysera de lokala behoven och att ge förslag
              på vilka åtgärder som bör sättas in, där samtal med barn och föräldrar
              kan utgöra en del. Vi avsätter 300 miljoner kronor per år för
              en stärkt elevhälsa.
            </item>
            <item xml:id="i-E4ULxi9Zs6akY2KjyvimpC">
              Inför fritidskort till alla barn mellan årskurs 2 och 9, laddat
              med ett ekonomiskt stöd för deltagaravgifter i ledarledda aktiviteter
              i det svenska föreningslivet, samt kulturskolan. Stödets storlek
              varierar mellan 500–2 400 kronor per barn och år, utifrån hushållets
              ekonomi. Vi avsätter 850 miljoner kronor per år för ändamålet.
            </item>
            <item xml:id="i-8Lfqp6dk3viCfoT1Uzfyyh">
              Ökat nationellt stöd till barnrättsverksamheter som t.ex. Bris.
              Deras stödlinjer är nödvändiga för att fånga barns oro och för
              att ta reda på vad som behövs. Vi avsätter 50 miljoner kronor
              årligen i två år i ett riktat stöd.
            </item>
          </list>
          <head xml:id="i-4tNJcYs82kiWuuCD4aCQVs" type="h3">
            Gemenskap och aktivering för äldre
          </head>
          <list xml:id="i-G3isVwnh4cYHhnXqyUQv2Q" style="ul">
            <item xml:id="i-8cX2ob85JnX1ycBiQGL9Rz">
              Inför äldresamtal i alla kommuner. Samtalet kan guida till gemenskapsmöjligheter
              inom civilsamhället, och ger en kontakt till kommunen. Äldresamtalen
              ger också en möjlighet att upptäcka medicinska behov i tid – så
              att allvarligare hälsotillstånd kan undvikas. Vi avsätter 160
              miljoner kronor per år för dessa samtal.
            </item>
            <item xml:id="i-8jYomiTjHs7DZJDJifEh6i">
              Förläng och utöka satsning på att motverka äldres ensamhet, som
              regeringen väljer att avsluta nästa år. Medlen går till föreningar
              och organisationer för arbete och verksamhet som syftar till att
              bryta äldres ensamhet och isolering, inklusive ringlinjer och
              samtalsstöd riktat till äldre. Vi avsätter 30 miljoner kronor
              per år.
            </item>
            <item xml:id="i-AJFCGAeMMUJvntx42zz7kx">
              Fördubbla Äldrelyftet. Många äldre har varit isolerade under
              pandemin och därmed inte kunnat vara lika fysiskt aktiva som annars.
              I samverkan med idrottsrörelsen och de nationella pensionärsorganisationerna
              vill vi därför satsa på Äldrelyftet – vilket kan förbättra livskvaliteten,
              öka hälsan, minska risken för fallolyckor och samtidigt främja
              gemenskap och sammanhang. Vi avsätter 40 miljoner kronor per år.
            </item>
          </list>
          <head xml:id="i-2f4tNEDXaaNeK4P1v2YHA1" type="h3">
            Vårdreformer och stärkt civilsamhälle
          </head>
          <p xml:id="i-NvpTn2vpjejXTQUVmGsLah">
            Utöver de stöd som riktas särskilt till barn och unga och till
            äldre, vill Kristdemokra­terna tillgänggöra vården för alla, och
            stärka civilsamhällets organisationer som utgör en viktig del
            i att mota ohälsa.
          </p>
          <head xml:id="i-3nM8Y5qMgSKxXy6cfr7MCR" type="h1">
            Förstärk arbetet med fast läkarkontakt i primärvården
          </head>
          <p xml:id="i-RKusQ42ZHLtAmwyyVUf7B1">
            En fast läkarkontakt i primärvården möjliggör rätt vård till
            rätt person, eftersom läkaren tidigt kan göra bedömning kring
            vilken vård patienten behöver och hantera remisser och sammanhållen
            vård utefter detta. Det minskar risken för att fel vård ges, och
            ”onödiga” vårdbesök eller behandlingar sätts in. Dessutom gör
            det att vägen in till vården blir tydlig för patienten. Detta
            gäller även vid psykisk ohälsa, då primärvården oftast är vägen
            in till hälso- och sjukvården även där. Det finns också en hög
            grad av samsjuklighet mellan fysiska och psykiska besvär, vilket
            gör att primärvården är bäst lämpad att hantera dessa patienter
            i ett första skede. I primärvården görs en första bedömning, ges
            stöd till egenvård och, om så bedöms behövas, behandlande insatser
            – antingen på primärvårdsnivå eller via remiss till annan del
            av hälso- och sjukvården. Trots att rätten till fast läkarkontakt
            har funnits sedan 2010, är det bara en av fyra patienter som har
            en fast läkarkontakt i dag, och regionernas arbete med detta varierar.
            Vi vill därför införa ett prestationsbaserat bidrag till de regioner
            som förbättrar eller redan uppnår en god nivå vad gäller att förse
            patienter som vill med en fast läkarkon­takt. Arbetet ska följas
            upp av Socialstyrelsen inom ramen för deras arbete med uppföljning
            av omställningen till en mer nära vård, enligt deras eget förslag.
            Stödet bör uppgå till 500 miljoner kronor för 2022, 800 miljoner
            kronor för 2023 och 1,2 miljarder kronor för 2024.
          </p>
          <head xml:id="i-EdiS89xzWDTaW4GUGUWBfN" type="h1">
            Fortbildning om psykiska vårdbehov i primärvården
          </head>
          <p xml:id="i-Jw1EvcjCs3RYcmhZWYMcZD">
            Kristdemokraterna vill även införa en ny fortbildningsinsats
            kring psykiska vårdbehov i primärvården. Primärvården har redan
            i dag ett brett uppdrag vad gäller både somatiska och psykiatriska
            vårdbehov. Nyligen har dock riksdagen förtydligat, på initiativ
            av Kristdemokraterna, att hälsofrämjande, förebyggande och rehabiliterande
            insatser ska inkluderas i primärvårdens uppdrag. Utredningen God
            och nära vård – Rätt stöd till psykisk hälsa har föreslagit ett
            ytterligare förtydligande genom att psykiska vårdbehov skrivs
            in som del av primärvårdens grunduppdrag i hälso- och sjukvårdslagen.
            I samma utredning konstateras att ”många professioner är, i olika
            grad, involverade i primär­vårdens arbete med psykisk ohälsa.
            Primärvården med sitt breda uppdrag är den vårdnivå som har bäst
            förutsättningar att med ett holistiskt synsätt vara första vårdnivå
            för människors såväl fysiska som psykiska vårdbehov. För att kunna
            göra detta på ett ändamålsenligt sätt krävs dock en viss grundläggande
            kunskap om psykisk ohälsa och bemötande hos alla som arbetar inom
            primärvården.” Utredningen gör bedömningen att det finns behov
            av kompetenshöjning brett hos primärvårdens personal med anledning
            av detta. Vi avsätter därför 300 miljoner kronor per år för 2021
            och 2022, i syfte att regionerna ska analysera behovet av och
            genomföra utbildningsinsatser för primärvårdspersonal om psykiska
            vårdbehov.
          </p>
          <head xml:id="i-UKPGEfYt2Ry82XPcATtTi2" type="h1">
            Skriv ut gemenskap på recept
          </head>
          <p xml:id="i-4f87u3aQoCvyLdnSQ4SSB6">
            För många kommer gemenskapen naturligt när man längtat efter
            att umgås och äntligen får det. Men för andra har en lång tids
            isolering inneburit att man tappat kontakt med omvärlden och har
            svårare att hitta tillbaka till gemenskap. Social aktivitet bör
            kunna skrivas ut på recept inom sjukvården – något som testats
            med framgång i Storbritannien. Samarbete med civilsamhällets organisationer
            blir här viktigt. Liknande åtgärder finns redan i dag gällande
            t.ex. fysisk aktivitet på recept (FaR).
          </p>
          <head xml:id="i-YPFzMSNNmogtdPQ1Gxg9GQ" type="h1">
            Krisstöd anpassade efter civilsamhället
          </head>
          <p xml:id="i-MfJpHZmPNvRsFtTWgGFac9">
            Det är avgörande med ett aktivt och starkt civilsamhälle efter
            krisen. Regeringen har inte prioriterat det breda svenska civilsamhället
            – ideella hjälporganisationer, kyrkor och samfund, scouter och
            friluftsliv, genom krisen. I stället har de fokuserat på vissa
            sektorer som kultur och idrott, medan andra fått ett mycket litet
            eller inget stöd. Exem­pelvis har stiftelser inriktade på socialt
            arbete blivit utan krisstöd. Kristdemokraterna har drivit krav
            om en civilsamhällesakut och ökat stöd till det breda civilsamhället,
            och lyckades få riksdagen att kräva detta av regeringen. Men regeringen
            har ännu inte fullt ut svarat upp mot detta, det måste nu ske.
          </p>
          <head xml:id="i-KcnwdH6yAfSPv57wcwejvz" type="h1">
            Förstärk stödlinjer
          </head>
          <p xml:id="i-X5aYH8zgtPYvfFjkZMR2Gg">
            Civilsamhällets stödlinjer har fått bära en tung börda under
            pandemin, med ett ökat tryck av människor som söker hjälp för
            sitt psykiska lidande. Kristdemokraterna skjuter därför till medel
            för att förstärka stödlinjer såsom Jourhavande medmänniska, Jourhavande
            präst, och Minds självmordslinje. Vi avsätter 40 miljoner kronor
            per år 2021 och 2022 i ett riktat stöd för detta ändamål.
          </p>
          <head xml:id="i-5hQmsxCojTdhEUN4BQxod2" type="h1">
            Inför en nationell vårdförmedling
          </head>
          <p xml:id="i-HEhLuqkzraFT39fvDqbaKF">
            De allt längre vårdköerna drabbar patienter hårt, både de med
            fysiska och psykiska besvär, och risken är att de blir allt sjukare
            ju längre de väntar på vård. Kristdemo­kraterna vill därför att
            patienter ska ges rätt att söka vård där ledig kapacitet finns.
            Vi föreslår att en nationell vårdförmedling inrättas för att använda
            tillgänglig kapacitet till de patienter som väntat olagligt länge.
            Staten sänder ut förfrågan om ledig kapacitet och en sammanställning
            över tillgänglig vård upprättas. Den som väntat mer än 90 dagar
            på operation eller mer än 90 dagar på specialistvård ges möjlighet
            att använda denna kapacitet. Den vård som ges genom nationella
            vårdförmedlingen finansieras av hem­regionen. Vi tillför även
            1 miljard 2021 och 2 miljarder 2022 för att finansiera systemet
            samt ge ekonomiska incitament att beta av vårdskulden.
          </p>
          <head xml:id="i-J63BPYXRvSQrHnx4Qvvpgq" type="h1">
            Säkerställ att utbetalade medel kommer till användning
          </head>
          <p xml:id="i-UMkSZFj5e6623kGZ5et8HW">
            Regionerna och kommunerna har fått stora generella statsbidrag
            under 2020 och 2021 som betalats ut för att ökade vård-, omsorgs-
            och andra behov som uppstått med anledning av coronapandemin ska
            kunna hanteras. I flera regioner och kommuner har medlen inte
            använts i sin helhet under det år de betalats ut, varför det i
            flera fall har uppstått stora överskott för 2020, vilket också
            förväntas bli fallet för 2021. Krist­demokraterna anser att det
            är angeläget att dessa medel kommer till användning i verksamheten.
            Det finns i dag möjlighet för kommuner att, enligt balanskravet
            i kommunallagen, under synnerliga skäl inte behöva reglera ett
            underskott inom tre år. Hanteringen av pandemin kan anses vara
            ett sådant synnerligt skäl, och kommunerna och regionerna kan
            själva besluta att det ska betraktas som sådant. För att kommuner
            ska kunna använda överskottet från 2020 bör de alltså budgetera
            för underskott kommande år. Vi anser att dessa underskott, som
            säkerställer att överskott från 2020 kommer till användning, till
            del bör finansiera ovan reformer.
          </p>
          <head xml:id="i-TQPWhhpVGb1yhL2HzyMUTc" type="h2">
            Stärkt kvinnofrid
          </head>
          <p xml:id="i-41DVwPh9Pn9xxzWs1c1JsC">
            Sverige behöver effektivare brottsutredningar. För tio år sedan,
            2011, var medelgenom­strömningen för ett ärende som lämnades till
            åklagare 80 dagar. Därefter vände det skarpt uppåt och de senaste
            tre åren har den siffran legat omkring 120 dagar, alltså 50 procent
            högre än i början av förra decenniet. Detta sammanfaller med en
            period där brottslighetens allvar enligt ett så kallat brottsskadeindex
            skjutit i höjden och fler brott anmäls.
          </p>
          <p xml:id="i-CoUYLH4vGBf3YkwoFQCn3o">
            Enskilda brottsutredningar kan kräva stora resurser på grund
            av omfattande och komplicerat material. Detta gäller inte minst
            utredningar i gängmiljö, där vittnen ofta saknas och det råder
            en tystnadskultur bland de inblandade. Inte sällan krävs det omfattande
            bearbetning av tekniskt material för att hitta bevis. Även internetrelaterad
            brottslighet ökar och omfattar allt mer material. Det gäller inte
            minst sexualbrott på internet. I ett aktuellt fall i Mellansverige
            satt en hel avdelning med utredare och koncentrerade sig på två
            fall, medan omkring 200 fall låg öppna.
          </p>
          <p xml:id="i-15oxhqDKCjCLDAh7R6A94A">
            Sammanlagt ligger omkring 135 000 ärenden öppna hos polisen.
            Detta är förvisso en avsevärd minskning jämfört med de två tidigare
            åren, men det finns skäl att anta att coronapandemin haft en tillfällig
            positiv inverkan på polisens resursfördelning. Till exempel har
            inställda evenemang, färre demonstrationer, färre ordningsstörningar
            och, stängda nattklubbar möjliggjort att polisen kunnat flytta
            resurser.
          </p>
          <p xml:id="i-BbxajYzLxVcebRuHCn2Kxk">
            Att få till effektivare brottsutredningar är viktigt inte minst
            i arbetet att bekämpa mäns våld mot kvinnor – något som ännu en
            gång hamnat i fokus, nu utifrån den tragiska bakgrunden fem kvinnor
            mördats den senaste tiden av män som de haft en relation med.
          </p>
          <p xml:id="i-VcPPsaJDTxBBh98KebNUDJ">
            Enligt nationella trygghetsundersökningen har andelen personer
            som säger sig ha blivit utsatta för misshandel ökat. Bland tjejer
            16–24 år är det 6,4 procent som uppger att man blivit misshandlad
            det senaste året. Ett annat självrapporterat brott som är vanligare
            bland yngre kvinnor än andra grupper är hot. Hela 13 procent av
            unga kvinnor 16–24 år säger sig ha blivit hotade det senaste året.
          </p>
          <p xml:id="i-M46tCW3quRknCERjJULsyd">
            Det behövs en kraftsamling för att stoppa våldet mot kvinnor.
            Vi kan inte acceptera att kvinnors trygghet försämras och att
            unga tjejer utsätts för misshandel och hot. Kristdemokraterna
            har under lång tid föreslagit en rad åtgärder på området – inte
            minst har vi tillskjutit stora resurser till polisen och resten
            av rättssamhället i våra budget­motioner – och i denna vårmotion
            kommer vi med ytterligare förslag för att stärka kvinnofriden.
          </p>
          <head xml:id="i-6YJxwpL4CyRHRFA7e69QfJ" type="h3">
            Ökade resurser till kvinnojourerna och brottsofferjourerna
          </head>
          <p xml:id="i-54WkDr5hpKSUxJr72GnxdC">
            Kvinnojourerna runt om i landet tar i dag ett stort ansvar. Majoriteten
            av kvinnojourerna har skyddat boende, där vuxna och barn kan bo
            och få stöd under en begränsad tid. De erbjuder stödsamtal i sina
            lokaler och på chatt, telefon och mejl samt stöd i kontakt med
            t.ex. polisen, socialtjänsten, familjerätten och rättsväsendet.
          </p>
          <p xml:id="i-QXkB8oKY17TyYbquQmFugF">
            Deras stora utmaning är att få arbetet att gå runt ekonomiskt
            och att den administra­tiva bördan har ökat vilket leder till
            att det tar tid från arbetet med att stödja de utsatta. Kristdemokraterna
            vill därför öka medel till kvinnojourerna men samtidigt säkerställa
            att detta utökade stöd inte innebär att kommuner drar in medel
            för att köpa jourboende­platser.
          </p>
          <p xml:id="i-25HsnAxFDKEGiGHTq5xPxz">
            Regeringen har i två ändringsbudgetar skjutit till ökade medel
            till kvinnojourerna men Kristdemokraterna anser att den senaste
            tidens händelser visar att behovet av trygga platser för hotade
            kvinnor är stort och föreslår att 20 miljoner kronor tillskjuts
            för 2021. Vi kommer att återkomma i samband med budgetpropositionen
            i höst om anslaget 2022–2024.
          </p>
          <p xml:id="i-Sa2j7gSSGjXCWnt432rZhm">
            Likaså behöver stödet till brottsofferjourerna öka från halvårsskiftet
            med 20 miljo­ner kronor.
          </p>
          <head xml:id="i-ExKafnwQabCNQGGzdoSy7u" type="h3">
            Trygghetspaket till hotade kvinnor
          </head>
          <p xml:id="i-BfosSknGxAbXYu4s6VTXq6">
            Det skyddspaket som hotade kvinnor kan få i dag räcker inte.
            För att säkerställa hotade kvinnors trygghet och säkerhet ska
            de kunna erbjudas ett trygghetspaket bestående av larm, rätt att
            bära och använda pepparsprej samt erbjudande om träning i självförsvar.
            För att kunna använda pepparsprej ska utbildning i hantering genomgås.
            Självförsvar handlar i grunden om mycket mer än att lära sig metoder
            för att handgripligen skydda sig mot anfall. Det första ledet
            innebär att ge självförtroende och stärka skyddet av den egna
            integriteten.
          </p>
          <p xml:id="i-S3mG1wxWiQx7mFjUmyboGr">
            Kristdemokraterna vill förstärka Polismyndigheten med 30 miljoner
            kronor per år för att kunna bistå hotade kvinnor med larm, pepparspray
            och kurser.
          </p>
          <head xml:id="i-AoE4vuNsnLn9D5jKcwCeRA" type="h3">
            Återanställ pensionerade poliser
          </head>
          <p xml:id="i-BeeyfMzC2N4LiCxhCvvzv9">
            Ett sätt att snabbt stärka den brottsutredande verksamheten är
            att återanställa pensione­rade utredare. De senaste tre åren har
            omkring 400 poliser och 200 civilanställda gått i pension varje
            år. Erfarenheter från region Stockholms särskilda grupp med återanställda
            pensionerade poliser indikerar att en satsning kan ha stor effekt.
            Pensionärsgruppen består av 16 pensionerade poliser som i snitt
            arbetar tre dagar i veckan. Gruppen utreder främst mordförsök,
            grov misshandel, grova vapenbrott, grova våldtäkter, grov utpressning
            och grova narkotikabrott.
          </p>
          <p xml:id="i-EcEhvjaaTVe8d9ybr8cyGS">
            Sedan start våren 2019 har gruppen redovisat 61 ärenden till
            åklagare, 98 ärenden nedlagda eller överlämnade till annan enhet,
            67 ärenden pågående. Det har utdömts 61 år och 7 månader fängelse,
            1 dömd till sluten psykvård.
          </p>
          <p xml:id="i-RHAJJ21jkyz6yACyQDD6Db">
            Den kunskap och erfarenhet som dessa rutinerade poliser besitter
            är guld värd och behöver tas till vara bättre i arbetet med att
            bekämpa och beivra brott. Fler skulle kunna återanställas eller
            vara kvar i tjänst längre, om möjligheten fanns. Intresset är
            stort bland poliser som närmar sig pensionsåldern, men tyvärr
            räcker inte resurserna till enligt uppgifter från polisen.
          </p>
          <p xml:id="i-XTqWrJwF7yJihPNXYaxo8p">
            I exempelvis polisregion Nord saknas budgetmedel. Bedömningen
            är att omkring 10–20 polispensionärer skulle kunna timanställas
            om de ekonomiska förutsättningarna fanns för det och det skulle
            göra stor nytta för att öka trycket i utredningsmaskinen. Vidare
            skulle mer kunna göras i polisregion väst om det fanns mer medel.
            Detta är exempel från två stora polisregioner och vår bedömning
            är att behoven finns i hela landet.
          </p>
          <p xml:id="i-AnTWuFkGe3j7fNWNh5QdSw">
            Det är också angeläget att Polismyndigheten i högre grad beviljar
            delpension för att förhindra att kompetens försvinner ut ur organisationerna
            i förtid. I dag slutar flera poliser i förtid eftersom de inte
            beviljats deltid. Poliser som går ner i deltid kan stanna kvar
            längre i tjänst och utgör på så sätt en värdefull resurs.
          </p>
          <p xml:id="i-YcPThXX8fKNaYMLLPYUvLU">
            Kristdemokraterna vill se en riktad satsning för att locka tillbaka
            pensionerade poliser som arbetat som utredare, då de många utredningar
            om mord och skjutningar sväljer allt för mycket resurser. Vi vill
            göra en riktad satsning och erbjuda pensionerade poliser upp till
            en 50-procentig löneökning för att återkomma till yrket och arbete
            med grova våldsbrott. På flera platser runt i landet har polisen
            försökt locka tillbaka pensio­nerade, erfarna utredare för att
            kunna lösa fler och mer komplicerade brott. Kristdemo­kraterna
            menar att detta bör utökas. Inte minst gäller det platser som
            snabbt kan drabbas av upptrappade kriminella konflikter eller
            lokala brottsvågor. Pensionerade utredare kan arbeta mer flexibelt
            och kallas in när det kommer en puckel av svåra fall att utreda
            och där agera stöd.
          </p>
          <p xml:id="i-G7x1K1YWpqrBw21tbRx74K">
            I höstbudgeten för 2021 avsatte vi 100 miljoner kronor årligen
            2020–2021 för detta. Det vill vi nu öka till 150 miljoner kronor
            per år för 2021–2023 (halvårseffekt 2021). Pensionerade utredare
            med stor erfarenhet skulle bl.a. kunna stärka polisen i arbetet
            mot våld i nära relationer.
          </p>
        </div>
        <div xml:id="i-UamwkjBvFXSizQDyeyY7bZ" type="signatureBlock">
          <list xml:id="i-KkMzi2FLGBG4ATv6yrkwzy">
            <item xml:id="i-GPy1gFU28KCzaAJvns8aNp" who="i-UgG6CqxVABxx5Hq9mpcZ8M" type="signature">
              Ebba Busch (KD)
            </item>
            <item xml:id="i-424R1nnVni6RKqPBndTWMX" who="i-TodycJLEopZCV6uNkQANDV" type="signature">
              Jakob Forssmed (KD)
            </item>
            <item xml:id="i-StEyD4s31TGyZrDuPSTtPu" who="i-V4PGuKUAKzYUXWKqj2bLeL" type="signature">
              Andreas Carlson (KD)
            </item>
            <item xml:id="i-Bc5bSyZsxW2ht5Fe73cRyg" who="i-NHqTsXnUVsZFg94vA6SKDr" type="signature">
              Acko Ankarberg Johansson (KD)
            </item>
            <item xml:id="i-QFxWibVMTM1uHEenkPRfPt" who="i-D2JRw2JQkbJnAYJEiDcH47" type="signature">
              Camilla Brodin (KD)
            </item>
            <item xml:id="i-EFd56GRWFvW9N64wPWbn9k" who="i-9kL7gDrzsvgPervhw6VVyb" type="signature">
              Hans Eklind (KD)
            </item>
            <item xml:id="i-DBWPEEjSa4TeqQbD74A3q4" who="i-Ybw8JnrmHGCsqpipBke8a7" type="signature">
              Mikael Oscarsson (KD)
            </item>
          </list>
        </div>
      </div>
    </body>
  </text>
</TEI>
