<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SoU-00512">
  <teiHeader>
    <fileDesc>
      <titleStmt>
        <title>En politik för barnets bästa</title>
        <author corresp="i-du5LHNwBWrCH1am94GCk1">av Eva Olofsson m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En politik för barnets bästa</title>
          <idno type="rdwebb">GX02So512</idno>
          <rs type="number">So512</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/GX02So512/text</ref>
          <ref type="dokument_url_html">http://data.riksdagen.se/dokument/GX02So512</ref>
          <ref type="dokumentstatus_url_xml">http://data.riksdagen.se/dokumentstatus/GX02So512</ref>
          <ref type="doc">http://data.riksdagen.se/fil/35FE04BE-1521-4D87-A095-256BD389684F</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-JwxjAcACC9c8rPK3CcVBhb" type="signed"/>
        <correspContext corresp="i-JwxjAcACC9c8rPK3CcVBhb">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-6MWLY5JdykMGLLUo96skfp"/>
        </correspContext>
        <correspAction xml:id="i-5sAisxkfcLJWC2WTNXfYLa" type="numbering">
          <date when="2009-10-06"/>
        </correspAction>
        <correspAction xml:id="i-AHS5NDME8mM4z4ti8mGv4r" type="submission">
          <date when="2009-10-05"/>
        </correspAction>
        <correspAction xml:id="i-BKxHiu7EQAB6ysTp6s9FH" type="transfer">
          <date when="2009-10-05"/>
        </correspAction>
        <correspAction xml:id="i-9wwAPX15QAJxT94pc3YFmD" type="assigned"/>
        <correspContext corresp="i-9wwAPX15QAJxT94pc3YFmD">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-8jr9nr9TRgan7dNKNRxPAk" type="motBody">
        <div xml:id="i-EMkF3S1bZuz5HHJVu9pm1D" type="TOC">
          <head xml:id="i-5NKm3KnvVnpjY4ugbfYg6Q">
            1 Innehållsförteckning
          </head>
          <list xml:id="i-XJfWhgYiMSvf3Jkm9kSwFn">
            <item xml:id="i-BBCN2qgxL56rxRVVPB5nfY">
              2 Förslag till riksdagsbeslut 2
            </item>
            <item xml:id="i-6FnUaKTHjQJCEmano1gmNA">
              3 Inledning 4
            </item>
            <item xml:id="i-A7mfx8YQvhEnKV1Tdys8uX">
              4 Gör barnkonventionen till svensk lag 4
            </item>
            <item xml:id="i-QEoJtMAwJY4X51TTu6LbjX">
              5 Avskaffa barnfattigdomen 5
            </item>
            <item xml:id="i-Dng8svqGww8urvdUUqyiom">
              6 Barns syn är en rättighet 7
            </item>
            <item xml:id="i-LKQ3F9PRJpDSzQbWXv4vyy">
              7 Ekonomi ska aldrig vara ett hinder för barns hälsa 7
            </item>
            <item xml:id="i-Sn4cAm2cCaN2rzGHWMh9Vr">
              8 Skola och barnomsorg 8
            </item>
            <item xml:id="i-BEHES7ixjpVztVLoxYk7uD">
              9 Barn med funktionsnedsättning 9
            </item>
            <item xml:id="i-EmvqeSPih7oEBWXxUWBwAe">
              9.1 Fritidshjälpmedel för barn 9
            </item>
            <item xml:id="i-Cv4EnE86mrESqSRrkaLxBN">
              10 Barn och genus 10
            </item>
            <item xml:id="i-5AGDf8M3zVfEViX2DM2ydk">
              11 Hbt-ungdomar 11
            </item>
            <item xml:id="i-5jN3EUf668Z69U51yxrNCG">
              12 Socialtjänsten 11
            </item>
            <item xml:id="i-XuGiBSDw2AgdKXEogocK3z">
              12.1 Att ge stöd i tid 12
            </item>
            <item xml:id="i-GQGqyn7qcCiXUdwPUiwhjs">
              13 Barn och ungdomar på Sis-institutioner 13
            </item>
            <item xml:id="i-S9nac8yR9PbCE6nWcmRwwC">
              14 Vanvårdsutredningen 14
            </item>
            <item xml:id="i-JkCh1eBQxr3JmbwoySG9aC">
              15 Glömda barn har ofta glömda föräldrar 14
            </item>
            <item xml:id="i-2URRHVnerRs3JWBE2rhmUL">
              16 Nationellt kunskapscentrum för missbruksbehandling 15
            </item>
            <item xml:id="i-CkhT5fV7jeuKMaANeyCbeX">
              17 Barn i psykiatrin 16
            </item>
            <item xml:id="i-YbmDahto7jYiG7QUmS4V5N">
              18 Omskärelse av pojkar 17
            </item>
            <item xml:id="i-ApXLkDMJossAeNBaP3SrVW">
              19 Våld mot barn 17
            </item>
            <item xml:id="i-9V1RqV8XdaGH4ARCEkcyiS">
              20 Sexualbrott mot barn 19
            </item>
            <item xml:id="i-FUfCo2pYGPEVTTJU3peVkT">
              21 Inga barn i häkten 20
            </item>
            <item xml:id="i-5tyPf7zQ6LRjwk1EcaUYYc">
              22 Barn i asylprocessen 21
            </item>
            <item xml:id="i-6ArnQKJaZ3ynSCEuUc6MAA">
              23 Barn till papperslösa 23
            </item>
            <item xml:id="i-RrJE3Nse9CaFWbnFnVBMWB">
              24 Alla familjer är inte traditionella kärnfamiljer 24
            </item>
            <item xml:id="i-QY9gCA2AUPzfpDwFubiZPu">
              25 Barnets bästa i tvister om vårdnad, boende och umgängesrätt
              25
            </item>
            <item xml:id="i-3hTerjXGnNzxFQHxG8e9z1">
              26 Reklam riktad till barn 27
            </item>
            <item xml:id="i-2Pf38NWgYYDM6LHTF1n1Vu">
              27 Stopp för skuldsättning av barn 27
            </item>
            <item xml:id="i-UAD23quHdQdSPt7CZLnfAf">
              28 Dispens för att ingå äktenskap under 18 år 28
            </item>
            <item xml:id="i-Wb2wdnDVnxYkheW5JHgmN5">
              29 Bortförande av barn till utlandet 29
            </item>
            <item xml:id="i-HiHNhKu1M3fe7FCgrVVovF">
              30 Barn i trafiken 29
            </item>
            <item xml:id="i-L6YwwrtnpKGQPLN9F9XRnF">
              31 Idrott, lek och fysisk aktivitet 30
            </item>
            <item xml:id="i-VvetqhxFXPztdeCj1868HK">
              32 Alla barns rätt till kultur 31
            </item>
          </list>
        </div>
        <div xml:id="i-Du243XsFhqRKGwJWoos3to" type="motProposal" subtype="förslag">
          <head xml:id="i-NEVKvB9URqyXny74FkzdWn">
            2 Förslag till riksdagsbeslut
          </head>
          <list xml:id="i-FLxgoNqg5ZUVuGRGz7V9M1" style="ol">
            <item xml:id="i-73MBKSmEm6KR6X3xsGzrzi">
              Riksdagen tillkännager för regeringen som sin mening vad som
              anförs i motionen om att göra barnkonventionen till lag.
            </item>
            <item xml:id="i-REGYDm1jZN2HiQJsk49s92">
              Riksdagen tillkännager för regeringen som sin mening vad som
              anförs i motionen om att kurser i barnets rättigheter ska vara
              obligatoriska utbildningar för grupper som i sin yrkesutövning
              kommer att ha kontakt med barn och unga. 1
            </item>
            <item xml:id="i-5mEyv6Yu5mKhyHnzRFC4tV">
              Riksdagen tillkännager för regeringen som sin mening vad som
              anförs i motionen om att en utredning ska tillsättas för att analysera
              barnfattigdomens orsaker och lämna förslag till en handlingsplan
              med målet att ingen flicka eller pojke ska växa upp i ekonomisk
              utsatthet.
            </item>
            <item xml:id="i-VarQEkGoNhPPrvnh4ByQzq">
              Riksdagen tillkännager för regeringen som sin mening vad som
              anförs i motionen om att statsbudgeten ska kompletteras med en
              barnbilaga.
            </item>
            <item xml:id="i-51M7hpPQYPpZsZmpq8oxhh">
              Riksdagen tillkännager för regeringen som sin mening vad som
              anförs i motionen om att utreda subventionerade glasögon för barn
              med synfel.
            </item>
            <item xml:id="i-6LxPhAZZFNioECRB5mm8yg">
              Riksdagen tillkännager för regeringen som sin mening vad som
              anförs i motionen om att ersättningssystemet för merkostnader
              i samband med speciallivsmedel blir likvärdigt och rättvist över
              landet.
            </item>
            <item xml:id="i-TpDVfmcnGEDbveC3LZSHzh">
              Riksdagen tillkännager för regeringen som sin mening vad som
              anförs i motionen om att regeringen bör ge Myndigheten för handikappolitisk
              samordning (Handisam) i uppdrag att utreda och komma med förslag
              på hur ställningen för barn och unga med funktionsnedsättning
              ska stärkas inom kommuner och landsting.
            </item>
            <item xml:id="i-DZ896VySGS9XnLSDa4wNRo">
              Riksdagen tillkännager för regeringen som sin mening vad som
              anförs i motionen om att regeringen bör se över möjligheten för
              att blivande föräldrar ska kunna erbjudas utbildning i genuspedagogik.
            </item>
            <item xml:id="i-7NPGHTAph8ntC1YcLV9MrP">
              Riksdagen tillkännager för regeringen som sin mening vad som
              anförs i motionen om en översyn av utvecklingen mot en allt större
              andel privat drivna HVB-hem och konsekvenserna av detta.
            </item>
            <item xml:id="i-YHCYy4xWuKYjtiHyX8UJ5d">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att implementera
              arbetssättet med screening av blivande mammor.
            </item>
            <item xml:id="i-EVAtTxAyLpaKnnphwzZTRH">
              Riksdagen tillkännager för regeringen som sin mening vad som
              anförs i motionen om att ge Socialstyrelsen i uppdrag att se över
              alternativa former för att hantera de situationer när avskiljning
              enligt LVU i dag används och att möjligheten till avskiljning
              på sikt bör avskaffas.
            </item>
            <item xml:id="i-BDQ4WpZ7kKS1k6368RxYvC">
              Riksdagen tillkännager för regeringen som sin mening vad som
              anförs i motionen om tilläggsdirektiv till Utredningen om vanvård
              i den sociala barnavården.
            </item>
            <item xml:id="i-7EtXL2yKomanEi5nYgbamn">
              Riksdagen tillkännager för regeringen som sin mening vad som
              anförs i motionen om att Maria Ungdom görs till nationellt kunskapscentrum
              för barns och ungdomars missbruk.
            </item>
            <item xml:id="i-W61sJcrC6hqVbroyMos7rr">
              Riksdagen tillkännager för regeringen som sin mening vad som
              anförs i motionen om att en operation barnfrid bör genomföras.
            </item>
            <item xml:id="i-7gnGN54ucRCkrYvsSsYaPc">
              Riksdagen tillkännager för regeringen som sin mening vad som
              anförs i motionen om att Socialstyrelsen ges i uppdrag att starta
              ett nationellt riskbarncentrum.
            </item>
            <item xml:id="i-ZrtFCK6gkq5WxTAnCouR3">
              Riksdagen tillkännager för regeringen som sin mening vad som
              anförs i motionen om att ta bort dispensmöjligheten i äktenskapsbalken
              när det gäller äktenskap för barn under 18 år. 2
            </item>
            <item xml:id="i-6VxLwa3jECepQLU2HHzYCq">
              Riksdagen tillkännager för regeringen som sin mening vad som
              anförs i motionen om att Socialstyrelsen ges i uppdrag att särskilt
              uppmärksamma barn som förs bort till utlandet.
            </item>
          </list>
          <p xml:id="i-W8Lgpt4Rj6dSjcqxLtMADa">
            1 Yrkande 2 hänvisat till UbU.
          </p>
          <p xml:id="i-JRLVhhL75SmJwo6BUHJKxn">
            2 Yrkande 16 hänvisat till CU.
          </p>
        </div>
        <div xml:id="i-Ba9n1ZqckeWAnWLaTzR385" type="motContent">
          <head xml:id="i-9WWadTrUNbVqqe2qTzoURt" type="h1">
            3 Inledning
          </head>
          <p xml:id="i-28oo85ksWDrutTLQe3pckx">
            I Sverige finns en stor politisk enighet om att barns villkor
            och barnens bästa ska komma i första rummet. Att barn har samma
            människovärde som vuxna men samtidigt behöver särskilt stöd och
            skydd ställer de flesta upp på. Det råder i retoriken även enighet
            om att barn ska kunna växa upp i trygghet, utvecklas och förverkliga
            sina drömmar. Ändå finns det barn som far illa i Sverige. Det
            räcker alltså inte med politisk enighet kring de stora konventionerna
            och det räcker inte med lagar. Det handlar också om prioriteringar
            av de ekonomiska resurserna, om information och kunskapsspridning,
            om viljan och förmågan att lyssna på barnen och tillerkänna dem
            inflytande, om att frågan om barnens rättigheter finns högt på
            den politiska dagordningen och ständigt debatteras och synliggörs.
          </p>
          <head xml:id="i-JmRXryXzRVzbHoP2SbKtwH" type="h1">
            4 Gör barnkonventionen till svensk lag
          </head>
          <p xml:id="i-NvBd2xw88mm1jt2bkpGBj2">
            I år är det 20 år sedan FN:s konvention om barnets rättigheter
            antogs, barnkonventionen. Vänsterpartiet anser att det nu är hög
            tid att den införlivas i svensk lag. Det är en vilja som delas
            av den högsta uttolkaren av barnkonventionen, FN:s barnrättskommission
            i Genève. Denna kritiserade 2009 Sverige för att barnkonventionen
            ännu inte är införlivad i nationell lag. En fördel med en sådan
            införlivning vore att barnkonventionen då automatiskt blir direkt
            tillämplig hos svenska domstolar och myndigheter. Den enskilde
            får på så sätt möjlighet att göra konventionens rättigheter gällande
            och domstolen eller myndigheten har att besluta i enlighet med
            konventionens bestämmelser. Som argument mot en inkorporering
            har anförts att barnkonventionen innehåller många bestämmelser
            av generell karaktär och ett inte obetydligt inslag av målsättningsartiklar
            som siktar till ett gradvist genomförande. Men det finns även
            bestämmelser som är tekniskt och rättsligt detaljerade. Barnkonventionen
            har införlivats bl.a. i Finland och Belgien och har där haft stor
            betydelse vid avgörandet av enskilda fall.
          </p>
          <p xml:id="i-SJGmuJddJDP9it2kuE5Aaj">
            När det gäller EG-rätten förefaller våra domstolar och myndigheter
            i huvudsak ha lyckats väl med att hantera de nya rättskällor vi
            fått som en följd av EU-medlemskapet. EG-direktiv som innehåller
            tydliga rättigheter för enskilda kan vara direkt tillämpliga vid
            nationella domstolar och myndigheter om en stat antingen inte
            alls eller bristfälligt implementerat ett direktiv. Här har varken
            regering eller riksdagsmajoritet tvekat att låta EG-rätten få
            direkt genomslag hos svenska domstolar och myndigheter och detta
            trots att förarbetena normalt är obefintliga eller ofullständiga
            och utan att någon anpassning gjorts till svenska förhållanden,
            svenskt språkbruk etc.
          </p>
          <p xml:id="i-73HjXSXqGpCuouHcaoZ9Z3">
            Det har funnits en oro att en införlivning skulle lägga ett alltför
            stort tolkningsansvar på domstolarna och att en snäv juridisk
            tolkning skulle kunna bidra till att snarare försvaga än förstärka
            barnets rätt. Men om detta verkligen skulle inträffa och domstolarna
            skulle tolka barnkonventionen i inskränkande riktning kan problemet
            enkelt lösas genom att regering och riksdag utnyttjar rätten enligt
            konventionens artikel 41 att införa eller behålla nationella bestämmelser
            som går längre än konventionen när det gäller att förverkliga
            barnets rättigheter.
          </p>
          <p xml:id="i-BzT3QUVYSPheoaX7y2h34s">
            Barnombudsmannen har ansvaret för att på ett generellt plan bevaka
            frågor som gäller barns och ungdomars rättigheter och intressen
            med utgångspunkt i FN:s barnkonvention. På det mer praktiska planet,
            om kommunerna lever upp till barnkonventionens regler eller inte,
            finns ingen enskild myndighet som har ansvaret. Det behövs redskap
            för att kommunerna själva i sitt dagliga arbete ska lyckas uppnå
            det barnkonventionen stadgar. Flera frivilliga organisationer
            som arbetar med barnfrågor ser kommunala handlingsplaner för barn
            och ungdomar som ett redskap för att komma till rätta med problemen
            att uppfylla barnkonventionens bestämmelser på den kommunala nivån.
            Vi anser att arbetet med kommunala handlingsplaner är väsentligt
            och att arbetet bör intensifieras.
          </p>
          <p xml:id="i-MX4EHtH1H3NaaGV9u8dRVV">
            Flera av de förslag Vänsterpartiet för fram i den här motionen
            utgår ifrån barnkonventionen och gäller ändringar av svensk lagstiftning.
            Det handlar om ändringar av lagar inom vitt skilda områden som
            socialtjänst, asyl, sjukvård, m.m. Det är många gånger oerhört
            viktiga förändringar av enskilda lagar, men de pekar också på
            att metoden att bit för bit anpassa svenska lagar efter barnkonventionen
            inte är tillräcklig.
          </p>
          <p xml:id="i-36xktS36Ei3idt6DPxoK8X">
            Det var den modell som Sverige valde i samband med ratificeringen
            men som nu har visat sig inte kunna göra tillräcklig skillnad
            för att garantera barnets rättigheter. När nya problem uppmärksammas
            där barnkonventionen inte följs är det en lång och osäker process
            att ändra lagen. Dessutom kommer det alltid att uppstå helt nya
            situationer där barnets rättigheter riskerar att kränkas men som
            inte har kunnat förutses av lagstiftarna. Med barnkonventionen
            som svensk lag skulle dessa rättigheter vara tillämpliga direkt.
          </p>
          <p xml:id="i-TKH8aw8XAdDfNNqpVuuk7y">
            Mot denna bakgrund är det nu dags att göra barnkonventionen till
            lag. Detta bör riksdagen som sin mening ge regeringen till känna.
          </p>
          <p xml:id="i-3qcDHfEztx7xxgrbjyYrYR">
            För att stärka barns rättigheter och barnkonventionens ställning
            i Sverige är det även viktigt med ökad kunskap om dessa och vad
            ett barnperspektiv innebär. Vi anser därför att kurser i barnets
            rättigheter ska vara obligatoriska på utbildningar för grupper
            som i sin yrkesutövning kommer att ha kontakt med barn och unga.
            Detta bör riksdagen som sin mening ge regeringen till känna.
          </p>
          <head xml:id="i-C9cU9q8SCVXoz4LqHH76Zz" type="h1">
            5 Avskaffa barnfattigdomen
          </head>
          <p xml:id="i-EPmuzeek16fJnxxfM9Eedh">
            Enligt artikel 27 i barnkonventionen ska staten tillförsäkra
            alla barn en skälig levnadsstandard. Inget barn ska behöva leva
            i fattigdom, men enligt Rädda Barnens barnindex levde 11,9 procent
            av Sveriges barn i fattigdom år 2006. Det innebär 229 000 barn.
            Särskilt utsatta är barn till ensamstående föräldrar och barn
            till utlandsfödda föräldrar. Risken för ekonomisk utsatthet i
            Sverige är mer än fem gånger så hög om du föds i en familj med
            utlandsfödda föräldrar än om du föds av svenskfödda föräldrar.
            Växer du upp med en ensamstående förälder är risken tre gånger
            så hög jämfört med om du växer upp med två föräldrar. De flesta
            ensamstående föräldrar är kvinnor och många har svårt att få ett
            fast heltidsjobb.
          </p>
          <p xml:id="i-MPt9iKkucp4ik2aEB92q7C">
            Allt talar dock för att siffrorna i nästa rapport från Rädda
            Barnen kommer att vara ännu mörkare. Den moderatledda regeringens
            passivitet inför krisen innebär att arbetslösheten förvärras.
            Detta sker samtidigt som regeringens skattesänkningar har finansierats
            genom besparingar på sjukförsäkring och a-kassa. När nu arbetslösheten
            ökar kommer konsekvenserna av dessa neddragningar att bli än mer
            allvarliga och barnfattigdomen att öka. Regeringen har riktat
            sina angrepp mot just de generella välfärdssystem som vi vet har
            mycket stor betydelse för att ge barn en trygg och säker uppväxt.
            Att förbättra föräldrarnas inkomst är det effektivaste och mest
            grundläggande sättet att stödja utsatta barn och ungdomar. Detta
            kan bara ske genom en politik för jobb och generell välfärd. Vi
            vet att kriminalitet och missbruk bland barn och ungdomar hänger
            tätt samman med föräldrarnas ekonomiska situation och med klyftorna
            i samhället i stort.
          </p>
          <p xml:id="i-SAGqatJ9gufFHajXxjHNae">
            För de barn som lever i ekonomiskt utsatta familjer har fritiden
            blivit en klassfråga genom att allt fler aktiviteter kostar pengar.
            Det handlar om avgifter för besök i badhus, på museer och minskat
            utbud av fria aktiviteter som t.ex. fritidsgårdar. Ekonomisk knapphet
            leder till att man avstår från att följa med kamrater på utflykter
            eller delta i aktiviteter utanför skolans område. Många barn känner
            skuld och ansvar för familjens ekonomi och väljer därför att inte
            berätta för föräldrarna om aktiviteter som innebär kostnader.
            De avstår också från att i skolan berätta om det verkliga skälet
            till att de uteblivit från skolresan eller studiebesöket.
          </p>
          <p xml:id="i-XbDxAbQXHhFaYvyzZUegVd">
            För Vänsterpartiet är det en prioriterad fråga att barn inte
            ska växa upp i ekonomisk utsatthet vare sig deras förälder eller
            föräldrar har arbete, tillfälliga anställningar, är arbetslösa
            eller sjukskrivna. Våra fördelningspolitiska förslag motverkar
            klyftor och stärker de som behöver det mest, barn såväl som vuxna.
            Vi anser även att en utredning ska tillsättas som får till uppgift
            att analysera barnfattigdomens orsaker och komma med förslag till
            en handlingsplan för att kraftigt minska barnfattigdomen med målet
            att inga barn ska växa upp i ekonomisk utsatthet. Detta bör riksdagen
            tillkännage för regeringen som sin mening.
          </p>
          <p xml:id="i-MKd7WRnSzqnEN8WAYYzNfS">
            Det är angeläget att lyfta fram vilka konsekvenser fördelning
            av resurser och beslut får för barn. Inom många kommuner arbetar
            man med barnbokslut där man redovisar hur den förda politiken
            påverkar barn och unga. Men även på den nationella nivån bör detta
            ske. Många förslag och beslut i statsbudgeten påverkar barns villkor.
            Vi efterlyser ett utvecklat arbete med statsbudgeten utifrån ett
            barnperspektiv. Statsbudgeten bör kompletteras med en barnbilaga
            där konsekvenser av åtgärder och beslut för barnens del kan utläsas.
            Vänsterpartiet anser således att man i kommande statsbudgetar
            bör redovisa vilka konsekvenser åtgärder och beslut som föreslås
            i budgeten får för barn. Detta ska gälla alla beslut som i bred
            bemärkelse påverkar flickors och pojkars livsvillkor och inte
            enbart de beslut och satsningar som direkt berör barn. Detta bör
            redovisas i en bilaga till budgetpropositionen. Detta bör riksdagen
            tillkännage för regeringen som sin mening.
          </p>
          <p xml:id="i-MT61BaJeqGFLKu5LkQx1ny">
            Socialdepartementet har i en promemoria om ekonomiskt utsatta
            barn (Ds 2004:41) påvisat att barnbidraget förlorat i värde de
            senaste tio åren. Särskilt drabbade är de barn som lever i familjer
            som helt eller delvis är beroende av ekonomiskt bistånd. Trots
            detta faktum omfattas i dag inte dessa barn av generella barnbidragshöjningar
            eller höjningar av underhållsstödet. Orsaken är att det ekonomiska
            biståndet reduceras med motsvarande summa som barnbidraget eller
            underhållsstödet höjs. Detta betyder att redan utsatta barn inte
            får del av den ökade välfärden på samma sätt som andra barn. Vänsterpartiet
            anser att detta bör ändras så att också de allra fattigaste skall
            omfattas av höjningar av barnbidrag och underhållsstöd. Våra förslag
            för detta finns i motion 2009/10:Sf318.
          </p>
          <head xml:id="i-GYX2qAubKLDfQt4UosV3ei" type="h1">
            6 Barns syn är en rättighet
          </head>
          <p xml:id="i-RSxT7TY6NgvHsfirecmWQz">
            Inget barn ska på grund av familjens dåliga ekonomi hindras från
            att se världen omkring sig ordentligt eller från att kunna följa
            med i skolan. För mindre barn kan ett synfel dessutom förvärras
            för livet om de inte har rätt glasögon. Eftersom barn växer och
            synen då förändras behövs nya glasögon i princip varje år och
            i perioder ännu oftare när man växer mycket. Om ett barn har nedsatt
            hörsel är det självklart att barnet får en hörapparat, men man
            får inte glasögon om man har nedsatt syn. För den som har små
            ekonomiska marginaler blir det naturligtvis ett problem. Majblomman
            uppskattar att ca 23 000 barn av ekonomiska skäl inte fått nya
            glasögon trots att de har behövt det.
          </p>
          <p xml:id="i-PDZfpiz2JtCyevq4bo3Wyh">
            De flesta men inte alla landsting har i dag någon form av subvention
            för glasögon åt barn 07 år. Men för barn i skolåldern är det bara
            några enstaka landsting som har subventioner och de är då mer
            begränsade. De flesta föräldrar som inte klarar att köpa nya glasögon
            till sina barn hänvisas till socialtjänsten i stället. Att få
            behovsprövat stöd är dock svårt. Många drar sig dessutom för den
            sociala stigmatisering som försörjningsstöd kan innebära. Men
            synfel är en medicinsk åkomma, och glasögon är det hjälpmedel
            som dessa barn behöver för att kunna se som alla andra. Vänsterpartiet
            anser därför att man borde sträva efter att glasögon till alla
            barn med synfel ska subventioneras. Frågan om subventionerade
            glasögon till personer under 18 år bör därför utredas. Detta bör
            riksdagen som sin mening ge regeringen till känna.
          </p>
          <head xml:id="i-RVmfVvZBbQD1RSm8m4psQu" type="h1">
            7 Ekonomi ska aldrig vara ett hinder för barns hälsa
          </head>
          <p xml:id="i-TQ7PDVFUHXqTZHGqVLEkuY">
            Vänsterpartiet anser att sjukvården ska vara avgiftsfri för barn,
            i vilken form den än sker. I de flesta landsting är avgifterna
            för hälso- och sjukvården för barn inga alls eller kraftigt reducerade.
            Det finns dock vissa undantag och möjligheten till gratis sjukvård
            för alla barn i hela landet bör därför utredas, se 2009/10:So463
            En rättvis och jämställd hälso- och sjukvård.
          </p>
          <p xml:id="i-LWbqYwfrYwZKXqG459aiQH">
            För många barn handlar mat inte bara om näringsriktighet eller
            smak. För många är mat även medicin och i vissa fall är mat det
            som framkallar sjukdom. Så är det bl.a. för dem som är laktos-
            och glutenintoleranta. Svenska Celiakiförbundet, som framför allt
            organiserar personer med glutenintolerans, har 21 000 medlemmar
            runtom i landet. Det är en av många grupper som kräver speciallivsmedel
            för att inte bli sjuka. En situation som för många inte bara innebär
            en ständig vaksamhet på vad olika produkter innehåller och sökande
            efter alternativ, utan också en förhöjd kostnad för det som måste
            anses vara grunden för mänskligt liv.
          </p>
          <p xml:id="i-BcTG8KowEMUSTSv8suCbaS">
            Enligt Konsumentverkets beräkningar har en kvinna med glutenintolerans
            en merkostnad på ca 3 770 kronor per år. Det system för ekonomiskt
            stöd som finns i dag skiljer sig kraftigt mellan olika län för
            dem som är över 16 år. Det är en för låg åldersgräns och denna
            bör därför höjas till 19 år. Vänsterpartiet har flera år motionerat
            om att regeringen måste ta krafttag för att komma till rätta med
            problemen med speciallivsmedel. Regeringen bör vidta åtgärder
            så att ersättningssystemet för merkostnader i samband med bl.a.
            glutenintolerans blir likvärdigt och rättvist över hela landet.
            Detta bör riksdagen som sin mening ge regeringen till känna. Medel
            för detta finns i vår motion 2009/10:So511 för utgiftsområde 9
            Hälsovård, sjukvård och social omsorg.
          </p>
          <head xml:id="i-LEmTmwsF1jqsoiuLTtesy8" type="h1">
            8 Skola och barnomsorg
          </head>
          <p xml:id="i-Ao4w2g4W4WoJkNEk7Kzg5v">
            Rätten till utbildning förutsätter att skolan är tillgänglig
            för alla, att det finns väl utbildade lärare och andra resurser
            nödvändiga för att ge utbildningen en god kvalitet. Men rätten
            till utbildning får inte begränsas till att ha rätten att genomgå
            utbildning. Rätten till utbildning måste också garantera att alla
            kan tillgodogöra sig undervisningen. Vänsterpartiets skolpolitik
            handlar därför om rätten till kunskap. Se våra utbildningspolitiska
            motioner för mer information om detta och om våra förslag för
            bl.a. en helt avgiftsfri skola, stärkt genusperspektiv, rätt till
            fritidshem även för barn till arbetslösa och föräldralediga och
            stärkt modersmålsundervisning.
          </p>
          <p xml:id="i-RiqNzP3kbYrEmGdrCHgAtE">
            Inom barnomsorgen måste personaltätheten öka, men minst lika
            viktigt är att barngrupperna blir mindre. Stora barngrupper har
            framför allt negativa effekter för vissa barn, t.ex. de yngsta
            eller barn som behöver speciell uppmärksamhet. I vår budgetmotion
            gör vi därför en viktig satsning på fler lärare i förskolan.
          </p>
          <p xml:id="i-WAeRxyZZDHKrSDu9SAm5UQ">
            Alltfler föräldrar arbetar på obekväm arbetstid. Därmed ökar
            också behovet av tillgång till barnomsorg på kvällar, nätter och
            helger. De som främst är i behov av denna omsorg är ensamstående
            föräldrar. Drygt 3 600 barn hade år 2008 tillgång till förskoleverksamhet
            eller skolbarnsomsorg med öppethållande på obekväma tider i 130
            kommuner, jämfört med 2 192 barn i 77 kommuner 1999.
          </p>
          <p xml:id="i-VGoLPSVWkMgYaaho4K9gJY">
            Vänsterpartiet anser att utvecklingen går alldeles för långsamt.
            Att skylla på ekonomin håller inte då alternativet för många kvinnor
            inte är ett arbete på kontorsarbetstid utan arbetslöshet eller
            för barnet mycket dåliga tillfälliga lösningar. Detta blir mycket
            dyrare för samhället. Det räcker inte med rätt till dagis, även
            nattis måste vara en rättighet. Nattis är avgörande för många
            barnfamiljers ekonomi och även en insats mot barnfattigdomen.
            Men barnomsorg på obekväm arbetstid är viktigt även mer direkt
            för barnens skull. För den som har en mamma med ett jobb som börjar
            tidigt på morgonen eller slutar sent på kvällen innebär barnomsorg
            på obekväm arbetstid att man slipper vara ensam hemma eller vara
            beroende av snälla släktingar och vänner. Vänsterpartiet anser
            att kommunerna ska vara skyldiga att anordna barnomsorg på obekväm
            arbetstid om föräldrarna har behov av detta och inte kan ordna
            det på annat vis. Det motionerar vi om i 2009/10:Ub357 Förskolan.
          </p>
          <head xml:id="i-H1bCqx6ydAqD7VnEhgAu5k" type="h1">
            9 Barn med funktionsnedsättning
          </head>
          <p xml:id="i-LMbvFuCEi9WSC6CZxfGnow">
            Barnombudsmannen har genomfört en enkätundersökning i kommunernas
            och landstingens handikappråd för att undersöka i vilken utsträckning
            som råden tillvaratar unga funktionshindrades rättigheter. Undersökningen
            konstaterar att frågor om barns och ungas situation tas upp mycket
            sällan av råden. Det är inte tillfredsställande med tanke på att
            ett barnperspektiv bör finnas med i all verksamhet inom kommuner
            och landsting.
          </p>
          <p xml:id="i-FVqWYsiB2PubSYKEsA7abM">
            Barn med funktionsnedsättning möter ofta speciella problem i
            sin vardag. Hur gör man t.ex. tonårsrevolt om man har sina föräldrar
            som personliga assistenter? Situationen kan allvarligt försvåra
            barnets frigörelse från föräldrarna och därmed möjligheten att
            tillägna sig en vuxen identitet. Ett annat problem är tillgängligheten
            i skolan och kanske i synnerhet i skolans aktiviteter utanför
            skolan. Här kan det röra sig om svårigheter att delta i friluftsdagar
            etc.
          </p>
          <p xml:id="i-RqwTRK23cfkdrPptyebxbt">
            Oavsett problemet måste de unga med funktionsnedsättning få sin
            röst hörd oftare. Det gäller inte minst inom handikappråden. Vi
            menar att regeringen bör ge den nya myndigheten för handikappolitisk
            samordning (Handisam) i uppdrag att utreda och komma med förslag
            på hur stödet till barn och unga med funktionsnedsättning ska
            stärkas inom kommuner och landsting. Detta bör riksdagen som sin
            mening ge regeringen till känna.
          </p>
          <head xml:id="i-X5Mi3B5gWQRrMYB4QwESCV" type="h2">
            9.1 Fritidshjälpmedel för barn
          </head>
          <p xml:id="i-66pA4icopMdnHa22t8DVmH">
            Välfungerande hjälpmedel är en förutsättning för att personer
            med funktionsnedsättning ska klara av det dagliga livet, men för
            barn med funktionsnedsättning har hjälpmedel en än större betydelse.
            Vänsterpartiet menar att hjälpmedel måste ses ur ett barnsperspektiv
            och betraktas som livsviktiga redskap för utveckling. När barn
            med funktionsnedsättning med hjälp av ändamålsenliga hjälpmedel
            kan förflytta sig på ett bra sätt vet man genom forskning att
            det ger ökad initiativförmåga, bättre självförtroende, högre social
            status bland kamraterna samt en förbättrad begreppsbildning och
            perceptionsförmåga. Barn utvecklas genom lek.
          </p>
          <p xml:id="i-Y5aqHo1Rw1KGayJn2gDTRz">
            Barn med funktionsnedsättning har ofta begränsade möjligheter
            till lek och måste få tillgång till specialanpassade hjälpmedel
            och lekmaterial. För många familjer är det näst intill omöjligt
            att få ett fritidshjälpmedel förskrivet till sitt barn. Man ger
            barn och unga de hjälpmedel de behöver för att klara sin vardag,
            men rätten att leka tillsammans med andra barn tas ifrån dem.
            En vanlig cykel kan kosta 1 000 kronor men en anpassad cykel kan
            ligga runt 15 000 kronor. En vanlig gunga kan kosta några hundralappar
            men en anpassad kan kosta flera tusen.
          </p>
          <p xml:id="i-Hf3LpXv2Vjq9wZDBKJhS1h">
            Vänsterpartiet menar att detta orättvisa system begränsar möjligheterna
            för barn med funktionsnedsättningar att kunna leva ett liv som
            andra barn. Vi föreslår därför att frågan ses över och att det
            arbetas fram ett bättre system som kan erbjuda alla barn med funktionsnedsättningar
            de fritidshjälpmedel som de behöver för att utvecklas genom lek.
            Se vår handikappolitiska motion 2009/10:So582.
          </p>
          <head xml:id="i-HqEjcaXtb75w9q7ZK6y7nW" type="h1">
            10 Barn och genus
          </head>
          <p xml:id="i-97mejbWKzhjXTexLV2KCDj">
            Barndomen är en speciell period ur ett feministiskt perspektiv
            eftersom det är då en individs könsidentitet konstrueras. Barnen
            lär sig vad det innebär att vara man respektive kvinna från det
            att de bäddas ned under ett rosa eller ljusblått täcke på BB.
            Barnens identitetsformering pågår sedan ända fram till vuxen ålder.
          </p>
          <p xml:id="i-RrfScgyRkAX7x2r4hXfuNu">
            Med denna snabba utveckling följer också ett stort ansvar för
            vuxenvärlden. Genom förväntningar, uppmuntran och vår bild av
            möjliga roller påverkar vi barnen vare sig vi vill det eller inte.
            När detta sker i ett patriarkalt samhälle innebär det alltför
            ofta att barnen tvingas in i könsstereotypa roller.
          </p>
          <p xml:id="i-HwFeGMXctSRGkL5nw9GTtw">
            Men genom att se att vi ofrånkomligen påverkar barnets identitet
            och genom att reflektera över vilka olika konsekvenser det kan
            få beroende hur vi gör det har vi stora möjligheter att påverka
            utvecklingen i en annan riktning. Genom att inte tvinga på ett
            barn könsstereotypa förväntningar om vilka aktiviteter han eller
            hon tycker om kan mycket åstadkommas. Det gäller i hemmet, på
            dagis, i skolan, på fritids, i föreningen, i musikskolan osv.
          </p>
          <p xml:id="i-SPWM9BihattnaBVDeqfnvj">
            Vänsterpartiet anser att det är helt centralt att könsidentiteterna
            blir bredare. För att lyckas med det krävs det att samhället på
            olika sätt går in för att uppmuntra barn till annat än de mest
            könsstereotypa aktiviteterna.
          </p>
          <p xml:id="i-6Vw7Ro3AbyfGoNWXyemqCA">
            Därför ser vi mycket positivt på de försök med genuspedagogik
            som genomförts på vissa håll i landet inom utbildningsväsendet.
            Om våra förslag för en starkare roll för genuspedagogiken i skola
            och barnomsorg skriver vi i 2009/10:Ub356 En skola för jämställdhet.
          </p>
          <p xml:id="i-QpeW23QMsD66E9g9gbpspB">
            Vi anser vidare att regeringen bör se över möjligheten för att
            även blivande föräldrar ska kunna erbjudas utbildning i genuspedagogik.
            Genom det förslaget visar samhället att det personliga är politiskt
            och på en ambition att bryta med de stereotypa könsidentiteter
            som skapas på löpande band, generation efter generation. Detta
            bör riksdagen som sin mening ge regeringen till känna.
          </p>
          <head xml:id="i-DUhyxjSmgoJM9eDBXEn79o" type="h1">
            11 Hbt-ungdomar
          </head>
          <p xml:id="i-CSAtzveiRTgG7vJPYhCApU">
            För att förbättra Hbt-ungdomars situation är förändringar av
            skolan central. Många saknar möjlighet att positivt spegla sig
            själva någonstans i skolmiljön. Inte heller får man stöd och hjälp
            med att bygga upp en trygg och säker självbild på samma villkor
            som heterosexuella ungdomar. På så sätt växer många homosexuella,
            bisexuella och transpersoner upp i en miljö där de är ifrågasatta
            eller osynliggjorda som personer. Det förekommer även att grund-
            och gymnasieskolor använder sig av läromedel som direkt kränker
            Hbt-personer. Detta är självfallet totalt oacceptabelt.
          </p>
          <p xml:id="i-QLkscgftPMeCqemUv3AZJW">
            Det är viktigt att unga människor erbjuds öppna valmöjligheter
            där de vuxna inte oreflekterat förutsätter att alla elever är,
            eller är på väg att bli, heterosexuella. En lärare med kunskaper
            om homosexualitet, bisexualitet och transpersoner samt en öppen
            och respektfull attityd till att det bland elever finns både homo-,
            bi- och heterosexuella ungdomar kan då fungera som ett stort stöd.
          </p>
          <p xml:id="i-3PB3X4cPWQTqTv7WLTZZNw">
            Att som i dag, som så ofta sker, bara diskutera homosexualitet
            på biologilektionerna eller under sex- och samlevnadsundervisningen
            förstärker fördomarna om att homosexualitet enbart handlar om
            sex. I Vänsterpartiets motion 2008/09:A355 skriver vi mer om hur
            Hbt-perspektivet bör integreras i en rad olika ämnen, t.ex. social-
            och samhällskunskap, psykologi, historia, svenska samt religion
            och livsåskådningsfrågor.
          </p>
          <head xml:id="i-NvA98W3VwML6U4Z5sqFjs3" type="h1">
            12 Socialtjänsten
          </head>
          <p xml:id="i-UU19PgxTdko6ZvhVJ5jtin">
            I barnskyddsutredningen Lag om stöd och skydd för barn och unga
            från juli 2009 föreslås en lång rad förändringar. Bland annat
            föreslås en samlad lag för området, utökade möjligheter för barn
            att tala med och få hjälp av socialtjänsten oberoende av vårdnadshavarens
            samtycke samt krav på socionomexamen för dem som inom den sociala
            barn- och ungdomsvården utreder och bedömer ett barns behov av
            stöd och skydd. Vänsterpartiet anser att det är en mycket viktig
            utredning och välkomnar många av förslagen, men samtidigt finns
            det viktiga saker på området som utredningen inte tar upp.
          </p>
          <p xml:id="i-cBgmZcxRLGRFDmBjoFuDL">
            I en rapport från Socialstyrelsen beskrivs fem huvudsakliga områden
            i behov av förbättring på HVB-hemmen (Hem för vård eller boende
            för barn och unga, Slutrapport från en nationell tillsyn 20062008).
            Det finns behov av att öka barnens säkerhet gentemot övergrepp
            från andra placerade eller personal, öka barnens delaktighet,
            förbättra dokumentationen, höja kompetensen hos ledning och behandlingspersonal
            samt slutligen att uppföljning och utvärdering av behandling måste
            förbättras. Det är bra att tillsynen av HVB-hemmen nu förstärks
            och förhoppningsvis leder det till förbättringar.
          </p>
          <p xml:id="i-48sZLGFFnbMQ6XBx15vHqP">
            Det finns dock behov av att analysera den utveckling som har
            pågått sedan mitten av 1980-talet med en mycket kraftig ökning
            av andelen privat drivna HVB-hem. I vissa delar av landet finns
            i dag nästan inga offentligt drivna HVB-hem kvar. Ett tydligt
            undantag är Västra Götalands kommuner som samlat alla HVB i det
            gemsamt ägda Gryning Vård AB som är Sveriges största företag inom
            HVB och bedrivs på samhällsnyttig grund utan vinstsyfte.
          </p>
          <p xml:id="i-P8LCcG5ZPoBru8o72vrXVA">
            Socialstyrelsens rapport visar att problem finns inom såväl offentligt
            drivna hem som privat drivna, men utvecklingen med alltfler privata
            vård- och behandlingshem har diskuterats mycket lite. Vänsterpartiet
            anser att det också behövs offentligt drivna HVB för att ha en
            bra utveckling av kvaliteten inom detta viktiga område.
          </p>
          <p xml:id="i-LH5nVCXi1P6CvN1CikyhrZ">
            Socialstyrelsen bör därför ges i uppdrag att göra en översyn
            av utvecklingen mot en allt större andel privat drivna HVB-hem
            och konsekvenserna av detta. Detta bör riksdagen som sin mening
            ge regeringen till känna.
          </p>
          <head xml:id="i-ULhokvBjtQoy79eERQV1JD" type="h2">
            12.1 Att ge stöd i tid
          </head>
          <p xml:id="i-9fqdPn7jWEcck7cP7qbjv2">
            Ju tidigare de barn och ungdomar hittas som är i behov av samhälleliga
            insatser, desto större är möjligheten att insatserna lyckas. I
            dag dröjer det i alltför många fall alltför lång tid innan en
            ung person som har hamnat snett får stöd, och det har då ofta
            hunnit gå så pass långt att det är svårt för honom eller henne
            att komma in på rätt spår. Samtidigt vet vi att de vuxna i omgivningen
            ofta sedan länge har förstått att just det här barnet löper en
            större risk än andra att hamna i problem. Men att koppla in socialtjänsten
            är ett stort steg och problemen måste därför ha gått långt innan
            det görs. Vi ser två behov.
          </p>
          <p xml:id="i-4jzazL1e4H7LPcQ48CPdA9">
            För det första behöver vi hitta de barn som löper särskilda risker
            tidigare. För det andra behöver det utvecklas mellanformer så
            att samhället kan gå och in erbjuda förebyggande stöd till dessa
            barn och deras föräldrar innan större problem uppstår.
          </p>
          <p xml:id="i-5Am6xfQeYA6sZeJzDKFu5t">
            För att kunna komma i kontakt med barn innan problem uppstår
            är alla barns rätt till förskola av stor betydelse. Även öppna
            förskolor och familjecentraler är oerhört viktiga. Regeringens
            vårdnadsbidrag innebär här ett stort steg bakåt i och med att
            man uppmuntrar föräldrar i praktiken mammor att vara hemma med
            barnen i stället för att låta barnen gå i förskolan. Avgörande
            är naturligtvis även vilka resurser som finns inom förskolan och
            andra verksamheter. Högre personaltäthet och mindre barngrupper
            ger bättre möjligheter till stöd.
          </p>
          <p xml:id="i-SXqLW8RWJiK2JKGfR5PkLJ">
            Personal inom förskolan och på barnavårdscentraler är naturligtvis
            viktiga i arbetet för att barn ska få stöd i tid. Genom utvecklat
            arbete med checklistor och riktlinjer för vad som bör göras när
            man ser att barn och föräldrar behöver erbjudas förebyggande stöd
            skulle många kunna hjälpas innan problem uppstår i stället för
            efter. Ytterligare en metod för att tidigare komma i kontakt med
            dem som behöver är arbetet med screening på blivande mammor på
            mödravårdscentralerna. Där kommer man i kontakt med i princip
            alla mammor och kan tidigt hitta de som kan behöva erbjudas extra
            stöd.
          </p>
          <p xml:id="i-P275WFvL64daDSg8UxSAJj">
            En färdig modell för detta finns redan och har använts framgångsrikt
            i Stockholm med flera län, framtagen inom ramen för det tidigare
            riskbruksprojektet. Socialstyrelsen bör därför ges i uppdrag att
            implementera arbetssättet med screening av blivande mammor. Detta
            bör riksdagen som sin mening ge regeringen till känna.
          </p>
          <head xml:id="i-B7nb5etNQ6GVqq1Fyrjagq" type="h1">
            13 Barn och ungdomar på Sis-institutioner
          </head>
          <p xml:id="i-5RwpoRtMkbjYy5aPLuEVQF">
            Statens institutionsstyrelse (Sis) driver trettio särskilda ungdomshem
            med sammanlagt nästan 700 platser för barn och ungdomar. Det är
            barn och ungdomar där socialtjänstens vanliga insatser inte har
            bedömts vara tillräckliga. Sis-institutionerna har högre personaltäthet
            och möjlighet till inlåsning. Av platserna är 68 för barn från
            12 till 17 år som har begått brott och dömts till sluten ungdomsvård.
            För alla barn och ungdomar på särskilda ungdomshem har staten
            tagit på sig ett stort ansvar, men särskilt för dem i den slutna
            ungdomsvården. Vänsterpartiet anser att det både är riktigt och
            viktigt att Sis inte längre skall utöva tillsyn över sig själv
            utan att detta framöver ska göras av Socialstyrelsen. Att en återkommande
            och oberoende tillsyn är oerhört viktig visas tydligt av de missförhållanden
            med tvångsisolering som har förekommit.
          </p>
          <p xml:id="i-2fJpz771EXLhU3hfAhV8L6">
            Att man på Sis ungdomshem rutinmässigt har låst in barn och ungdomar
            i isoleringsceller, s.k. avskiljning, har fått stor uppmärksamhet.
            Sveriges Radios Ekot har i en granskning hittat hela 463 fall
            där barn och ungdomar på statens ungdomshem har satts i isoleringscell
            varav mer än hälften av fallen saknar laglig grund enligt Barnombudsmannens
            jurister detta bara under halva året 2008. Situationen för barnen
            på ungdomshemmen lyftes även fram av FN:s barnrättskommitté i
            dess kritik av Sverige 2009. Man måste ha förståelse både för
            personalens pressade arbetssituation och för att många situationer
            som uppstår på ungdomshemmen är väldigt svåra att hantera.
          </p>
          <p xml:id="i-84PZc2qQ5wDYKVx8BYVm32">
            Ungdomshemmen gör ofta väldigt bra insatser, men de barn och
            ungdomar som bor där befinner sig i en oerhört utsatt och maktlös
            position. Att tvångsisolera barn och ungdomar hjälper inte. Risken
            är överhängande att det i stället förstör förtroendet för vuxenvärlden
            och traumat det innebär kan ge barnet skador för livet, särskilt
            som väldigt många av dessa barn har någon form av psykiatrisk
            problematik. Men oavsett om det skulle fungera på det sätt som
            avses eller ej, måste vi vara tydliga med att det är helt oacceptabelt
            eftersom det kränker barnets rättigheter.
          </p>
          <p xml:id="i-GqELshDicMf3KTRM2RmYT8">
            Möjligheten enligt LVU att i vissa extrema situationer tvångsisolera
            ett barn är uppenbarligen för lätt att missbruka och det är tveksamt
            om den över huvud taget bör vara kvar. Sis håller för närvarande
            på med en utredning av hur man har använt avskiljning och de brister
            som har funnits i dokumentationen. Vänsterpartiet anser att Socialstyrelsen
            bör ges i uppdrag att se över alternativa former för att hantera
            de situationer när avskiljning i dag används och att möjligheten
            till avskiljning på sikt bör avskaffas. Detta bör riksdagen som
            sin mening ge regeringen till känna.
          </p>
          <head xml:id="i-3assh7Eo9Y3dJ4gM9A6Sh1" type="h1">
            14 Vanvårdsutredningen
          </head>
          <p xml:id="i-CN7agHxyxQvrp6Qht6ebMn">
            Den pågående vanvårdsutredningen innebär ett viktigt arbete för
            att dokumentera den vanvård som skedde under 1900-talet av barn
            i svenska fosterhem, barnhem och på institutioner. På grund av
            det stora antalet personer att intervjua har utredningen dragit
            ut på tiden och redovisningsdatum har skjutits upp. Det är viktigt
            att få en bra dokumentation, men samtidigt brådskar frågan. Parallellt
            med att intervjuerna görs färdigt och analyseras, måste vi börja
            diskutera frågor om offentlig ursäkt och ekonomisk ersättning.
            I Norge, som har en liknande historia av vanvård, har man kommit
            längre än Sverige och nu betalat ersättning till de drabbade.
            Många av dem som varit med om övergrepp i samband med placeringar
            i sin barndom har drabbats hårt av detta och fått ett svårt liv.
          </p>
          <p xml:id="i-PBT5AeQtaauBqZkaFVRfzT">
            Det finns ett stort behov av att frågan får ett avslut och att
            samhällets upprättelse inte drar ut längre på tiden än vad den
            redan har gjort. Det finns de som i dag är mellan 80 och 90 år
            gamla och frågan brådskar därför. Vi har redan i dag tillräcklig
            kunskap från utredningen för att kunna veta att upprättelse behövs,
            och att skjuta upp den frågan till dess att den fullständiga dokumentationen
            finns är inte acceptabelt. Utredningen om vanvård i den sociala
            barnavården bör därför ges tilläggsdirektiv om att utreda frågan
            om upprättelse och ekonomisk ersättning åt de drabbade. Detta
            bör riksdagen som sin mening ge regeringen till känna.
          </p>
          <head xml:id="i-6YEiWZsSYD8Ly6QJ4L5fVV" type="h1">
            15 Glömda barn har ofta glömda föräldrar
          </head>
          <p xml:id="i-B5CQdZA3afw9P4CT1scMJF">
            Enligt beräkningar finns det runt 385 000 barn som lever i familjer
            där minst en förälder dricker för mycket alkohol, s.k. riskbruk.
            Tillsammans med barn till föräldrar med andra missbruk, psykisk
            sjukdom eller barn som bevittnat våld i hemmet har de kallats
            de glömda barnen. Regeringen har lyft fram dessa barn i satsningar
            på bl.a. kommunernas arbete med utsatta barn och ett uppdrag åt
            Statens folkhälsoinstitut att kartlägga deras situation. Att så
            sker är mycket välkommet, men Vänsterpartiet vill poängtera att
            glömda barn ofta har glömda föräldrar. Samhället ska ha ett starkt
            stöd för utsatta barn och ungdomar, men det viktigaste är i de
            flesta fall att det finns fungerande föräldrar.
          </p>
          <p xml:id="i-2wTkdG2TobzyRThNmPbc1n">
            Det behövs bättre missbruksvård och en utbyggd psykiatri. Det
            behövs massiva satsningar mot mäns våld mot kvinnor. Detta krävs
            lika mycket för barnens skull som för de vuxna som är direkt berörda.
            Det är beklagligt att regeringen inte satsar tillräckligt på de
            glömda barnens föräldrar. För att stärka dessa områden krävs mer
            resurser. Till exempel har regeringen försummat psykiatrifrågan
            under denna mandatperiod. Trots att regeringen lovat stort när
            det gäller satsningar på psykiatrins område har inte mycket i
            själva verket hänt.
          </p>
          <p xml:id="i-7Y3wKR6bndroZzxNYAUYJw">
            Riksrevisionen konstaterar i sin rapport RiR 2009:10 att den
            psykiatriska vårdens problem inte kan lösas med tillfälliga bidrag.
            I stället bör stödet till psykiatrin omfördelas så att det blir
            långsiktigt och strategiskt. Vänsterpartiet kräver därför en långsiktig
            nationell handlingsplan för psykiatrin och anslår 100 miljoner
            kronor utöver regeringen på psykiatrin år 2010, och 325 miljoner
            kronor årligen 2011 och 2012. I vår budgetmotion anslår vi även
            100 miljoner kronor per år i en långsiktig satsning på missbruksvården.
            Mer om detta finns i våra motioner 2009/10:So312 Narkotikapolitik,
            2009/10:So463 En rättvis och jämställd hälso- och sjukvård, samt
            2009/10:Ju265 Mäns våld mot kvinnor, samkönat partnervåld, hedersrelaterat
            våld och förtryck.
          </p>
          <head xml:id="i-2Kpy4PrDRuk3D4szx2zyUn" type="h1">
            16 Nationellt kunskapscentrum för missbruksbehandling
          </head>
          <p xml:id="i-NwKnUCGpdbpPzoACcfZdy">
            Vi vet att missbruk av alkohol och narkotika bland barn och ungdomar
            starkt påverkas av hur samhällets ekonomi i stort ser ut och vilka
            uppväxtvillkor man har. Ekonomisk utsatthet skapar grogrund för
            missbruk. Samtidigt som politiken måste motarbeta dessa problem
            är det nödvändigt med satsningar direkt mot missbruket.
          </p>
          <p xml:id="i-LdTsga8wekEtiHmuEhZyBP">
            I utformningen av stöd och information till barn och föräldrar
            i missbruksfrågor finns det även skäl att uppmärksamma kulturella
            skillnader i synen på alkohol och narkotika. Så är t.ex. alkohol
            och kraftigt berusningsdrickande djupt rotat i svensk kultur och
            svenska traditioner. Konsekvenserna är inte svåra att se. I vissa
            andra kulturer finns inte den traditionen kring alkohol, men då
            kan synen på vissa narkotiska preparat vara mer positiv och kunskaperna
            ibland bristfälliga. Dessa skillnader måste man ta hänsyn till
            när stöd utformas, och man kan inte förutsätta att alla föräldrar
            har samma utgångspunkter.
          </p>
          <p xml:id="i-FZoq84zwAsa4HHNtWejWqo">
            Vänsterpartiet gör stora satsningar på missbruksvården. Vi anslår
            i vår budget 100 miljoner kronor till missbruksvården utöver regeringen.
            Vår narkotikapolitik utvecklar vi i motionen 2009/10:So312.
          </p>
          <p xml:id="i-8VdiEgbwFAe5dbi4ZcgP3x">
            En insats för att stärka arbetet mot barn och ungdomars missbruk
            vore att skapa ett nationellt kunskapscentrum. Maria Ungdom är
            landstingets enhet för hälso- och sjukvård för barn och ungdomar
            upp till 20 år med missbruk i Stockholms län. Verksamheten har
            funnits sedan 1960-talet och var tidigt välkänt för samarbetet
            mellan sjukvården och socialtjänsten. I dag finns ett familjeperspektiv
            där utgångspunkten är att föräldrarna är de viktigaste människorna
            i ungdomens liv och behandling. Det kunnande om behandling av
            barn och ungdomars missbruk och beroende som har utvecklats där
            är oerhört värdefullt. Dessa och erfarenheter från andra framgångsrika
            verksamheter bör spridas över landet. Vi föreslår därför att Maria
            Ungdom görs till nationellt kunskapscentrum för barn och ungdomars
            missbruk. Detta bör riksdagen som sin mening ger regeringen till
            känna.
          </p>
          <head xml:id="i-NSFgXxeFxNfWsc8adZ7hM9" type="h1">
            17 Barn i psykiatrin
          </head>
          <p xml:id="i-TR6btH8SQio996RoyaKqej">
            Psykisk ohälsa bland barn och unga har blivit ett allt större
            problem. Barn upplever redan i mycket låga åldrar stress, värk,
            oro och sömnproblem. Samtidigt växer köerna till barn- och ungdomspsykiatrin,
            vilket innebär att problem och lidande får gå onödigt långt innan
            hjälp erbjuds. Utvecklingen går mot ett ökat medikaliserande med
            ökad förskrivning av antidepressiva läkemedel till barn och unga.
            Detta trots att många antidepressiva läkemedel inte har utprovats
            för behandling på barn och unga. I England har vissa antidepressiva
            läkemedel bedömts vara direkt olämpliga för barn på grund av förhöjd
            suicidrisk.
          </p>
          <p xml:id="i-WzeX9kJhZA3GW436NNmSSC">
            En annan relativt stor grupp som berörs av psykiatrin är de tvångsvårdade
            kvinnornas barn och då särskilt de utomnordiskt födda kvinnorna.
            Såväl barnens situation som insatserna till de patienter som tvångsvårdas
            och har omsorg om barn behöver uppmärksammas så att både föräldrar
            och barn ges ett adekvat stöd. Det är viktigt att säkerställa
            barnperspektivet, ett tydligt uppdrag och tillräckligt kompetens
            för att ge barnen nödvändig information, ett gott och tryggt bemötande
            samt att det finns rutiner för kontakter med t.ex. socialtjänsten.
            Därför anser vi att det är viktigt att tydliggöra ansvar mellan
            psykiatri eller barnpsykiatri och socialtjänsten och samtidigt
            ha ett nära samarbete för att ge barn bästa möjliga stöd och behandling.
          </p>
          <p xml:id="i-QdcXLt3hrvg9Q2CTdBRZX4">
            Socialstyrelsen konstaterar i sin rapport om psykiatrisk tvångsvård
            (2009-126-81) att ytterst få patienter har rapporterats ha insatser
            såsom familjeintervention eller motsvarande. Närstående och patientens
            nätverk är viktiga faktorer för en fungerande rehabilitering och
            återhämtning. Närstående kan också behöva ett eget stöd på grund
            av den belastning och kris som det innebär att en nära anhörig
            är drabbad av svår psykisk sjukdom.
          </p>
          <p xml:id="i-CSXC2zWHsqc5kHQm7v3F6U">
            Många barn till föräldrar med psykisk ohälsa har ett stort behov
            av stöd och detta bör vara en rättighet. Till exempel kan stödgrupper
            där man kan prata om sina erfarenheter och träffa andra barn med
            liknande upplevelser för många innebära ett stort stöd. Alla föräldrar
            finns dock inte inom psykiatrin. Skola och barnomsorg spelar därför
            en viktig roll för att komma i kontakt med dessa barn.
          </p>
          <p xml:id="i-FyYkYB42yUnrLgbUfKYGDg">
            Insatser för att främja barns långsiktiga hälsa kan ske på flera
            arenor. Samhällets generella insatser för barn och unga, t.ex.
            barnhälsovård, skolbarnsomsorg, förskola och skola, står för huvuddelen
            av samhällets resurser för barn och unga. Därmed är de viktiga
            för barns och ungas psykiska hälsa. Det finns en direkt koppling
            mellan nedskärningar inom denna sektor och t.ex. behov av barnpsykiatriska
            insatser. Det är därför viktigt att det görs prioriteringar och
            analyser ur ett barnsperspektiv när verksamheter som berör barn
            omorganiseras eller på andra sätt förändras.
          </p>
          <p xml:id="i-JNjugVLxkMAE9H91UefpSB">
            Samhällsekonomiskt kan det innebära besparingar när nedskärningar
            som ger ökade kostnader inom en annan samhällssektor kan förhindras,
            men framför allt kan mänskligt lidande undvikas. Barns psykiska
            hälsa är ett viktigt område att satsa på. Vänsterpartiet anser
            att inom psykiatrin måste barnperspektivet, tydliga uppdrag och
            tillräcklig kompetens för att ge barnen den bästa vård säkerställas.
            För en långsiktig satsning på psykiatrin anslår Vänsterpartiet
            i motionen 2009/10:So511 för utgiftsområde 9 Hälsovård, sjukvård
            och social omsorg 110 miljoner kronor för 2010 och 325 miljoner
            kronor för 2011 och 2012.
          </p>
          <head xml:id="i-R7693VfgadkNBDrJp3Qe8p" type="h1">
            18 Omskärelse av pojkar
          </head>
          <p xml:id="i-Sv9JrUn1Y2jqSRVGbKkrst">
            I Sverige är manlig omskärelse tillåten oavsett ålder och sker
            främst på spädbarn respektive på pojkar som närmar sig puberteten.
            Omskärelse av medicinska skäl är naturligtvis någonting bra. Där
            är det till barnets bästa att bli omskuren eftersom det annars
            kan skapas sjukdom eller andra problem. Men när det gäller omskärelser
            som görs på annan grund än rent medicinska, exempelvis av kulturella
            eller religiösa skäl, anser vi att de strider mot barnets bästa.
            Avlägsnandet av andra kroppsdelar med religiösa eller andra ej
            medicinska motiv skulle inte tillåtas på någon som inte har tillfrågats.
            Vi föreslår att man väntar med omskärelsen till dess att pojken
            har blivit vuxen och själv kan ta initiativ till ingreppet utifrån
            full insikt om vad det innebär. Förslaget om förbud mot ej medicinsk
            motiverad omskärelse av pojkar under 18 år utvecklar vi i 2009/10:So463
            En rättvis och jämställd hälso- och sjukvård.
          </p>
          <head xml:id="i-Ab6fmvWL3euqN67NPfk6vn" type="h1">
            19 Våld mot barn
          </head>
          <p xml:id="i-2j75Vu7fbvYDmDJU4KqFpn">
            Enligt Rädda Barnen utsätts ungefär 200 000 barn för någon form
            av våld i hemmet. Det är de yngsta barnen som är mest utsatta.
            Samtidigt ökar den polisanmälda misshandeln i dag kraftigt visar
            statistik från Brottsförebyggande rådet. Barn blir slagna i alla
            typer av familjer av föräldrar med alla sorters bakgrunder. Oftast
            är det dock pappan eller styvpappan som slår.
          </p>
          <p xml:id="i-PP73G7jp6mG7sNYaauUrBo">
            Oroväckande i samhällets syn på uppfostringsmetoder är tecknen
            på en återgång till mer auktoritära uppfostringsmetoder. I såväl
            tv-program om barnuppfostran som föräldrakurser lyfts bestraffning
            och isolering av arga barn fram allt oftare. Många av metoderna
            handlar i praktiken om att beröva barnet rätten till en egen vilja
            och rätten att uttrycka sina känslor. Än så länge förespråkar
            få fysisk bestraffning, men förändringen i inriktning är tydlig
            och riskerar att få konsekvenser. När samhällssynen förändras
            så att straff och hårdare tag mot barn allt mer betonas kommer
            de allra flesta föräldrar att hålla sig på rätt sida om lagen,
            men det går inte att komma ifrån att man även ökar utrymmet för
            vissa föräldrar att använda fysisk bestraffning och misshandla
            sina barn. Behovet av ett aktivt arbete mot våld mot barn ökar.
          </p>
          <p xml:id="i-H6aDYz6N231PwVuA94R3zy">
            Vänsterpartiet anser att en satsning på barnfrid motsvarande
            den som Operation kvinnofrid innebar bör genomföras. Detta har
            föreslagits av Barnombudsmannen som menar att det bör inrättas
            ett nationellt råd för barnfrid som kan fungera som ett rådgivande
            organ för frågor som rör vuxnas våld och övergrepp mot barn. Det
            bör vara ett forum för erfarenhetsutbyte där företrädare för olika
            delar av samhället bl.a. kan uppmärksamma problemområden som behöver
            åtgärdas. Vänsterpartiet anser att en sådan Operation barnfrid
            bör genomföras. Detta bör riksdagen som sin mening ge regeringen
            till känna.
          </p>
          <p xml:id="i-QJAzjgFs5A4FDuwuc38LTM">
            Våld mot barn måste även ses tillsammans med mäns våld mot kvinnor.
            Det vanligaste vittnet till våld mot en kvinna är hennes barn.
            Dessa är alltid medvetna om våldet, och risken för ohälsa hos
            barn som bevittnat våld är nästan lika stor som för de barn som
            är direkt våldsutsatta. Stödet till dessa barn måste utvecklas
            och professionaliseras, och samverkan mellan aktörerna måste öka.
            Kvinnojourerna gör stora insatser för att stödja drabbade barn
            men måste även själva få tillräckligt med stöd och resurser. Socialtjänst,
            hälso- och sjukvård samt skola måste ha kunskap om hur våldet
            påverkar barn. Kommunerna har skyldighet att beakta behov av stöd
            och hjälp hos barn som bevittnat våld eller som blivit utsatta
            för direkt våld.
          </p>
          <p xml:id="i-5tqspatjpbRt5H5F8BHbxH">
            När det uppstår en misstanke om att ett barn har utsatts för
            brott inleds i dag flera olika utredningsprocesser inom såväl
            rättsväsendet som socialtjänsten och hälso- och sjukvården. Utredningarna
            drivs ofta parallellt och innebär att barnet slussas runt i olika
            miljöer. De Barnahus som nu startat på flera håll i landet för
            barn som utsatts för våld och övergrepp är ett bra exempel på
            hur ansvariga myndigheter kan samverka kring barnet. Myndigheterna
            har i dag en skyldighet att samverka, men Barnahusen går ett steg
            längre. Här förs samarbetet in under samma tak och barnet behöver
            därmed bara komma till en plats, samtidigt som kvaliteten i utredningarna
            förbättras.
          </p>
          <p xml:id="i-3PvEiieESboAeYYZkgf7hT">
            Vänsterpartiet vill att s.k. Barnahus ska inrättas i alla större
            kommuner i landet. I dag riktar sig verksamheten i huvudsak till
            barn som utsatts för våld och sexuella övergrepp. Nästa steg borde
            vara att verksamheten också erbjuds barn som bevittnat våld och
            övergrepp i nära relationer, se 2009/10:Ju265 Mäns våld mot kvinnor,
            samkönat partnervåld, hedersrelaterat våld och förtryck. Viktigt
            är även att polisens rutiner förbättras i brott där barn finns
            med. Det gäller såväl i den akuta situationen när polis anländer
            till platsen som i hela den efterföljande processen.
          </p>
          <p xml:id="i-YcDuz4EH4YXtyFb5eqH73u">
            Vänsterpartiet anser att det är bra att barn som bevittnat våld
            inte är målsägare. Det har föreslagits att så borde vara fallet,
            men det skulle många gånger innebära att barnet i en rättegång
            ställs mot sin pappa eller styvpappa. En av de hemska sakerna
            med att växa upp i en våldsrelation är att tvingas se hur en person
            man älskar misshandlas av en person som man ofta, trots allt,
            också älskar och är beroende av. Att som barn då i en rättegång
            vara målsägare gentemot pappan tror inte vi gör situationen lättare.
            Om barnen på det sättet dras in i rättsprocessen än mer än i dag,
            finns det även risk att mamman av omtanke om sitt barn drar sig
            för att göra polisanmälan.
          </p>
          <p xml:id="i-SiMj5Tu5DU1R1hrpAfhZFz">
            Att tro att det hjälper att göra dessa barn till målsägare kan
            vara tilltalande eftersom det enbart krävs en enkel juridisk förändring,
            men Vänsterpartiet anser att samhällets stöd bättre sker i andra
            former, som att förbättra tillgången till kostnadsfri psykiatriskt
            stöd och traumabearbetning. Redan i dag finns möjligheten till
            brottsskadeersättning för barn som bevittnat våld som en bekräftelse
            på att även de har drabbats av brottet.
          </p>
          <p xml:id="i-5xVzVekofkpD2yfxWEupHi">
            Vänsterpartiet vill starta ett riskbarncentrum under 2010. Tanken
            med ett riskbarncentrum är att utveckla ett nationellt kunskapscentrum
            som kan hämta in och sprida kunskaper för att utjämna skillnader
            i kunskap och behandling eller utredning mellan olika regioner,
            när det gäller barn som utsätts för våld och övergrepp. Målet
            är att förbättra och utjämna geografiska skillnader i den behandling
            som barn får. Detta ska inte blandas samman med Barnahusen vars
            huvudsakliga uppgift är att arbeta med utredning av brottet och
            av barnets behov av stöd. Barnahusen kan fungera som lokala eller
            regionala kunskapscentrum, men det finns även ett behov av nationell
            överblick och kunskapsutbyte mellan olika regioner.
          </p>
          <p xml:id="i-De4xqneLB6GkFFpcESYCWD">
            Vi föreslår därför att Socialstyrelsen ges i uppdrag att starta
            ett nationellt riskbarncentrum. Detta bör riksdagen som sin mening
            ge regeringen till känna. Medel för detta ändamål finns i vår
            motion 2009/10:So511 för utgiftsområde 9 Hälsovård, sjukvård och
            social omsorg.
          </p>
          <head xml:id="i-RQQeJmt6N4uMXajVydXiwM" type="h1">
            20 Sexualbrott mot barn
          </head>
          <p xml:id="i-LTXfzw2ED9m7sHm26nZrC6">
            I den nya sexualbrottslagen tydliggjordes att begrepp som frivillighet
            och samtycke inte är relevanta när man pratar våldtäkt mot barn.
            Det är helt riktigt. Alla personer som utför sexuella handlingar
            med någon som är under 15 år begår en våldtäkt oavsett andra omständigheter.
            Oroväckande nog har det visat sig att tillämpningen av denna del
            av lagstiftningen inte har följt intentionerna. Praxis har utvecklat
            sig så att domstolarna har friat från våldtäkt mot barn med hänvisning
            till barnets samtycke. Vänsterpartiet anser därför att lagstiftningen
            kring våldtäkt mot barn därför måste förtydligas, se 2009/10:Ju265
            Mäns våld mot kvinnor, samkönat partnervåld, hedersrelaterat våld
            och förtryck.
          </p>
          <p xml:id="i-JMG92zuKgnHk3nWJec2s6m">
            Den nu gällande barnpornografilagstiftningens definition av ett
            barn lyder: Med barn avses en person vars pubertetsutveckling
            inte är fullbordad eller som, när det framgår av bilden och omständigheterna
            kring den, är under 18 år. Det betyder att en person under 18
            år vars pubertetsutveckling är fullbordad och som förekommer i
            pornografiskt material där det inte framgår att personen verkligen
            är 18 år inte omfattas av skyddet i barnpornografilagen. Det finns
            alltså ett uppenbart och allvarligt problem med att vissa barn
            inte skyddas av lagen.
          </p>
          <p xml:id="i-7TgqZwBEE8Y3ajP33xjbBS">
            I brottmål rörande barnpornografibrott är det orättfärdigt och
            kränkande om fokus hamnar på barnens pubertetsutveckling och kroppar.
            Vänsterpartiet vill skydda alla barn från exploatering i pornografiska
            framställningar och definierar ett barn enligt FN:s barnkonvention
            så att alla under 18 år räknas som barn. Lagstiftningen mot barnpornografi
            borde därför förändras så att det är åldern och inte något annat
            som avgör.
          </p>
          <p xml:id="i-8qCskAh62HTUnCfKrHVkr">
            Det är alltför vanligt förekommande att misstänkta förövare frias
            i sexualbrottsmål mot barn eftersom barnets vittnesmål inte anses
            vara tillförlitligt. Barn anses som icke trovärdiga, eftersom
            de ändrat sin berättelse eller väntat länge med att berätta för
            någon. Detta händer trots att forskare och experter på området
            har kommit fram till att barn utsatta för sexuell exploatering
            inte självmant eller spontant berättar om övergreppen.
          </p>
          <p xml:id="i-YAWdV86TF4Md2UiVkQpwx8">
            Det är dokumenterat att barn berättar först när de känner sig
            trygga och har förtroende för någon vuxen som orkar lyssna på
            barnets berättelse. Att således avfärda barns vittnesmål som icke
            tillförlitligt, om de berättar först under andra eller tredje
            förhöret, tyder på brist på kunskap om sexualbrott och att rättsprocessen
            sker helt och hållet på de vuxnas villkor. Sammantaget är detta
            mycket bristfälligt ur ett barnrättsperspektiv. Domstolar besitter
            en låg kompetens vad gäller förståelsen av barns mekanismer vid
            sexuella övergrepp.
          </p>
          <p xml:id="i-QPSjm3jX1VhzUSFKFgHZVm">
            Det måste ske en förändring vad gäller barnpornografi- och sexualbrottsmål.
            Sexualbrott mot barn av kommersiell karaktär, t.ex. barnpornografibrott,
            människohandelsbrott, sexköpsbrott, sexualbrott mot barn av svenskar
            utomlands och annat sexuellt utnyttjande av barn där ersättning
            är involverad, kräver också särskild kunskap eftersom offren många
            gånger har bristande förtroende för myndigheter, rädsla för repressalier
            från förövarna och bär på skam och skuld. Det finns behov av sakkunniga
            och specialutbildade i dessa mål. Annars är den uppenbara risken
            att barnperspektivet negligeras vid den juridiska bedömningen.
          </p>
          <p xml:id="i-3CTVK3cU2WXTfBXj9dWRaN">
            Mot bakgrund av denna situation anser vi att specialiserade domare
            för brottmål där barn är målsägande bör införas i Sverige för
            att garantera barnperspektivet vid den juridiska bedömningen.
            Domare som ska döma i denna typ av mål ska därför specialutbildas
            och kontinuerligt genomgå en obligatorisk vidareutbildning för
            att kontinuerligt ta del av den senaste forskningen inom juridik,
            medicin och psykologi. Brottmål i sexual- och barnpornografibrott
            där barn är målsägande ska avgöras av specialutbildade domare.
            Mer om dessa förslag finns i 2007/08:Ju410 Sexualbrott.
          </p>
          <head xml:id="i-AFwKYZ8JS5TcwAHcVvNCM8" type="h1">
            21 Inga barn i häkten
          </head>
          <p xml:id="i-LNPCLi5dyH6YfCxTg7XBSy">
            Personer som anklagas för att ha begått brott får ofta sin första
            erfarenhet av kriminalvården när de placeras i häkte. Häktena
            är en viktig del av kriminalvården men samtidigt en verksamhet
            som lever en ganska anonym tillvaro. Intresset från den politiska
            sfären och medier begränsas ofta till exceptionella händelser.
            Häktena har dock en unik ställning dels för att man där håller
            människor inlåsta som inte är dömda utan enbart är misstänkta
            för brott, dels därför att förhållandena ofta är hårdare än i
            fängelse.
          </p>
          <p xml:id="i-2NMy6t7AM96cJxLX9VVR2n">
            I år har dock frågor kring häkten kommit i fokus igen av ett
            mycket tråkigt skäl. Det gäller de unga personer som varit misstänkta
            för mycket grova brott och som under utredning och i avvaktan
            på förhandling i domstol varit placerade i häkte. Det är ovärdigt
            ett land som skrivit under barnkonventionen att isolera barn i
            häktesceller. Det måste vara möjligt att lösa frågan om hur dessa
            barn ska tas omhand på ett mer värdigt sätt, se 2009/10:Ju337.
          </p>
          <head xml:id="i-8rrsxpyuU4p35HWd5Ao86j" type="h1">
            22 Barn i asylprocessen
          </head>
          <p xml:id="i-7uWfxUCqggGBHC3RoXUxwP">
            Den fattigdom och utsatthet som ofta utmärker asylsökande barns
            livssituation redan från hemlandet grundmuras ofta i den svenska
            asylprocessen. Den svenska asylprocessen har länge ignorerat barnens
            egna asylskäl som inte tillmätts tillräcklig betydelse, och många
            gånger visar tillämpningen av gällande lagstiftning att regleringen
            av invandringen är överordnat det bästa för barnen. Detta har
            allvarliga konsekvenser både för de asylsökande barnens situation
            här och nu och för deras framtida tillvaro i Sverige. Sveriges
            hantering av dessa ibland svårt traumatiserade barn och deras
            föräldrar visar, enligt Vänsterpartiets mening, på en allvarligt
            bristande förmåga att svara upp mot såväl barnkonventionens åtaganden
            som samtliga mål för den förda barnpolitiken.
          </p>
          <p xml:id="i-SbX24iUR7CJ9m5GtQN1ynC">
            Frågan om hur barnkonventionen står i förhållande till svensk
            lagstiftning aktualiseras ständigt när det gäller barn i asylprocessen.
            Bland annat handlar det om splittringen av familjer när det gäller
            anknytningsärenden. I december 2008 föreslog en utredning (SOU
            2008:114), i enlighet med de utredningsdirektiv som regeringen
            lämnat, att försörjningskrav införs som villkor vid anhöriginvandring.
            Flertalet remissinstanser har riktat en förödande kritik mot förslagets
            grundvalar, i synnerhet att barn enligt förslaget skulle kunna
            separeras från den ena föräldern under mycket lång tid. Förslaget
            har också kritiserats av den FN-kommitté som granskade Sveriges
            rapport om tillämpningen av barnkonventionen.
          </p>
          <p xml:id="i-ErtCTRAiLxByxxShcinJ1t">
            Ett annat exempel utgörs av den praxis som gäller anknytningsärenden
            där utlänningslagens bestämmelser anger att uppehållstillstånd
            som huvudregel ska vara ordnat före inresa. År 2000 genomfördes
            en lagändring för att möjliggöra undantag om personen har stark
            anknytning till Sverige eller inte skäligen kan begäras återvända
            till ett annat land för att lämna in ansökan.
          </p>
          <p xml:id="i-HC1iTGvWEJv2GKj8odF1jr">
            Avsikten med denna lagändring var att öka möjligheterna till
            bifall på en ansökan gjord efter inresan, men bestämmelsen har
            tillämpats så att den tvärtom inneburit minskade möjligheter till
            bifall. Denna ordning har medfört djupt inhumana beslut med orimliga
            konsekvenser genom att familjer splittras under lång tid trots
            att alla vet att de kommer att få förenas igen.
          </p>
          <p xml:id="i-HU63XApn33LUdLhLuB1ydu">
            Liksom förslaget om försörjningskrav vid anhöriginvandring bryter
            detta mot barnkonventionens artikel 9 som stadgar att ett barn
            inte ska skiljas från sina föräldrar om inte behöriga myndigheter
            enligt lag finner att ett sådant åtskiljande är nödvändigt för
            barnets bästa. Vänsterpartiet har därför krävt att ett förtydligande
            ska föras in i utlänningslagen så att det blir möjligt att söka
            efter inresa, särskilt om personen har barn i Sverige eller om
            kvinnan i förhållandet är gravid eller om det gäller svårt sjuka
            personer.
          </p>
          <p xml:id="i-UCqmbYQhbiXCxNGEJNgwWY">
            Ytterligare ett exempel utgörs av mottagandet av ensamkommande
            flyktingbarn, som de senaste åren varit föremål för uppmärksamhet.
            En rad förändringar har också genomförts för att förbättra mottagandet.
            Det finns emellertid ett område som inte rönt så mycket uppmärksamhet
            och det gäller själva bedömningen av barns asylansökningar. Vi
            vet dock att mycket få barn får flyktingstatus, det gäller både
            Sverige och Europa. En orsak till detta är att kunskapen om barnrelaterad
            förföljelse är mycket bristfällig.
          </p>
          <p xml:id="i-5Uithp5Auusd5WRP4hZgyJ">
            Migrationsverket använder barnspecifik landinformation i mycket
            begränsad omfattning. Också hos ombuden finns kunskapsbrister
            i detta avseende. FN:s flyktingkommissariat har också utfärdat
            riktlinjer för asylprocessen för ensamkommande barn som också
            innehåller vägledning beträffande barnrelaterad förföljelse, och
            Vänsterpartiet driver att Migrationsverket bör åläggas att i barns
            asylärenden använda landinformation som särskilt handlar om förföljelse
            av barn.
          </p>
          <p xml:id="i-2swGzXEZnW43ZeAruxmCk1">
            Vänsterpartiet menar också att det är väsentligt att det finns
            personal utbildad i utredningsmetodik för barn. Exempelvis krävs
            särskilda kunskaper för att kunna bedöma barns subjektiva fruktan
            för förföljelse.
          </p>
          <p xml:id="i-3NHrzrBc8zZNXAbZmb2tUi">
            Genom propositionen1996/97:25, Svensk migrationspolitik i globalt
            perspektiv, genomfördes en förändring i lagen om vård av unga
            (LVU), som innebar att utlänningslagen alltid går före vid en
            lagkollision med LVU. I flera fall det senaste exemplet gällde
            det en romsk flicka, som var tvångsomhändertagen för att skyddas
            från sin våldsamme far, och som sedan skulle utvisas tillsammans
            med denne har beslut fattats att utvisa tvångsomhändertagna barn.
            Migrationsverkets generaldirektör påpekade i en tv-debatt om ärendet
            med den romska flickan att FN:s barnkonvention inte är bindande
            trots att Sverige skrivit på den och att vi tyvärr har en egen
            lagstiftning vi måste följa. En sådan förändring av lagen om vård
            av unga bör genomföras så att en utvisning av den som är tvångsomhändertagen
            med stöd av lagen förutsätter godkännande av socialnämnden.
          </p>
          <p xml:id="i-4ub8Qoq5JVD7AFhVsVauYL">
            Vidare finns en allvarlig problematik rörande bestämmelsen om
            synnerligen ömmande omständigheter i utlänningslagen. Avsikten
            med den nya utlänningslagen var att de som tidigare bara kunnat
            få stanna av humanitära skäl nu skulle få uppehållstillstånd på
            sina skyddsskäl. Detta är i sig ett riktigt synsätt. Men bestämmelsen
            har getts en alltför restriktiv avgränsning och en synnerligen
            inhuman praxis har utvecklats. Bland annat har detta fått som
            konsekvens att apatiska barn nu avvisas med stöd av domstolsbeslut.
            Denna omänskliga ordning måste enligt Vänsterpartiet brytas genom
            att lagbestämmelsen vidgas.
          </p>
          <p xml:id="i-6ysTxjZBcjgmt2nXe9FAZ9">
            Det är vidare viktigt att ta hänsyn till att många asylsökande
            barn och deras föräldrar bär med sig en tung last av svåra upplevelser
            av krig och förföljelse när de kommer hit som asylsökande. För
            att ha möjlighet att komma vidare i livet och det svenska samhället
            behöver såväl vuxna som barn ett omedelbart och långsiktigt stöd
            för att bearbeta dessa upplevelser. Därför bör kunskaperna om
            tortyr- och traumaskador spridas och tillgången till rehabilitering
            säkerställas för alla som behöver det.
          </p>
          <p xml:id="i-Y6TXGBmqqjNzPdkVk75PYo">
            När det gäller rätten till skola har barn till asylsökande i
            dag rätt till skola och förskola på i huvudsak samma villkor som
            bosatta svenska barn. Mycket återstår emellertid att göra för
            att dessa barns grundläggande rättigheter ska garanteras också
            i verkligheten. Hur detta fungerar ser mycket olika i olika kommuner.
            Det är därför nödvändigt att överväga att skolan tar ett mer uppsökande
            ansvar för barn till asylsökande. För att garantera dessa barns
            grundläggande rättigheter bör, enligt Vänsterpartiets mening,
            möjligheten att införa skolplikt även vad gäller asylsökande barn
            övervägas.
          </p>
          <head xml:id="i-Q7h6w6taecMSpGhmFbowQ5" type="h1">
            23 Barn till papperslösa
          </head>
          <p xml:id="i-22mZq2xBgDtyE6PwZ9ortw">
            Sverige erbjuder inte gömda barn någon lagstadgad rätt till skolgång.
            Detta trots att staten, enligt barnkonventionen, är skyldig att
            ge varje barn som befinner sig i landet tillgång till utbildning.
            Det innebär att även ett barn till föräldrar som lever gömda har
            den rätten. I dag avgörs skolgången för dessa barn från fall till
            fall och av hur mycket solidaritet det finns vid varje enskild
            skola. Vänsterpartiet har drivit en ändring av denna ordning under
            lång tid, och FN:s kommitté för barnets rättigheter har upprepade
            gånger kritiserat Sverige för dessa förhållanden.
          </p>
          <p xml:id="i-Cks85JsPJCtTD4HbXE4qaS">
            I Ekots lördagsintervju den 19 januari 2008 lovade utbildningsminister
            Jan Björklund att från och med i år skulle kommunerna vara skyldiga
            att bereda plats i skolan för gömda flyktingbarn samt att polisen
            inte skulle få söka upp barnen i skolan eller skugga dem för att
            spåra föräldrarna. Vänsterpartiet menar att den rätt till skola
            som gäller barn till asylsökande också ska gälla barn till papperslösa.
            Detta ska gälla från förskola till gymnasiet inklusive särskola.
            Regeringen måste nu skyndsamt vidta åtgärder för att även dessa
            barns rättigheter ska tillgodoses. Det är vidare av mycket stor
            vikt att skolgången även för barn till papperslösa ska kunna ske
            under trygga former, exempelvis så att polisen inte ska ha möjlighet
            att gå in i skolan för att verkställa avvisning.
          </p>
          <p xml:id="i-PCyVvWoDE7myWn12Z5Ldet">
            När det gäller tillgången till hälso- och sjukvård har endast
            barn till asylsökande rätt till full sjukvård i Sverige. Asylsökande
            vuxna har rätt till vård endast för så kallat akuta tillstånd
            och för vård som inte kan anstå. Papperslösa vuxna och barn omfattas
            inte av avtalet utan enbart av bestämmelserna om akutvård enligt
            4 § hälso- och sjukvårdslagen. Detta innebär att personer som
            ofta har särskilt stora behov av exempelvis primärvård och psykiatri
            inte får dessa tillgodosedda. Sedan 2008 är denna ordning också
            befäst i lag. Detta trots att Sverige har fått ta emot mycket
            allvarligt kritik från FN:s särskilda rapportör för rätten till
            hälsa, Paul Hunt, för att brista i avseende till de internationella
            konventionerna om mänskliga rättigheter när det gäller asylsökandes
            och papperslösas tillgång till sjukvård.
          </p>
          <p xml:id="i-Lfc4CAB2pCmgDsT3LWqkKL">
            För att Sverige ska leva upp till sina internationella åtaganden
            måste asylsökande och papperslösa ges rätt till full sjukvård
            på samma villkor som alla andra i Sverige, det vill säga rätt
            till behandling även för icke akuta sjukdomstillstånd. Detta är
            nödvändigt för att barn till asylsökande och papperslösa ska kunna
            få sin hälsa och trygghet garanterad i Sverige. Därför föreslår
            Vänsterpartiet att regeringen ska återkomma med förslag om att
            asylsökande, personer som undanhåller sig avvisningsbeslut samt
            papperslösa som befinner sig varaktigt i Sverige ska erhålla full
            hälso- och sjukvård och tandvård inom ramen för befintligt hälso-
            och sjukvårdssystem och tandvårdssystem och på samma villkor som
            övriga bosatta i Sverige
          </p>
          <p xml:id="i-9fLUhdXt7fgBxdPcoYUX4W">
            Papperslösas tillgång till vård i Sverige är alltså mycket begränsad.
            I vissa fall försätts därmed personer i livshotande tillstånd
            eftersom regelverket inte möjliggör tidigare behandling. Enligt
            läkare med stor erfarenhet av vård åt papperslösa har många patienter
            fått permanenta skador eller men på grund av att de inte haft
            tillgång till vård. Rädslan för att bli anmäld samt det faktum
            att papperslösa själva blir betalningsskyldiga för de kostnader
            som akutvården inneburit hindrar papperslösa att söka vård för
            sina och sina barns akuta och livshotande tillstånd.
          </p>
          <p xml:id="i-NsgimhYHiv9pUMDhiditma">
            Utöver dessa förändringar när det gäller barn till papperslösa
            driver Vänsterpartiet en rad krav för att förbättra situationen
            för deras föräldrar. Det viktigaste av dessa, som är grundläggande
            för barnens framtid, handlar om att en regularisering ska genomföras
            i asylprocessen för att ge de papperslösa som i dag lever varaktigt
            i Sverige uppehållstillstånd och fullvärdiga möjligheter att bygga
            en framtid utan att behöva frukta avvisning till hemlandet. En
            rättvis ordning kan aldrig börja förrän rättvisa skapats åt alla
            dem som misshandlats av de brister som fanns i det gamla systemet.
            Det handlar om människor som finns här och som kommer att fortsätta
            finnas här. De har rätt till ett värdigt liv i Sverige.
          </p>
          <head xml:id="i-GTu1gBupQiUHxCD5QniLe1" type="h1">
            24 Alla familjer är inte traditionella kärnfamiljer
          </head>
          <p xml:id="i-5MoZzghdQtqLhzbzmEPna2">
            Enligt dagens lagstiftning kan ett barn inte ha fler än två juridiska
            vårdnadshavare. Många barn växer dock upp med flera sociala föräldrar.
            Det kan handla om barn vars biologiska föräldrar lever i samkönade
            relationer eller om barn vars biologiska föräldrar separerat.
            Dagens lagstiftning medför att ett barn inte har juridisk rätt
            att träffa en social förälder efter att de vuxna separerat. Detta
            trots att den sociala föräldern kan vara lika viktig för barnet
            som den biologiska föräldern. Vidare har barnet ingen rätt att
            ärva en social förälder.
          </p>
          <p xml:id="i-PpYBA4JwuQTWiF4bVFAxvz">
            Ett exempel där ett barn med flera sociala föräldrar har hamnat
            i kläm till följd av luckan i lagstiftningen är den pojke vars
            två lesbiska mammor skrivit ett eget avtal med pojkens pappa om
            att de alla tre skulle ha delat föräldraansvar. Då de biologiska
            föräldrarna hamnat i en konflikt med den icke-biologiska mamman
            visade det sig att det skriftliga avtalet saknade juridisk betydelse.
            Pojken har ingen som helst juridisk rättighet att umgås med sin
            icke-biologiska mor.
          </p>
          <p xml:id="i-4bYxsqs1TiJTSi3UHcni3L">
            Vänsterpartiet anser att det är angeläget att alla barn har ett
            juridiskt skydd i lagstiftningen, oavsett i vilken typ av familjebildning
            barnet växer upp. Barn kan ha lika starka band till en social
            förälder som till en biologisk förälder. Ett sätt att stärka tryggheten
            för barnet är att ge socialnämnderna en uttrycklig skyldighet
            i föräldrabalken att väcka talan i domstol när det handlar om
            umgänge mellan ett barn och barnets sociala förälder. Talerätten
            kan utformas så att socialnämnden för barnets talan om rätt till
            umgänge med en icke-biologisk förälder som barnet levt tillsammans
            med.
          </p>
          <p xml:id="i-6ULarR9boCtUQiNGfhB5UF">
            Vårt syfte med förslaget är inte att fler vuxna än de biologiska
            föräldrarna ska kunna föra processer i domstol om umgänge. Tanken
            är i stället att det är barnets rätt till sin sociala förälder
            som ska lyftas fram i stället för den förälderns rätt till umgänge
            med barnet.
          </p>
          <p xml:id="i-Wm5VmcpxxkqYHRHm69W3fZ">
            För att stärka barns rätt till sina föräldrar, biologiska såväl
            som sociala, anser vi även att barn bör kunna ha fler än två vårdnadshavare.
            Många barn har fler än två föräldrar, och det är dags att lagstiftningen
            nu anpassas till hur verklighetens familjer ser ut. Mer om dessa
            frågor finns i 2009/10:C378 Barnets bästa vid tvister om vårdnad,
            boende och umgänge.
          </p>
          <head xml:id="i-MQ8nin7Sd4jcGLRe3LrrwF" type="h1">
            25 Barnets bästa i tvister om vårdnad, boende och umgängesrätt
          </head>
          <p xml:id="i-Mrz6VbSYn7Si4wd9d7CXUR">
            I juli 2006 trädde nya regler om vårdnad, boende och umgänge
            i kraft. Lagändringen syftade framför allt till att stärka barnperspektivet
            i föräldrabalken. Risken för att barnet far illa lyftes fram och
            den s.k. riskbedömning som domstol och socialtjänst ska göra betonades
            ytterligare. Trots ändringarna av vårdnadslagstiftningen har vi
            tyvärr sett exempel på att socialtjänst och domstolar inte gör
            de riskbedömningar som krävs för att skydda ett barn som varit
            utsatt för eller riskerar att utsättas för övergrepp.
          </p>
          <p xml:id="i-DULPHWtGUpnkM3mH6snPW9">
            Vidare förekommer det fortfarande att barn hämtas med polis för
            att verkställa beslut om umgänge eller vårdnad. De nya vårdnadsreglerna
            har i skrivande stund varit i kraft i över tre år. Lagstiftaren
            och regeringen bör hålla sig uppdaterad om utfallet av en lagändring
            för att kunna avgöra om några ytterligare åtgärder behöver vidtas.
            Det är därför viktigt att det görs en översyn av hur de nya vårdnadsreglerna
            tillämpas i praktiken.
          </p>
          <p xml:id="i-ARJQbUc22Ussxwdybziq6y">
            I mål om vårdnad, boende och umgänge ligger i flertalet fall
            socialtjänstens utredningar som underlag för domstolens bedömning.
            Den som verkställer en vårdnadsutredning är inte skyldig att lämna
            en rekommendation till beslut. Vårdnadskommitténs granskning av
            vårdnadsutredningar visar dock att utredaren som regel lämnar
            en rekommendation till beslut i utredningen. Domstolen följde
            utredarens förslag i mer än åtta av tio fall (SOU 2005:43 s. 249).
            Utredaren har därför en stor makt över domstolens beslut och barnets
            framtida tillvaro.
          </p>
          <p xml:id="i-BYn4GBsTT2Z5zY8YKmZkg4">
            I en ideal situation är utredaren väl insatt i barnets situation
            och förmår att se vad som objektivt är bäst för barnet. I en ideal
            situation förmår utredaren bedriva sitt arbete objektivt utan
            att ta ställning för eller emot den ena föräldern. Dessvärre har
            vi sett alltför många exempel på fall som avviker från den önskvärda
            situationen.
          </p>
          <p xml:id="i-FooikzCgLnPdRbHzucNZ7g">
            Det är uppenbart att kvaliteten på socialtjänstens vårdnadsutredningar
            måste höjas avsevärt. En kvalitetssäkring av utredningarna bör
            ske genom ett medvetet arbete på flera plan samtidigt. Således
            bör socionomutbildningens kurser i utredningsmetodik när det gäller
            barn stärkas. De socialsekreterare som verkställer utredningar
            om vårdnad, boende och umgänge bör delta i fortlöpande vidareutbildning
            på området. Sist men inte minst bör studenter och verksamma socialsekreterare
            ta del av aktuell kunskap och forskning om könsmaktsordningen
            och om mäns våld mot kvinnor och barn.
          </p>
          <p xml:id="i-RciP66neQuod2nM8HPHXDp">
            Vänsterpartiet menar att det behövs en särskild barnkompetens
            för de domare som ska döma i familjerättsliga mål. Det är vår
            bestämda uppfattning att ett krav på särskild barnkompetens hos
            domare skulle leda till mindre godtyckliga tolkningar av principen
            om barnets bästa.
          </p>
          <p xml:id="i-J842evCs4fVCZpRVeraYk9">
            För att säkerställa att principen om barnets bästa står i fokus
            vid den rättsliga hanteringen av mål eller ärenden om vårdnad,
            boende och umgänge vill vi även att det ska upprättas särskilda
            barnprotokoll som en bilaga till domen där avgörandet motiveras
            utifrån vad som är bäst för barnet. Det ska inte som i dag vara
            möjligt att motivera ett avgörande genom att enbart konstatera
            att barnets bästa tillgodosetts eller att resonera kring att barnet
            behöver båda sina föräldrar utan att göra en faktisk riskbedömning.
            Krav måste ställas på att en domstol eller myndighet ska kunna
            motivera varje beslut och ställningstagande i ett avgörande utifrån
            barnets bästa.
          </p>
          <p xml:id="i-ND6qzskxonTihyZ2rETxD">
            När föräldrarna tvistar om vårdnad, boende eller umgänge i domstol
            företräds de vanligtvis av var sitt ombud. Ofta kommer den rättsliga
            processen att handla om att rättvisa ska skipas mellan föräldrarna
            varpå barnet som egentligen är huvudperson blir osynliggjort.
            För att barnets rätt och principen om barnets bästa verkligen
            ska tas på allvar menar vi att barn bör ha rätt till ett juridiskt
            ombud som är frikopplat från föräldrarna och deras eventuella
            biträden. Ett barnombud skulle ha det enskilda barnets intresse
            för ögonen och skulle kunna utgå enbart ifrån barnets bästa och
            barnets synpunkter i sin argumentation inför rätten.
          </p>
          <p xml:id="i-4oEVYh28mT8JSRTzw56rsJ">
            Barnets vårdnadshavare har rätt och skyldighet att bestämma i
            frågor som rör barnet. Om vårdnaden är gemensam ska vårdnadshavarna
            tillsammans utöva bestämmanderätten. Huvudregeln om gemensamt
            beslutsfattande innebär dock inte att föräldrarna måste vara eniga
            i alla frågor.
          </p>
          <p xml:id="i-JsF4ikTxrSpvM1U4bt6i55">
            När det gäller beslut som tillhör den vardagliga omsorgen är
            det den förälder som barnet vistas hos som fattar besluten. Så
            länge föräldrarna är överens och kan samarbeta om frågor som rör
            barnet torde den nuvarande regleringen vara ändamålsenlig. I fall
            där det finns en djupgående konflikt mellan föräldrarna förekommer
            det dock att den ena vårdnadshavaren vägrar ge barnet vård eller
            stöd. Bakgrunden kan vara att en förälder är orolig över att barnet
            varit utsatt för någon form av övergrepp från den andra föräldern.
          </p>
          <p xml:id="i-WNC4qcChMmUsm4rG4rPM82">
            Vänsterpartiet anser att det är orimligt att en vårdnadshavare
            på detta sätt ska kunna blockera barnets tillgång till t.ex. läkarundersökning
            eller psykologkontakt. Om det skulle visa sig att barnet inte
            har något behov av behandling kommer vårdgivaren att göra den
            bedömningen, varför det inte finns någon anledning att tro att
            ett barn skulle bli utsatt för vård som det inte har behov av.
          </p>
          <p xml:id="i-1jCMtFcBPwh7ednsdDNqc">
            Vi anser att lagstiftning bör förändras så att en av vårdnadshavarna
            efter domstolsbeslut kan få självständig bestämmanderätt när det
            gäller ett barns tillgång till hälso- och sjukvård, tandvård,
            stöd enligt SOL och LSS samt barnets skolgång och skolbarnsomsorg.
          </p>
          <p xml:id="i-AbxbEHXnN8CumaKXY4vKpx">
            Vänsterpartiet anser även att all relevant lagstiftning på det
            familjerättsliga området som rör barn ska samlas i en särskild
            barnbalk där det tydligt framgår att barnets rätt sätts främst.
            Dessa och andra förslag för ett stärkt barnperspektiv på området
            utvecklar vi i 2009/10:C378 Barnets bästa vid tvister om vårdnad,
            boende och umgänge.
          </p>
          <head xml:id="i-UUQd3b5YNMr1k66bs5Lghd" type="h1">
            26 Reklam riktad till barn
          </head>
          <p xml:id="i-b9eyzUiVDxZ4ZoU67A39m">
            Marknadsföring som vänder sig till barn blir allt aggressivare
            och mer omfattande. Ofta sker reklam riktad till barn i mer eller
            mindre förtäckt form. I sin marknadsföring till barn använder
            sig företag ofta av säljfrämjande åtgärder som utdelning av leksaker,
            gratiserbjudanden, tidningsutskick och utfärdande av s.k. medlemskort.
            Även barns matvanor påverkas i hög grad av aggressiv marknadsföring
            av snabbmat, godis, läsk och andra livsmedel med höga fett- och
            sockerhalter. Reklamen i tv, i tidningar och på affischer ute
            på stan påverkar barns och ungdomars uppfattning av sitt utseende
            och skapar en orealistisk självbild för många barn och ungdomar.
          </p>
          <p xml:id="i-6fVGAsvtRhQrEPDL9NdFLf">
            Även företag som riktar sig till barn med tjänster som ringsignaler
            eller spel till mobilen har blivit allt vanligare, enligt Konsumentverket.
            Det är tjänster som ofta marknadsförs som gratis eller med en
            engångsavgift men som fortsätter i form av en mycket kostsam prenumeration
            som är svår att ta sig ur. Att ingå avtal med barn är inte lagligt,
            men företagen menar att föräldrarna automatiskt godkänt avtalen
            om man tecknat mobilabonnemang och gett till sitt barn.
          </p>
          <p xml:id="i-J5TNNkkVAC7cmXHRq5JZW7">
            Visserligen förbjuder direktivet om otillbörliga affärsmetoder
            direkta köpuppmaningar som riktar sig till barn, men enligt vår
            mening bör ytterligare åtgärder vidtas för att skydda barn från
            en alltför stark exponering. Vänsterpartiet har många förslag
            för att begränsa reklamen riktad till barn vilka vi utvecklar
            i 2009/10:C276 Konsumentpolitik och överskuldsattas situation.
          </p>
          <head xml:id="i-ApyqzmVEWja6jxGFx7cCbh" type="h1">
            27 Stopp för skuldsättning av barn
          </head>
          <p xml:id="i-N7G9guLJCuTnZmFRu6VVMa">
            Tretton av tjugoen landsting och regioner skuldsätter barn, visar
            en enkät som Barnombudsmannen har genomfört. Resultatet är 13
            000 barn med skulder. Hälften av landstingen och regionerna kräver
            barnet på betalning efter att han eller hon har fyllt 18 år. Enligt
            Datainspektionen 2008 finns det 79 500 pågående kravärenden mot
            personer som var barn då skulden uppkom. Barnens skulder är både
            av privaträttslig- och offentligrättslig karaktär, men de offentligrättsliga
            fordringarna tycks utgöra en mycket stor del av fordringarna mot
            barn. Det rör sig bl.a. om debitering av avgifter på grund av
            uteblivna besök för tand- och sjukvård. Barnombudsmannen och kronofogden
            har med anledning av detta skickat en gemensam skrivelse till
            regeringen.
          </p>
          <p xml:id="i-BTtN8vNvr2XJ8vNhzMzv9F">
            Enligt barnkonventionen är det föräldrarna som ska ha det fulla
            ansvaret för barnen. Vuxna ska se till att barnens bästa alltid
            ska vara vägledande. Barn har som regel inte beslutanderätten
            över sina egna tillgångar, därför bör barn heller inte kunna drabbas
            av skulder som de inte kan betala. Allt fler barn och ungdomar
            får betalningsanmärkningar och hamnar i kronofogdens register.
            Det är inte ovanligt att föräldrarna överför skulder på sina barn
            av olika anledningar, men barn kan själva skaffa sig skulder,
            t.ex. genom mobiltjänster som ringsignaler och spel. Det som är
            gemensamt är att det är de vuxna som har ansvaret för barnens
            skulder.
          </p>
          <p xml:id="i-TygHXhXPobXTPJFSndAKm8">
            Vänsterpartiet anser att det borde finnas lagar som reglerar
            skuldsättning av barn så att det i alla lägen är omöjligt. I dag
            kan konsekvenserna för barnen vara att inte kunna teckna hyresavtal,
            teleabonnemang eller att låna pengar när de väl blir vuxna. Vänsterpartiet
            anser även att det är nödvändigt att lösa de skulder som i dag
            redan uppkommit eftersom en ny lagstiftning inte verkar retroaktivt.
            Inget barn ska behöva påbörja sitt vuxna liv med skulder. Våra
            förslag om att stoppa skuldsättning av barn utvecklar vi i motionen
            2009/10:C276 Konsumentpolitik och överskuldsattas situation.
          </p>
          <head xml:id="i-N6pamkyzcXbgHmrjTsaXQB" type="h1">
            28 Dispens för att ingå äktenskap under 18 år
          </head>
          <p xml:id="i-MxAe6wLY427KBMk4io1BPv">
            Påtvingade äktenskap är ett uttryck för förtryck som oftast riktas
            mot unga kvinnor. År 2004 trädde lagändringar i kraft som syftar
            till att förbättra skyddet för enskilda mot påtvingade och för
            tidiga äktenskap (prop. 2003/04:48). När det gäller äktenskap
            som inte ingåtts enligt svensk lag erkänns inte dessa om det fanns
            äktenskapshinder enligt äktenskapsbalken (ÄktB) och minst en av
            parterna var svensk medborgare eller hade hemvist i Sverige när
            äktenskapet ingicks. Vidare erkänns inte heller äktenskapet om
            det är sannolikt att det ingåtts av tvång (1 kap. 8a § lag (1904:26)).
            Om det finns särskilda skäl kan dock äktenskapet erkännas trots
            att det förelåg äktenskapshinder enligt ÄktB när det ingicks.
          </p>
          <p xml:id="i-Gjx1gnHmNHRCSjQpBNjt7W">
            Sedan 2004 får endast personer över 18 år vigas av svensk vigselförrättare.
            Fortfarande är det dock möjligt att ingå äktenskap före 18 års
            ålder om det finns särskilda skäl till det (2 kap. 1 § ÄktB).
            I de fall som detta sker har socialnämnden möjlighet att påverka
            ärendet genom det yttrande som nämnden ska avge. Enligt prop.
            2003/04:48 bör skäl för dispens från 18-årsregeln inte medges
            enbart för att den underåriga tillhör en grupp som förespråkar
            en annan norm än den som lagen ställer upp (prop. 2003/04:48,
            s. 22).
          </p>
          <p xml:id="i-APhy6A5Br9LnQfoXhyHQB6">
            Ett fåtal dispenser har getts, varav merparten till personer
            födda i utlandet eller med föräldrar födda i utlandet. Vänsterpartiet
            anser att breda sociala insatser mot barnäktenskap här är centrala,
            men att man även bör ta bort möjligheten för länsstyrelsen att
            bevilja dispens för barn att gifta sig.
          </p>
          <p xml:id="i-NsjrJBnnYRwa782rnf1Dg9">
            Regeringen bör därför återkomma med förslag till lagändring som
            innebär att dispensmöjligheten i äktenskapsbalken när det gäller
            äktenskap för barn under 18 år tas bort. Detta bör riksdagen som
            sin mening ge regeringen till känna.
          </p>
          <head xml:id="i-WtBNNDeXtdbsimDQfXXY8e" type="h1">
            29 Bortförande av barn till utlandet
          </head>
          <p xml:id="i-TPy3xiZAhL4CCUujLdNUFu">
            Enligt skollagen är alla barn mellan sju och sexton år skolpliktiga
            och undervisning i grundskolan är obligatorisk. Ingen har rätt
            att förhindra barnen att delta i den obligatoriska undervisningen,
            inte ens föräldrarna. Samtidigt förekommer det att föräldrar och
            andra vuxna inom familj och släkt skickar sitt barn till sina
            gamla hemländer, ibland även när barnet har omhändertagits enligt
            LVU. Barnen skickas till länder som föräldrarna och familjen lämnat
            på grund av krig, fattigdom och andra problem.
          </p>
          <p xml:id="i-XgmPgr3pyWiXQhxRubjG7">
            Det kan vara brist på mänskliga rättigheter och kränkningar av
            barns och kvinnors rättigheter som gjort att de har flytt. Föräldrarnas
            agerande kan ha flera olika orsaker. Det kan handla om att de
            är besvikna över att socialtjänsten, skolan och de själva har
            misslyckats med hanteringen av problematiken med deras barn. Barnen
            kan ha hamnat i kriminalitet eller utsätter sig själva och andra
            för fara och risk. Men det förekommer också att föräldrar skickar
            sina barn till sina gamla hemländer p.g.a. hedersproblematik.
          </p>
          <p xml:id="i-JcgAwY7oxo7NxpE1GnbMQ8">
            Det finns brister i kunskapen om vad som händer med dessa barn
            och ungdomar och om hur de problem som uppstår kan undvikas. Socialstyrelsen
            bör därför ges i uppdrag att särskilt uppmärksamma barn som förs
            bort till utlandet samt se över hur situationen kan förbättras.
            Detta bör riksdagen som sin mening ge regeringen till känna.
          </p>
          <head xml:id="i-NyNffCS7CcpAx9BuSd6Nfn" type="h1">
            30 Barn i trafiken
          </head>
          <p xml:id="i-TJK94AKpsWKsz6xezC9N5w">
            Det behövs ett mycket starkare barnperspektiv i trafikplaneringen.
            En del av detta är att skapa ett större inflytande för barn och
            ungdomar, vilket kräver kunskaper om den miljö man vill påverka.
            Barn kan ges den kunskapen om de under säkra former kan vistas
            och röra sig ute där de bor och lever. Ett barns väg till skolan
            eller någon annanstans är inte bara ett kommunikationsstråk som
            ska avverkas på kortast möjliga tid. Det är ett fysiskt rum som
            ska undersökas. Det leder till att säkerhetskraven måste anpassas
            utifrån barnens förutsättningar.
          </p>
          <p xml:id="i-UEhKHBj9r16RMu5gbo5tm5">
            Barn förr i tiden hade en större rörelsefrihet än dagens barn.
            Det berodde inte på att det fanns någon medveten strategi att
            öka barns frihet i det fysiska rummet. Tvärtom handlade det oftast
            om att barn fick sköta sig själva i större grad. I dag sker en
            större övervakning av barnen. Den ökade övervakningen har lett
            till färre olyckor i trafiken, vilket är mycket positivt. Det
            finns dock behov att diskutera hur vi kan öka barns rörelsefrihet
            samtidigt som det inte leder till att mer barn kommer till skada.
            Grundproblemet är kanske att trafikmiljön i hög grad är skapad
            av vuxna för att förflytta vuxna och då allra mest i bil. En sådan
            miljö leder naturligtvis till en minskad frihet för barns möjligheter
            att leka och röra sig ute.
          </p>
          <p xml:id="i-4EwLPhRKMd5atu9dqnrVpB">
            För barn och ungdomar är kollektivtrafiken central. Att satsa
            på kollektivtrafik istället för bilism stärker barn och ungdomars
            vardagssituation och ökar deras rörelsefrihet. Vänsterpartiet
            föreslår en lång rad satsningar på kollektivtrafiken, inklusive
            satsningar på försök med avgiftsfri kollektivtrafik. Även våra
            satsningar på att förbättra för cyklister innebär viktiga förbättringar
            för barns säkerhet och möjligheter att röra sig fritt. Våra förslag
            om trafik och social hållbarhet utvecklar vi i motionen 2009/10:T534.
          </p>
          <head xml:id="i-HfMcmxbSQD7R9viA1psEqk" type="h1">
            31 Idrott, lek och fysisk aktivitet
          </head>
          <p xml:id="i-FjnoPqM8y5pANUmnwtKmiG">
            I samhällsplaneringen är det viktigt att det säkerställs utrymme
            och möjlighet till lek, fysisk rörelse och spontanidrott på t.ex.
            skolor och i våra bostadsområden. Undersökningar visar enligt
            Riksidrottsförbundet t.ex. att förskolebarn sällan rör sig mer
            än 50150 meter från hemmet på egen hand. I åldern 79 år utökas
            visserligen avstånden men inte mer än upp till ca 400 meter. Trots
            detta är det fortfarande inte ovanligt att nya bostadsområden
            planeras och uppförs utan någon tanke på att i närområdet skapa
            möjlighet till fysisk rörelse. Detta är förstås ohållbart om vi
            vill möjliggöra att fler blir fysiskt aktiva.
          </p>
          <p xml:id="i-2JCeYcUXmFo1Kj9bQThYxF">
            Med tanke på det anförda om att barn inte rör sig så långt från
            hemmet är det viktigt att det finns grönytor, lekparker och framför
            allt näridrottsplatser i närheten av det egna hemmet sett ur barnets
            perspektiv.
          </p>
          <p xml:id="i-6STcH3tksNykEiFVCvcung">
            Näridrottsplatser, dvs. små och flexibla idrottsanläggningar
            som inte utgår från organiserad idrottsverksamhet utan som inbjuder
            till spontan fysisk rörelse, är värda att pröva. Men även i övrigt
            är det av stor vikt att säkerställa en god tillgång till idrottsplatser,
            idrottsanläggningar och idrottsarenor som inbjuder till idrottsutövande
            i ett stort spektrum av idrotter oavsett om dessa idrotter sett
            till antalet utövare domineras av kvinnor/flickor eller män/pojkar.
          </p>
          <p xml:id="i-RePSGC5DMM4HLe1dmD8hV9">
            Frågan om fysisk aktivitet i skolan har Vänsterpartiet tagit
            upp många gånger och i olika sammanhang, bl.a. genom att begära
            att skolan ska samarbeta med idrottsrörelsen. Nu finns det också
            inskrivet i läroplanen att skolan ska sträva efter att erbjuda
            alla elever daglig fysisk aktivitet inom ramen för hela skoldagen.
            Ändå kan vi se att det ofta saknas kompetens hos skolans personal
            för att leva upp till vad läroplanen kräver. Vänsterpartiet anser
            att skolpersonalen bör ges kompetensutveckling i hur man kan integrera
            fysisk aktivitet i skoldagens samlade aktiviteter och det bör
            också vara en del i lärarutbildningen. Mer om vår idrottspolitik
            finns i 2009/10:Kr202.
          </p>
          <head xml:id="i-FYmjjjcegrBPbuMP81jHMW" type="h1">
            32 Alla barns rätt till kultur
          </head>
          <p xml:id="i-CQpj2kXATBSHzY48w4KKT">
            Redan som mycket små tar vi till oss musik, bild, dans men också
            litteratur och berättelser. Det är samhällets ansvar att ge alla
            barn i landet lika goda möjligheter att bygga vidare på den första
            upptäckar- och skaparglädjen, på lusten att söka kunskap och lära
            sig nya saker. Att vi dessutom förbundit oss till detta genom
            att underteckna barnkonventionen gör ju inte åtagandet mindre
            viktigt. Det innebär att flickor och pojkar under hela sin uppväxt
            har tillgång till kulturella verksamheter där de själva är skapande,
            men också att de får uppleva professionellt utövad kultur inom
            alla olika genrer. I kontrast till detta står kommersialiseringen
            av barnkulturen, könssegregering och exploatering av barn i medier
            och i samhället i stort.
          </p>
          <p xml:id="i-R8rVSL5ZeJZM9jZZ3kZESm">
            En grundförutsättning för att kulturen ska kunna utvecklas är
            att det ges utrymme för utövande av kultur. Det kan handla om
            replokaler, skapande verkstad, teaterlokaler och mycket annat.
            Det behövs lokaler både för arrangemang och för eget skapande.
            Det finns också ett starkt klassperspektiv i denna fråga. Barn
            från familjer där ekonomin saknas har inte möjlighet att betala
            dyra kurser och dessa barns föräldrar kan inte heller prioritera
            resor till kulturinstitutionerna för att erbjuda kulturupplevelser.
            Såväl i förorten som på landsbygden måste det ges utrymme både
            för eget skapande, demokratiutveckling (möteslokaler) och gästspel
            av professionella kulturaktiviteter. Vi vill därför avsätta medel
            för att ge tillgång till olika typer av lokaler där det behövs.
            I vår budgetmotion för kulturpolitiken avsätter vi medel för detta
            och preciserar användningen.
          </p>
          <p xml:id="i-LyT3sUiDTVr511D97x8ZhE">
            Ett sätt att utveckla kulturen i förskola och skola är att satsa
            på s.k. kulturskolor. I kulturskolan möts olika kulturella uttryck
            som musik, dans och teater. Kulturskolan kan om den används rätt
            vara en viktig del i den reguljära undervisningen och öka kvaliteten
            i skolans kulturutbud. Kulturskolan är en utveckling av det som
            många sedan tidigare känner som kommunala musikskolan. Musikskolans
            roll i det svenska så kallade musikundret kan inte nog betonas.
            Det är ett starkt bevis på hur viktigt det är att unga ges eget
            utrymme och får prova på olika delar av sin skapande förmåga.
            Fler och fler kommuner inser att den resurs kulturskolor innebär
            är viktig och bra. Dock är avgifter till Kulturskolan ett stort
            problem för många, och vi anser att det är en viktig fråga att
            dessa avgifter avskaffas.
          </p>
          <p xml:id="i-bkxbKdDuLZCz5b7oGYR1Z">
            Det behövs en nationalscen med övergripande ansvar för scenkonst
            för barn och unga. Vänsterpartiet menar att Stockholms stadsteaters
            verksamhet vid scenen Unga Klara bör göras till en sådan nationell
            scen. Vi anser att alla skolor ska ha tillgång till bra skolbibliotek
            och skolbibliotekarie. Vi vill att det ska finnas en nationell
            biblioteksplan för att garantera att alla människor, barn såväl
            som vuxna, har tillgång till bibliotek. För att stärka barn och
            ungas rätt att utöva och tillägna sig kultur bör kommunerna åläggas
            att redovisa en årlig barnkulturplan där det också framgår hur
            barn och unga kommit till tals när det gäller dessa frågor. Dessa
            och andra kulturpolitiska förslag utvecklar vi i motionen 2009/10:Kr206.
          </p>
        </div>
        <div xml:id="i-VXYhHxc3ouDnBm7UmW6vji" type="signatureBlock">
          <list xml:id="i-FME97KTTCqvjhchan7YTMk">
            <item xml:id="i-TdC2rFkshRdNBzBJDPKwUP" who="i-du5LHNwBWrCH1am94GCk1" type="signature">
              Eva Olofsson (v)
            </item>
            <item xml:id="i-S7i7HeocK4wcimrb6QMC1F" who="i-7Gy2xwC7Jyimjy9QTKnQEf" type="signature">
              Rossana Dinamarca (v)
            </item>
            <item xml:id="i-EJdvBo8YHCTCnqjCN9tri8" who="i-5CH7vHLGXLfDB5Tn7xx95V" type="signature">
              Siv Holma (v)
            </item>
            <item xml:id="i-NRTreHvMyAEbyRbR8KQRjP" who="i-548HUVvKe8n48M3pQmFeUC" type="signature">
              Amineh Kakabaveh (v)
            </item>
            <item xml:id="i-UfefnWWTPfEYAVmkTG8gdw" who="i-WTCYyz27itjvuvffL1vZLi" type="signature">
              Elina Linna (v)
            </item>
            <item xml:id="i-VkDD2Cz9GhNR8SXQTCcZ4o" who="i-6MWLY5JdykMGLLUo96skfp" type="signature">
              Lena Olsson (v)
            </item>
          </list>
        </div>
      </div>
    </body>
  </text>
</TEI>
