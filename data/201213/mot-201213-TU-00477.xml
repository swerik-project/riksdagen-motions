<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201213-TU-00477">
  <teiHeader>
    <fileDesc>
      <titleStmt>
        <title>Utgiftsområde 22 Kommunikation</title>
        <author corresp="i-NW2TEoH8XmW9aSn2aKJ8EA">av Anders Ygeman m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Utgiftsområde 22 Kommunikation</title>
          <idno type="rdwebb">H002T477</idno>
          <rs type="number">T477</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H002T477/text</ref>
          <ref type="dokument_url_html">http://data.riksdagen.se/dokument/H002T477</ref>
          <ref type="dokumentstatus_url_xml">http://data.riksdagen.se/dokumentstatus/H002T477</ref>
          <ref type="doc">http://data.riksdagen.se/fil/54A9F4B0-A481-44E9-9736-845C77FB6F08</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-NW2TEoH8XmW9aSn2aKJ8EA</idno>
            <name>Anders Ygeman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-17NC28Tx5CZ5mzwYAUHKqv</idno>
            <name>Monica Green</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-H5HJUuQkcmeBKzDKgSJFMx</idno>
            <name>Lars Johansson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-76ETKL7PQscJy3dmshR8mr</idno>
            <name>Lars Mejern Larsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-SvS8rTwUeKpVtp5mrPNCaP</idno>
            <name>Leif Pettersson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-SwCG7qehtiZEoxQcEgSRCW</idno>
            <name>Suzanne Svensson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-4d51CJWhx39kVpCvcwxZq8</idno>
            <name>Roza Güclü Hedin</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-FtCFAvyFtaTppcDdjCq7ft" type="signed"/>
        <correspContext corresp="i-FtCFAvyFtaTppcDdjCq7ft">
          <note type="signatory" corresp="i-NW2TEoH8XmW9aSn2aKJ8EA"/>
          <note type="signatory" corresp="i-17NC28Tx5CZ5mzwYAUHKqv"/>
          <note type="signatory" corresp="i-H5HJUuQkcmeBKzDKgSJFMx"/>
          <note type="signatory" corresp="i-76ETKL7PQscJy3dmshR8mr"/>
          <note type="signatory" corresp="i-SvS8rTwUeKpVtp5mrPNCaP"/>
          <note type="signatory" corresp="i-SwCG7qehtiZEoxQcEgSRCW"/>
          <note type="signatory" corresp="i-4d51CJWhx39kVpCvcwxZq8"/>
        </correspContext>
        <correspAction xml:id="i-VKwrPJXQFjapH2gpNtWUc6" type="numbering">
          <date when="2012-10-09"/>
        </correspAction>
        <correspAction xml:id="i-JRnmZDp6xR7BZuNgt91hw4" type="submission">
          <date when="2012-10-05"/>
        </correspAction>
        <correspAction xml:id="i-V8EvvGhmexntAU7Pp6hfg1" type="transfer">
          <date when="2012-10-05"/>
        </correspAction>
        <correspAction xml:id="i-TsaRmf1TiTayHSTr8dph81" type="assigned"/>
        <correspContext corresp="i-TsaRmf1TiTayHSTr8dph81">
          <ref type="assignedTo">Trafikutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-QkP8FQ8xm5czyHp5K26EU9" type="motHeader"/>
      <div xml:id="i-9ka4Z8UMAZF4bserkRVKFR" type="motBody">
        <div xml:id="i-JvUJWXCn6VmHgih6CkaM1j" type="motProposal" subtype="förslag">
          <head xml:id="i-9ccC2vVS4FhrNh4PZWvHm">
            Förslag till riksdagsbeslut
          </head>
          <list xml:id="i-7UDfJ9Qx6qcLeTmoqeseSH" style="ol">
            <item xml:id="i-PXiap1Zd96o1XFohqZZhxa">
              Riksdagen anvisar med följande ändringar i förhållande till regeringens
              förslag anslagen under utgiftsområde 22 Kommunikationer i enlighet
              med vad som anförs i motionen.
            </item>
            <item xml:id="i-CwUdez59d2MTqjnJNhh54X">
              Riksdagen tillkännager för regeringen som sin mening vad som
              anförs i motionen om behovet av ökad kapacitet i järnvägssystemet.
            </item>
            <item xml:id="i-LjpRcxduVrM7n3WFeFzGmk">
              Riksdagen tillkännager för regeringen som sin mening vad som
              anförs i motionen om järnvägsunderhållets anslag och organisation.
            </item>
            <item xml:id="i-58a568NF9KQ6qE2ZBv6rN5">
              Riksdagen tillkännager för regeringen som sin mening vad som
              anförs i motionen om godstrafiken på järnväg.
            </item>
            <item xml:id="i-FzDu916sYefUwGdtaaArNg">
              Riksdagen tillkännager för regeringen som sin mening vad som
              anförs i motionen om SJ AB.
            </item>
            <item xml:id="i-T2yz3t4uyZVDNFcu8C8M9j">
              Riksdagen tillkännager för regeringen som sin mening vad som
              anförs i motionen om Green Cargo AB.
            </item>
            <item xml:id="i-LtdGqaKYX5H1ZuLcLy3xTb">
              Riksdagen tillkännager för regeringen som sin mening vad som
              anförs i motionen om Jernhusen AB.
            </item>
            <item xml:id="i-9Ncu2A844As93PDvanSdEs">
              Riksdagen tillkännager för regeringen som sin mening vad som
              anförs i motionen om Transportstyrelsen.
            </item>
            <item xml:id="i-PGRALKce7BrVkDDxAQgbeZ">
              Riksdagen tillkännager för regeringen som sin mening vad som
              anförs i motionen om Arlandabanan AB.
            </item>
            <item xml:id="i-S3BUB3LgNENdbeTVZWsfSB">
              Riksdagen tillkännager för regeringen som sin mening vad som
              anförs i motionen om den nordiska dimensionen i transportpolitiken.
            </item>
            <item xml:id="i-EZvkzd8TdoLTxE1at2jEo5">
              Riksdagen tillkännager för regeringen som sin mening vad som
              anförs i motionen om TEN-T.
            </item>
            <item xml:id="i-TvgtQqn7X7pjYjXDduGwcU">
              Riksdagen tillkännager för regeringen som sin mening vad som
              anförs i motionen om att öka andelen kollektivtrafikresenärer.
            </item>
            <item xml:id="i-B9BmW6iQcFsaGxqz3UD92T">
              Riksdagen tillkännager för regeringen som sin mening vad som
              anförs i motionen om upphandling av kollektivtrafik.
            </item>
            <item xml:id="i-YxnTEvBqVBNReN5jnZhsi">
              Riksdagen tillkännager för regeringen som sin mening vad som
              anförs i motionen om en utvärdering av den nya kollektivtrafiklagen.
            </item>
            <item xml:id="i-UBZ234q9EoarxgdSPag3c2">
              Riksdagen tillkännager för regeringen som sin mening vad som
              anförs i motionen om en utbyggnad av Stockholms tunnelbana.
            </item>
            <item xml:id="i-M2yT9j5q52SPKJVrcexPrN">
              Riksdagen tillkännager för regeringen som sin mening vad som
              anförs i motionen om en nystart för nollvisionen.
            </item>
            <item xml:id="i-5TwNpwzrMDRpe1MPFz3Y51">
              Riksdagen tillkännager för regeringen som sin mening vad som
              anförs i motionen om alkolås.
            </item>
            <item xml:id="i-UuLsfoMeJdyA58vbjSrSvp">
              Riksdagen tillkännager för regeringen som sin mening vad som
              anförs i motionen om en översyn av förordning 2009:1.
            </item>
            <item xml:id="i-D3c7i8eFZUwuKFLgor36Vh">
              Riksdagen tillkännager för regeringen som sin mening vad som
              anförs i motionen om bristen på säkerhetskrav i supermiljöbilspremien
              och den nya miljöbilsdefinitionen.
            </item>
            <item xml:id="i-2X63bWBLnFkeUMkJpEthJu">
              Riksdagen tillkännager för regeringen som sin mening vad som
              anförs i motionen om att alla nya bilar ska levereras med en reflexväst.
            </item>
            <item xml:id="i-AZtFRygFVTnPfecfE11me">
              Riksdagen tillkännager för regeringen som sin mening vad som
              anförs i motionen om vikten av mötesseparerade vägar.
            </item>
            <item xml:id="i-DA1n3i9CEvbsd7RSsKVJ1g">
              Riksdagen tillkännager för regeringen som sin mening vad som
              anförs i motionen om att en statlig kommission bör granska de
              farligaste vägarna i landet.
            </item>
            <item xml:id="i-AQUJUENuYhW6hhcb8pFm2i">
              Riksdagen tillkännager för regeringen som sin mening vad som
              anförs i motionen om att Sverige bör bli ett ledande land när
              det gäller intelligenta transportsystem, ITS.
            </item>
            <item xml:id="i-HjmixGF1RsRKPK5z1VZyNB">
              Riksdagen tillkännager för regeringen som sin mening vad som
              anförs i motionen om EU:s kommande krav om koldioxidutsläpp från
              personbilar. 1
            </item>
            <item xml:id="i-394d3nJmsj66pV1Coo72Qd">
              Riksdagen tillkännager för regeringen som sin mening vad som
              anförs i motionen om vikten av att tillvarata de satsningar som
              gjorts på E85 och fordonsgas. 2
            </item>
            <item xml:id="i-VznFbesvSsad1fBJjzYRmZ">
              Riksdagen tillkännager för regeringen som sin mening vad som
              anförs i motionen om ett bonus-malus-system för nya personbilar.
              2
            </item>
            <item xml:id="i-CrcVn5uQPsS4nyRVfp4uwv">
              Riksdagen tillkännager för regeringen som sin mening vad som
              anförs i motionen om sjysta villkor i åkerinäringen.
            </item>
            <item xml:id="i-XPsm2LqAFmmubJfXrTD8QU">
              Riksdagen tillkännager för regeringen som sin mening vad som
              anförs i motionen om en nationell samordnare för bättre regelefterlevnad
              i åkeribranschen.
            </item>
            <item xml:id="i-8rrS9ADYvpp9Nw7hf2f1U4">
              Riksdagen tillkännager för regeringen som sin mening vad som
              anförs i motionen om cabotage.
            </item>
            <item xml:id="i-LevZpSUiczCKen1jhfnFpg">
              Riksdagen tillkännager för regeringen som sin mening vad som
              anförs i motionen om den holländska modellen. 3
            </item>
            <item xml:id="i-B24gPP6R3SbgnLjfBhNnch">
              Riksdagen tillkännager för regeringen som sin mening vad som
              anförs i motionen om säkra uppställningsplatser för lastbilar.
            </item>
            <item xml:id="i-5uf3jAUohfQk1qZKGBFMaB">
              Riksdagen tillkännager för regeringen som sin mening vad som
              anförs i motionen om att minska lastbilstrafikens miljö- och klimatpåverkan.
            </item>
            <item xml:id="i-7Z6e8iGF1HgWu38hZyQ6C1">
              Riksdagen tillkännager för regeringen som sin mening vad som
              anförs i motionen om en avståndsbaserad vägslitageavgift för tunga
              lastbilar. 2
            </item>
            <item xml:id="i-Qecq4UPvMkxNQxppzCHsVP">
              Riksdagen tillkännager för regeringen som sin mening vad som
              anförs i motionen om obligatoriska redovisningscentraler för taxibranschen.
            </item>
            <item xml:id="i-G1obhB9uYNLpkwkp3wvoGs">
              Riksdagen tillkännager för regeringen som sin mening vad som
              anförs i motionen om skärpt regelverk kring taxilegitimation.
            </item>
            <item xml:id="i-38Brdusa92GkUqXBnN658z">
              Riksdagen tillkännager för regeringen som sin mening vad som
              anförs i motionen om digitala förarkort för taxi.
            </item>
            <item xml:id="i-UX2BCRNZhPoC8w5f1eJM2m">
              Riksdagen tillkännager för regeringen som sin mening vad som
              anförs i motionen om att upphandlad taxitrafik inte ska köras
              på ackord.
            </item>
            <item xml:id="i-C5KPjEKmZGbPRngdNvpRdi">
              Riksdagen tillkännager för regeringen som sin mening vad som
              anförs i motionen om en statlig utredning som grund för att främja
              den seriösa taxinäringen.
            </item>
            <item xml:id="i-YLPD4cGeUUazBKbefSaGz8">
              Riksdagen tillkännager för regeringen som sin mening vad som
              anförs i motionen om införande av möjligheter att hålla fordon
              i kvarstad. 4
            </item>
            <item xml:id="i-5koucda28Kx9tFSAxjWAYx">
              Riksdagen tillkännager för regeringen som sin mening vad som
              anförs i motionen om ett aktivt agerande mot fordonsmålvakter.
              5
            </item>
            <item xml:id="i-Cn5g7KmGajeoiyNBpTS2LZ">
              Riksdagen tillkännager för regeringen som sin mening vad som
              anförs i motionen om utförsäljningen av Bilprovningen. 6
            </item>
            <item xml:id="i-NtHAC7ZGF9JFX7ReHdTgsf">
              Riksdagen tillkännager för regeringen som sin mening vad som
              anförs i motionen om det rullande kulturarvet och den kommande
              lagstiftningen om övergivna båtar och bilar i naturen. 1
            </item>
            <item xml:id="i-E7itr18tZX7aJPWaWHt1Ww">
              Riksdagen tillkännager för regeringen som sin mening vad som
              anförs i motionen om cykling.
            </item>
            <item xml:id="i-3Bp23q2E98XC5UW4ewse24">
              Riksdagen tillkännager för regeringen som sin mening vad som
              anförs i motionen om en genomtänkt strategi för inlandssjöfart
              i Sverige.
            </item>
            <item xml:id="i-E2mThxHE8ZUkzGhGmRBqRH">
              Riksdagen tillkännager för regeringen som sin mening vad som
              anförs i motionen om att minska sjöfartens klimatpåverkan.
            </item>
            <item xml:id="i-4BjbyRowicA8q3KHguWFDJ">
              Riksdagen tillkännager för regeringen som sin mening vad som
              anförs i motionen om IMO:s svavelregler för sjöfarten.
            </item>
            <item xml:id="i-NgWW6vSFcQkK8NhnvRp3EZ">
              Riksdagen tillkännager för regeringen som sin mening vad som
              anförs i motionen om Gotlandstrafiken.
            </item>
            <item xml:id="i-EPAvTHbEE74eTpmzWcVVba">
              Riksdagen tillkännager för regeringen som sin mening vad som
              anförs i motionen om tonnageskatt. 2
            </item>
            <item xml:id="i-Gop6Me3gEtKUDWfRz4tkLW">
              Riksdagen tillkännager för regeringen som sin mening vad som
              anförs i motionen om flygledartjänster.
            </item>
            <item xml:id="i-Nj3DGion8JBWLq8wHNkRWe">
              Riksdagen tillkännager för regeringen som sin mening vad som
              anförs i motionen om fortsatt aktivt klimat- och miljöarbete för
              flyget.
            </item>
            <item xml:id="i-2Noyh3r6jSKdnDvrdTkRVc">
              Riksdagen tillkännager för regeringen som sin mening vad som
              anförs i motionen om en kapacitetsutredning av it-kommunikationen
              i Sverige.
            </item>
            <item xml:id="i-2UHKBpDQHbn1J5xnc8zdEz">
              Riksdagen tillkännager för regeringen som sin mening vad som
              anförs i motionen om fungerande bredband och mobiltelefoni i hela
              Sverige.
            </item>
            <item xml:id="i-EhaTVyFuY4ggvoeL5PMZRu">
              Riksdagen tillkännager för regeringen som sin mening vad som
              anförs i motionen om förberedelser för ny it-infrastruktur.
            </item>
            <item xml:id="i-C5nmL5zjMPutGcu4m8uikD">
              Riksdagen tillkännager för regeringen som sin mening vad som
              anförs i motionen om Trafikverket ICT.
            </item>
          </list>
          <p xml:id="i-SbxvVm1kL62S9Nhkj8rXG3">
            1 Yrkandena 24 och 42 hänvisade till MJU.
          </p>
          <p xml:id="i-TNLrvy68qogHnYXoBGLqGN">
            2 Yrkandena 25, 26, 33 och 48 hänvisade till SkU.
          </p>
          <p xml:id="i-YVEHNCg3dp6pYKTqar6PoM">
            3 Yrkande 30 hänvisat till AU.
          </p>
          <p xml:id="i-TssmakSYqjHL9XJ5iRw9x2">
            4 Yrkande 39 hänvisat till JuU.
          </p>
          <p xml:id="i-KaQjw21pxG4Gyvya5AAXLr">
            5 Yrkande 40 hänvisat till CU.
          </p>
          <p xml:id="i-5guePkMdk7P8RznuZjTKR1">
            6 Yrkande 41 hänvisat till NU.
          </p>
        </div>
        <div xml:id="i-AU1mvMYoKLE2yzbdELXmH2" type="motContent">
          <head xml:id="i-QBzMCC2mY89wmUaaQwNBmW" type="h1">
            Hållbara transporter för jobb och välfärd
          </head>
          <p xml:id="i-LeZGDHMiTzf4Sz6gPpuqh7">
            I ett exportberoende land som Sverige med långa avstånd är väl
            fungerande transporter grunden för jobb och välfärd. En viktig
            del för människans frihet är att vi enkelt, hållbart och säkert
            ska kunna förflytta oss oavsett om det gäller den dagliga arbetspendlingen
            eller resor på fritiden. Ett transportsystem som präglas av ekologisk,
            ekonomisk och social hållbarhet är en av grunderna i en socialdemokratisk
            politik för hållbar frihet.
          </p>
          <p xml:id="i-Q4TEU271WHJHuFK71DzreF">
            Trafikverkets kapacitetsutredning visar att transportsystemet
            i flera delar av landet slagit i sitt kapacitetstak och mot år
            2025 kommer situationen att bli än allvarligare. Särskilt allvarlig
            är situationen för järnvägen men även på vägsidan kommer kapacitetsbrister
            att uppstå. Det är tydligt att järnvägssystemet har stora behov
            av nyinvesteringar. Detta upplever arbetspendlare och godstransportörer
            dagligen.
          </p>
          <p xml:id="i-AE8dhseXEQetHmRiNqWvgj">
            Även klimatutmaningen ställer krav på transportsystemet. Ska
            klimatutsläppen och oljeberoendet minska krävs kommersialisering
            av ny teknik för ökad energieffektivitet och alternativa bränslen
            i alla typer av fordon. Samtidigt måste andelen kollektivtrafikresenärer
            öka. Även åtgärder som minskar luftföroreningar och buller är
            angelägna.
          </p>
          <p xml:id="i-Vz95uypSq24wnfUL6fgW9K">
            Effektiva styrmedel kan både förbättra miljön, minska trängseln
            och finansiera nya infrastruktursatsningar.
          </p>
          <p xml:id="i-BdsLxRNNbjJjuZ7q5xjaVp">
            Det är tydligt att transportsystemet i Sverige är i behov av
            såväl ökad kapacitet som ökad kvalitet.
          </p>
          <p xml:id="i-SFEMHtXcDAZpZDj8M5cAKG">
            Den borgerliga regeringen har nu tagit intryck av det vi socialdemokrater
            har föreslagit i ett flertal år. Ny järnväg ska byggas mellan
            Göteborg och Borås samt Järna och Linköping, den så kallade Ostlänken.
          </p>
          <p xml:id="i-TKzwAjVz5Wc3uggvr7FoSV">
            Vi vill även investera i samhällsekonomiskt lönsamma projekt
            för godstransporter på järnväg. Gruv- och basnäringarnas ökade
            betydelse skapar ytterligare behov av godstransporter på järnväg
            i olika delar av landet. Görs inte genomtänkta investeringar i
            kombination med förbättrat underhåll riskeras många arbetstillfällen
            och viktiga exportinkomster.
          </p>
          <p xml:id="i-HN8kQuMe4byCmvQVpoXBJR">
            När det gäller investeringar i järnväg för både gods- och persontrafik
            återkommer vi mer detaljerat i vår kommande infrastrukturmotion.
          </p>
          <p xml:id="i-GTbhUuvGS2FFxuBpjzkEuk">
            I dag har vi ett läge då Sverige har omkring 7,5 procents arbetslöshet
            samtidigt som många företag har svårt att rekrytera kvalificerad
            arbetskraft. Genomtänkta investeringar i infrastruktur framstår
            som angelägna för att både höja sysselsättningen och skapa förutsättningar
            för större, bättre fungerande arbetsmarknadsregioner och industrins
            godstransporter.
          </p>
          <p xml:id="i-5jWNLaAf6hiCnscLZCQ5y3">
            På vägsidan vill vi genomföra åtgärder som ökar trafiksäkerheten.
            Fortfarande återstår många mil hårt trafikerad väg att mötesseparera.
            Det är dags för en nystart för nollvisionen. Även åtgärder för
            en sund konkurrenssituation för åkerinäringen är viktiga. Vi vill
            lösa detta genom att en nationell samordnare inrättas för att
            koordinera ansvariga myndigheters arbete på området.
          </p>
          <p xml:id="i-RNEz42K4qKJmD9qoLczbU3">
            Sjöfarten är betydelsefull för ett exportland som Sverige. Vi
            vill värna den svenska kvalitetssjöfarten. Infrastrukturen i anslutning
            till de stora hamnarna är viktig. Sjöfarten har nu möjlighet till
            att utvecklas till ett betydligt mera hållbart transportsätt tack
            vare ett ökat fokus på den internationella nivån för att minska
            sjöfartens miljö- och klimatpåverkan.
          </p>
          <p xml:id="i-38XZNrrVDpgzrqrHnZVNqc">
            Även flyget har möjlighet att minska sin klimatpåverkan. Den
            bästa lösningen är att flyget får ett helt eget system för utsläppshandel.
            Det ger ytterligare incitament att arbeta med åtgärder som gröna
            inflygningar och ny energieffektiv teknik för flygplansflottan.
          </p>
          <p xml:id="i-2TfKrxTCSDzbHLH8udThAH">
            På it-området vill vi arbeta efter målsättningen ett hållbart
            informationssamhälle för alla. Mobiltelefoni och mobil datakommunikation
            måste fungera i alla delar av landet. Det finns även ett behov
            av en kapacitetsutredning för it-kommunikationen i Sverige.
          </p>
          <p xml:id="i-7M89jJ9VS9VUucjjA7mqF9">
            En väl fungerande politik för transporter, infrastruktur och
            it är viktig för att nå våra högt ställda målsättningar när det
            gäller sysselsättning och klimat.
          </p>
          <head xml:id="i-Hi5PqskonXEdxH2sFqdYRD" type="h1">
            Järnväg
          </head>
          <p xml:id="i-GieRVKGK9yGK69W3XDxuY">
            De senaste åren har det blivit allt mera tydligt att den svenska
            järnvägen lider av stora problem. Eftersatt underhåll och bristande
            nyinvesteringar under en längre tid har gjort att driftsäkerheten
            och punktligheten försämrats kraftigt. Även brist på samordning
            mellan järnvägssystemets olika aktörer har bidragit till problemen.
            Men framför allt är bristen på kapacitet i järnvägssystemet det
            som kanske skapar de allvarligaste problemen. Trafikverkets kapacitetsutredning
            pekar på att allt fler, tyngre, längre och bredare tåg nu trafikerar
            järnvägen. Det gör att slitaget blir större och underhållsbehoven
            ökar. Kapacitetsutredningen visar att mycket stora störningar
            i hela transportsystemet kommer kring år 2025 om inte kraftiga
            nyinvesteringar görs och nya styrmedel introduceras.
          </p>
          <p xml:id="i-YZCPGzY77eZFvYkQrDJ4Vt">
            För att komma till rätta med järnvägens problem behövs investeringar
            i både ny spårkapacitet och förbättrat underhåll. Såväl förutsättningarna
            för arbetspendling som godstrafik måste bli bättre.
          </p>
          <head xml:id="i-XDrzs2ysd7BXVrTsiYL5Gt" type="h2">
            Ökat anslag till järnvägsunderhåll under 2013
          </head>
          <p xml:id="i-MagRwrnvmGvQhhDLRisqXF">
            Järnvägens punktlighet kan delvis förbättras med snabba åtgärder
            i det befintliga systemet. Det är rimligt att redan under 2013
            ytterligare öka anslaget för drift och underhåll. Detta stärker
            järnvägens driftsäkerhet, särskilt under vintertid. Vi vill att
            man med dessa åtgärder ska kunna komma upp i den kapacitet för
            järnvägssystemet som det ursprungligen har designats för.
          </p>
          <p xml:id="i-7Gky2XSkitCFgnZyoPnTSD">
            Vi investerar, i syfte att stärka driftsäkerheten, 400 miljoner
            kronor i drift och underhåll av järnvägen 2013.
          </p>
          <table xml:id="i-FSNKBvwuUvFbbBjG9pVqrn">
            <row xml:id="i-Tw47AXNX7m7vPM7pKToQdm">
              <cell>
                Anslag
              </cell>
              <cell>
                Regeringens förslag
              </cell>
              <cell>
                Anslagsförändring
              </cell>
            </row>
            <row xml:id="i-Q9vi47TPnWfP2bWCGEMHfb">
              <cell>
                1:2 Banhållning
              </cell>
              <cell>
                15 187 253
              </cell>
            </row>
            <row xml:id="i-8pefpF6ChJ5Hoat7aoqec5">
              <cell>
                Ökat underhåll järnväg
              </cell>
              <cell>
                +400 000
              </cell>
            </row>
            <row xml:id="i-KHA2smYkXC8HJixa3cosio">
              <cell>
                Summa
              </cell>
              <cell>
                15 587 253
              </cell>
            </row>
          </table>
          <head xml:id="i-KdS8rzRkpq5tuf6jYxjbH2" type="h2">
            Översyn av järnvägsunderhållets organisation
          </head>
          <p xml:id="i-DK9zpEzPUBkRckU6ZqXbaS">
            Ett väl organiserat och tydligt samordnat järnvägsunderhåll är
            viktigt både för att arbeta förebyggande och för att snabbt kunna
            laga fel, det så kallade avhjälpande underhållet. I dag har Sverige
            kanske den mest uppsplittrade organisationen av järnvägsunderhållet
            i hela Europa. Regeringen har nu efter ett tillkännagivande från
            riksdagen presenterat en skrivelse, skr. 2012/13:19 Utförande
            av drift och underhåll av järnväg. Vi socialdemokrater avser att
            svara på denna skrivelse med en separat motion.
          </p>
          <head xml:id="i-5Q387528xBHvCYaMWUNttw" type="h2">
            Godstrafiken
          </head>
          <p xml:id="i-4GonGcu7hQcCDu4asyXDMT">
            I dag vill allt fler företag köra gods på tåg. Godstrafiken lider
            precis som persontrafiken av bristande kvalitet och punktlighet.
            Även här är kapacitetsbristen tydlig. Det är särskilt tydligt
            för gruv- och basindustrin. Då två tredjedelar av allt vi producerar
            exporteras i Sverige behöver vi fungerande godstransporter på
            järnväg. Det avlastar vägarna och gynnar klimatet. För att främja
            effektiv samverkan mellan lastbilstransporter och tåg är det mycket
            viktigt att den så kallade kombitrafiken utvecklas.
          </p>
          <head xml:id="i-TkvYYaaQC7nMiqRaHr4zyd" type="h2">
            SJ AB
          </head>
          <p xml:id="i-8UmUyorxhyYFvBFYgfgNXc">
            Då SJ AB är ett statligt aktiebolag måste man främst verka för
            samhällsnyttan. Ägardirektiven måste ses över för att få SJ AB
            att drivas utifrån ett mer samhällsnyttigt perspektiv än det rent
            företagsekonomiska. Att spara in på bemanning och underhåll riskerar
            att ge dyra bakslag som går ut över punktligheten. Vi vill att
            SJ AB ska sätta resenärens upplevelse i centrum och utvecklas
            till ett av de ledande tågbolagen i Europa. Detta förutsätter
            naturligtvis även att kapaciteten och kvaliteten i järnvägssystemet
            ökar.
          </p>
          <head xml:id="i-RXnUFBrCYGTMmrnM5FF9G1" type="h2">
            Green Cargo AB
          </head>
          <p xml:id="i-TZ6sBZ15fedXqRZ54ojHrm">
            Det statligt ägda Green Cargo AB är ett viktigt verktyg för att
            driva och utveckla godstrafiken på järnväg. Även här kan det finnas
            anledning att se över ägardirektiven för att få Green Cargo att
            arbeta än mer med innovativa och hållbara logistiklösningar.
          </p>
          <head xml:id="i-7Fwgrbbb8SFCW4yYjJaS3Y" type="h2">
            Jernhusen AB
          </head>
          <p xml:id="i-E3cHk2a38akXV7jqhBWvR5">
            Jernhusen förvaltar och utvecklar järnvägsstationer, depåer och
            kombiterminaler. Det är viktigt att Jernhusen tydligt fokuserar
            på tågresenärens upplevelse och utvecklar depåer och kombiterminaler
            för innovativa och hållbara logistiklösningar. Det är även mycket
            viktigt att samarbetet med Jernhusen, SJ AB, Green Cargo och andra
            aktörer inom järnvägssystemet utvecklas och tydliggörs. Allt för
            ett tydligt fokus på i första hand resenärernas reseupplevelse
            och effektiva och hållbara godstransporter.
          </p>
          <head xml:id="i-BtinNzzUfz9DBGmiuejc4X" type="h2">
            Arlandabanan AB
          </head>
          <p xml:id="i-7CPLNTf4nocWipzz9zUjz3">
            Det avtal som tecknats för Arlandabanan 1994 innehåller många
            brister. Det finns problem med kapacitetsutnyttjandet och att
            biljettpriserna är höga. A-train som har trafikeringsrätten har
            dessutom ägnat sig åt skatteplanering. Det finns all anledning
            till att se över avtalet för banan för att tågtrafiken till och
            från Arlanda ska fungera bättre och användas av fler resenärer.
          </p>
          <head xml:id="i-2Trk34P94x3ZMLdhYaVzPv" type="h2">
            Transportstyrelsen
          </head>
          <p xml:id="i-7xXYSYQFVjhxrkz9PHNko6">
            Det finns anledning att se över Transportstyrelsens verksamhet.
            Myndigheten har haft långa handläggningstider för körkortstillstånd.
            Man har heller inte klarat av att få igång de företagsanknutna
            kontrollerna av åkerinäringen. Detta har förklarats med att fungerande
            datasystem har saknats. Transportstyrelsen ska enligt uppdraget
            arbeta för att uppnå god tillgänglighet, hög kvalitet, säkra och
            miljöanpassade transporter inom järnväg, luftfart, sjöfart och
            väg samt ta fram regler, ge tillstånd och följa upp hur de efterlevs.
          </p>
          <p xml:id="i-VJvvfWBGqmTKXoJgh1DJdk">
            Vi har dock den senaste tiden sett flera mindre genomtänkta förslag
            från myndigheten såsom slopade regler om lokalkännedom för taxiförare
            och ökad konkurrens på järnvägsområdet. Myndighetens roll är inte
            att agera som ett konkurrensverk för transportsektorn. Transportstyrelsen
            bör i stället fokusera på kärnuppgifterna att ta fram regler och
            tillstånd och se till att dessa efterlevs.
          </p>
          <head xml:id="i-27m6yaRz3BAxZbPaytGC9Z" type="h2">
            Den nordiska dimensionen i transportpolitiken
          </head>
          <p xml:id="i-Cjsjro6e1RASRNb6Kww4Bc">
            Det är viktigt med en tydlig nordisk dimension i transportpolitiken.
            Det stärker den politiska, ekonomiska och kulturella integrationen
            i Norden. Inom ramen för TEN-T eller samnordiska projekt stärks
            Norden både i Europa och globalt. På järnvägssidan handlar det
            om ökat samarbete för att underlätta för gränsöverskridande järnvägstrafiktrafik
            på såväl gods- som passagerarområdet.
          </p>
          <head xml:id="i-5whu6Af5QvWqXyvyns6b99" type="h1">
            TEN-T
          </head>
          <p xml:id="i-X9z9j23zqF715oMeT5cJzQ">
            EU:s program för transeuropeiska transportnät, TEN-T, är strategiskt
            viktigt för jobben och utvecklingen för Sverige och utvecklingen
            i hela Europa. Vi anser det vara viktigt att ta tillvara de möjligheter
            som TEN-T ger. I EU-arbetet är det mycket viktigt att i TEN-T
            sammanhang värna projekt som stärker svensk konkurrenskraft och
            främjar sysselsättningen.
          </p>
          <p xml:id="i-RGZRhbAeES2AdgFiFGM6cX">
            Det är viktigt att projekten inte bara stannar vid projektstadiet
            utan också genomförs.
          </p>
          <head xml:id="i-NeVFce28EKsWFLaXzExEMX" type="h1">
            Kollektivtrafik
          </head>
          <head xml:id="i-EAoi6HR6rEn4Jn6e8EUPVa" type="h2">
            Öka andelen kollektivtrafikresenärer
          </head>
          <p xml:id="i-8XQ5G2pg1AVyo2Lfc5xdtu">
            Väl fungerande kollektivtrafik är en grundförutsättning för att
            klara både arbetspendling och resor på fritiden. Kollektivtrafiken
            har också en mycket viktig roll för att minska både transportsektorns
            klimatpåverkan, trängsel, luftföreningar och buller i storstadsregionerna.
            Vi ser i dag att det är en klar majoritet kvinnor som nyttjar
            kollektivtrafiken. Satsningar på kollektivtrafik gynnar kvinnors
            resande, men samtidigt är det viktigt att betydligt fler män väljer
            att resa med kollektivtrafiken.
          </p>
          <p xml:id="i-8hJzHD2EAhAHZ6nED7nJha">
            För att kraftigt öka andelen kollektivtrafikresenärer måste hela
            kollektivtrafiken få både ökad kapacitet och bättre kvalitet.
            Även med relativt enkla och snabba åtgärder går det att öka kollektivtrafikens
            attraktionskraft. Det ska vara tryggt och komfortabelt att resa
            kollektivt. Det ska alltid vara första klass i kollektivtrafiken.
            Exempel på åtgärder är förbättrad städning av fordon och stationer,
            bättre reseinformation, bättre hållplatser och ökade möjligheter
            för digital uppkoppling.
          </p>
          <p xml:id="i-QbQS2zadfSmbCekh2LJiyW">
            Ett kostnadseffektivt sätt att kraftigt öka kollektivtrafikens
            kapacitet är så kallade BRT-system. Det bygger på busslinjer med
            ledbussar som har täta avgångar och oftast egna körfält. BRT-system
            kan färdigställas relativt snabbt jämfört med spårvägar.
          </p>
          <p xml:id="i-WCCowY4kZ1MLMCCXL14S5x">
            I dag finns mycket att förbättra när det gäller upphandlingen
            av kollektivtrafik. Det förekommer att dåligt underhållna bussar
            i kollektivtrafiken beläggs med körförbud efter polisens kontroller.
            Fordon i dåligt skick är varken bra för reseupplevelsen, miljön
            eller trafiksäkerheten. Upphandlingen av kollektivtrafik måste
            ske med kvalitet, miljö och arbetsvillkor i centrum. Det billigaste
            anbudet har många gånger visat sig bli dyrt och dåligt i längden.
          </p>
          <p xml:id="i-4wkSpG6n8aegtNaHy9mmDn">
            Väl genomtänkt upphandling av hela kollektivtrafiksystem kan
            också bli innovationsdrivande och vara en tydlig del i strategier
            för hållbara städer och regioner.
          </p>
          <p xml:id="i-MPiz4mirXGGtx3nCVZQqwv">
            Den nya kollektivtrafiklagen trädde i kraft den första januari
            2012. För att säkerställa en sammanhållen och effektiv kollektivtrafik
            ser vi det som viktigt med att det senast år 2014 görs en utvärdering
            av den nya kollektivtrafiklagen.
          </p>
          <head xml:id="i-5TADh225sWnpPiNxGr3cWg" type="h2">
            Bygg ut Stockholms tunnelbana
          </head>
          <p xml:id="i-7TWXCZME5vy8o2kxECj816">
            De olika framtidsscenarier som tecknats för Stockholmsregionen
            pekar alla på en fortsatt stark befolkningstillväxt. Aktuella
            befolkningsprognoser pekar på en befolkningsökning fram till år
            2030 i Stockholms län på mellan 300 000 och 500 000 personer.
            För att klara den starka befolkningstillväxten krävs, utöver planerade
            investeringar, ytterligare satsningar på kapacitetstark kollektivtrafik.
          </p>
          <p xml:id="i-P7wiodKfQM5NsUPCfdyYRB">
            En utbyggnad av tunnelbanan skulle även innebära möjligheter
            att kraftigt öka nybyggnationen av bostäder i Stockholmsområdet.
          </p>
          <p xml:id="i-SGsywhC1su5JUPmydAuPUL">
            Även här har regeringen nu hörsammat de krav som socialdemokraterna
            drivit om utbyggs tunnelbana. Vi kommer i vår infrastrukturmotion
            återkomma med mer preciserade satsningar på tunnelbanan.
          </p>
          <head xml:id="i-aKe9eoU1PV3D1ydxowwtc" type="h3">
            Väg och fordon nystart för nollvisionen
          </head>
          <p xml:id="i-3rmP24gXfTtkanMQ1bBQCK">
            1997 slogs nollvsionen fast om att ingen ska dödas eller skadas
            för livet i trafiken. Nollvisonen har varit en framgångsrik strategi
            för att stärka trafiksäkerhetsarbetet i Sverige.
          </p>
          <p xml:id="i-Xs2S5GtyDAV1W4d7BSgpJh">
            Sverige är i dag ett av de länder med lägst andel trafikdödade.
          </p>
          <p xml:id="i-23RP2xpM4xY3kjuw3wJBj8">
            Under 2011 ökade antalet omkomna jämfört med 2010 som var ett
            mycket bra år. Nu krävs politiskt agerande för att vända den negativa
            trenden. Vi socialdemokrater anser att det är dags för en nystart
            för nollvisionen.
          </p>
          <p xml:id="i-3YPEdjbkzypy7svXtazQ2Z">
            I världen dör 1,3 miljoner människor varje år i trafikolyckor.
            I EU omkommer över 30 000 människor per år i trafikolyckor. Detta
            gör trafiksäkerheten till en global folkhälsoutmaning.
          </p>
          <p xml:id="i-Cs8EfnzsVWgbc192t5GQWk">
            Ett fortsatt aktivt arbete i Sverige kan driva på utvecklingen
            i andra delar av världen. FN och EU har nu tagit inspiration av
            nollvisionen. Sverige måste fortsätta att vara ett internationellt
            föredöme på trafiksäkerhetsområdet.
          </p>
          <p xml:id="i-LbHEq3udso3a1V77KLWzfq">
            Det finns en rad svenska företag i fordonsindustrin som är världsledande
            på trafiksäkerhet. Ett aktivt trafiksäkerhetsarbete i Sverige
            främjar naturligtvis utveckling och sysselsättning i fordonsindustrin
            i Sverige.
          </p>
          <p xml:id="i-HGpDTzAfsgDu83Ef1zcDk5">
            Det talas ofta om att tre åtgärder är grundläggande för trafiksäkerheten.
            Bältesanvändning, hastighet och nykterhet. Här finns fortfarande
            mycket att göra. Bältesanvändningen, inte minst bland yrkeschaufförer
            måste öka ytterligare. Även hastighetsefterlevnaden måste bli
            bättre. Det kan lösas med hjälp av fler fartkameror. Vi ser positivt
            på Trafikverkets nya förslag på hastighetsgränser. De nya hastighetsgränserna
            kommer att främja både trafiksäkerheten, miljön och klimatet.
          </p>
          <p xml:id="i-9m8CZhEneZ9Vk5F9DrWj7">
            Trafikonykterheten är fortfarande en mycket stor utmaning. Det
            bedöms att 1 000 människor omkommit i olyckor i Sverige de senaste
            tio åren där alkohol varit inblandat.
          </p>
          <p xml:id="i-9B5yat1BLDxL6UWafundT6">
            Alkolås är ett effektivt verktyg för att minska rattfylleriet.
            Redan 2005 ansökte den dåvarande. socialdemokratiska regeringen
            om ett nationellt undantag i EU för att införa en lagstiftning
            om obligatoriska alkolås i fordon. Den gången blev det nej från
            EU-kommissionen. Sedan dess har dock EU fått en mera positiv inställning
            till alkolås.
          </p>
          <p xml:id="i-iiXtUuBZanqyVqfAkMvzY">
            Det är därför hög tid att Sverige aktivt verkar i EU för att
            alkolås blir ett lagkrav i alla fordon som går i yrkestrafik.
            På sikt, när tekniken utvecklats ytterligare, bör alkolås bli
            lagkrav även i vanliga personbilar. Drar arbetet ut på tiden bör
            Sverige återigen ansöka om ett nationellt undantag i EU om att
            införa alkolås i alla fordon som går i yrkestrafik.
          </p>
          <p xml:id="i-JYdmrx2SDyeFcJTBFkN1LX">
            Ett sätt att skynda på introduktionen av system som alkolås,
            automatbroms, dödavinkelvarnare och trötthetsvarnare är att försäkringsbolagen
            ger ägare till fordon med denna utrustning premielättnader. Det
            finns också anledning att se över förordning 2009:1 som fastställer
            krav på de fordon statliga myndigheter köper. Även automatbroms
            och alkolås bör finnas i alla bilar som statliga myndigheter köper.
          </p>
          <p xml:id="i-Y6Aygpvw4bRq8iqjHbKEML">
            Vi ser med oro på hur regeringen inte ställer några säkerhetskrav
            på de bilar som omfattas av supermiljöbilspremien och den nya
            miljöbilspremien. Detta främjar inte utvecklingen av säkrare personbilar
            och går emot nollvisionen.
          </p>
          <p xml:id="i-MMi7teoAQS3xpJ6UiXLzGy">
            I dag har flera europeiska länder lag på att en reflexväst ska
            finnas i alla fordon. Det är en enkel trafiksäkerhetsåtgärd som
            kan spara liv då någon måste kliva ur bilen på en hårt trafikerad
            väg. Vi tycker att det är rimligt att Sverige inför krav på att
            alla nya bilar ska levereras med en reflexväst.
          </p>
          <p xml:id="i-V3Q4L49qBijY1DuYSXLzVo">
            Även om säkerhetsstandarden på vägarna förbättrats kraftigt efter
            att nollvisionen antagits finns fortfarande 100 mil väg kvar att
            mötesseparera enligt dåvarande Vägverkets planer från 1990-talet.
            Vi vill att en statlig kommission granskar de farligaste vägarna
            i Sverige och kommer med förlag på konkreta åtgärder för att höja
            säkerhetsstandarden på dessa vägar.
          </p>
          <p xml:id="i-4giWW6ApRXbsZfiqecS7q3">
            Det är positivt att regeringen lyssnat på oss socialdemokrater
            och nu kommer att lägga fram lagstiftning om krav på vinterdäck
            för tunga fordon.
          </p>
          <p xml:id="i-6fy5p36LudLTXhZAF3PCYc">
            Intelligenta transportsystem, ITS, kan kraftigt bidra till ökad
            framkomlighet, bättre miljö och ökad trafiksäkerhet även inom
            det befintliga vägnätet. Sverige bör bli ett ledande land inom
            ITS. Det är helt i linje med nollvisionen och målsättningarna
            om att minska transportsektorns klimat- och miljöpåverkan. Därför
            är det viktigt att kommande ITS-politik i Sverige sätter framkomlighet,
            miljö och trafiksäkerhet i fokus.
          </p>
          <head xml:id="i-V7hwviXmscTD7A8WvJsETJ" type="h2">
            Minska koldioxidutsläppen från personbilstrafiken
          </head>
          <p xml:id="i-AKDeyBBHcc1RNbZzregFgy">
            Att kraftigt minska koldioxidutsläppen från personbilstrafiken
            är en av de viktigaste klimatutmaningarna. Det måste ske genom
            ny, energieffektiv teknik, hållbara alternativa drivmedel och
            kanske även styrmedel som främjar utskrotning av äldre, mindre
            energieffektiva personbilar. Självklart måste även kollektivtrafikresandet
            öka kraftigt.
          </p>
          <p xml:id="i-R5mfT8jFGpccdiF4fGGXGs">
            EU fasar mellan 2012 och 2015 in sin lagstiftning om koldioxidutsläpp
            från personbilar. Denna lagstiftning har drivit fram energieffektivare
            personbilar och skyddar delvis också bilägarna mot ett stigande
            oljepris. Utifrån vikten på de personbilar som en tillverkare
            säljer ska medelvärdet på bilarnas koldixoidutsläpp inte överstiga
            120 gram per kilometer då lagstiftningen är helt genomförd till
            år 2015.
          </p>
          <p xml:id="i-YTnFd7R9nZgXkqF5brma9t">
            Nu har EU-kommissionen arbetat fram en ny lagstiftning som sätter
            kraven till år 2020. Lagkravet är 95 gram koldioxid per kilometer
            till år 2020. Vi stöder principerna i EU kommissionens förslag.
            Det är utformat så att den ger en konkurrensneutralitet mellan
            de olika biltillverkarna i EU. Det kan även vara en fördel med
            ett nytt långsiktigt mål för år 2025.
          </p>
          <p xml:id="i-7DmCegBhQwmJiv1Fuuctta">
            I arbetet med att minska utsläppen från personbilstrafiken är
            naturligtvis alternativa bränslen som E85 och fordonsgas mycket
            viktiga. Sverige har i dag en mycket god infrastruktur för E85.
            Infrastrukturen för fordonsgas byggs ut successivt. Vi måste ta
            tillvara de satsningar som gjorts och skapa förutsättningar för
            att de ska få långsiktig lönsamhet.
          </p>
          <p xml:id="i-DJdLQkd2LuJdG4LuWGJHd7">
            Därför är det mycket viktigt med tydliga spelregler och långsiktighet
            när det gäller beskattning av såväl bränsle som förmånsbeskattning
            av tjänstebilar. Energieffektiviteten för nya E85- och gasbilar
            har förbättrats på senare år. Detta är en utveckling som måste
            fortsätta. I vårt förslag till nytt miljöbilssystem premieras
            energieffektiva personbilar som kan drivas med gas eller E85.
          </p>
          <p xml:id="i-5PNkg2tUcKTJMrXdzkfUpD">
            Naturligtvis är elbilar och plug-in hybrider mycket intressanta
            för att minska personbilstrafikens miljö- och klimatpåverkan.
            Här är såväl styrmedel som utbyggnad av laddinfrastruktur viktigt.
          </p>
          <p xml:id="i-91ot7Cvx2aHbxta9oK8gWB">
            Tyvärr kommer regeringen allt längre bort från sitt mål om en
            fossiloberoende fordonsflotta. Försäljningen av bilar som kan
            drivas med förnybara drivmedel har minskat kraftigt. Under hela
            2011 var 80 procent av alla nya miljöbilar fossildrivna. Av de
            nya lastbilar som såldes 2011 var närmare 98 procent fossildrivna
            och av bussarna var 63 procent fossildrivna. För personbilarna
            sålda under januari till september 2012 är siffrorna ännu sämre.
            88 procent av alla nya miljöbilar under denna period var fossildrivna.
          </p>
          <p xml:id="i-HPzEaa9bUPrEFaHnfr6EZC">
            Regeringen saknar styrmedel för att öka antalet förnybart drivna
            bilar sedan den avskaffat miljöbilspremien och tagit bort reduktionen
            av förmånsbeskattningen för etanolbilar. Detta påverkar inte bara
            de svenska klimatmålen utan också de problem med partikelhalter
            som finns i de svenska storstäderna och som kritiserats av EU.
          </p>
          <p xml:id="i-R2CZiVC4RsSMm34Hre4J8T">
            Tjänstebilsmarknaden är ofta styrande för hur personbilsparken
            ska se ut i framtiden. Därför är stimulanser till bilar med lägre
            klimatpåverkan i tjänstebilssektorn väsentliga.
          </p>
          <p xml:id="i-3wxoEq14irFjzmkPuir3r7">
            Riksdagen beslutade förra året att ta bort nedsättningen av förmånsvärdet
            för etanolbilar. Nedsättningen var tidigare 20 procent av förmånsvärdet.
            Ett tak på 8 000 kronor fanns dock. Vi menar att detta är en del
            av förklaringen till den kraftiga minskningen av försäljningen
            av etanolbilar i Sverige. Men det påverkar också biltillverkarnas
            intresse att ta fram etanolanpassade fordon till den svenska marknaden.
          </p>
          <p xml:id="i-RURvP2arEme2RNdfog9DFS">
            Nedsättningen med 40 procent (max 16 000) för gasbilar och ladd-hybridbilar
            finns kvar. Att ensidigt ta bort nedsättningen för etanol riskerar
            att ge en för stor belastning på det redan hårt ansatta nätet
            för fordonsgas.
          </p>
          <p xml:id="i-Fiv7RtVxUytyG7bRUNRPkR">
            Vi vill istället ha ett system där nedsättningen av förmånsvärdet
            för etanoldrivna fordon ingår, men regeringen bör också ta fram
            en långsiktig plan för hur nedsättningen av förmånsvärdet ska
            förändras i framtiden så att systemet blir långsiktigt förutsägbart
            för bilbranschen och bilköparna.
          </p>
          <p xml:id="i-XDFSFzwh6k5rkKTdT3RZEC">
            Vi är positiva till det förslag om skattebefrielse och kvotplikt
            för låginblandning av etanol som regeringen föreslår i budgetpropositionen.
          </p>
          <p xml:id="i-XEy4uux4axzN92seAuBGxm">
            Regeringen har valt att stanna upp tempot och försäljningen av
            nya miljöbilar minskar. En supermiljöbilspremie har införts men
            den gynnar bara dem som har råd att köpa mycket dyra miljöbilar
            och reformen skapar därför som vi bedömer det ett otillräckligt
            omställningstryck.
          </p>
          <p xml:id="i-SY3AMMF69bY5Y7xA6BGn2">
            Vi föreslår istället ett system med miljöbilsbonus där den som
            köper en bil med lägre utsläpp får en premie. Men vi tror också
            att vi kan driva på utvecklingen ännu mer genom att inför en registreringsavgift
            för nya bilar med koldioxidutsläpp över en viss nivå. I flera
            andra europeiska länder finns liknande system.
          </p>
          <p xml:id="i-36HcBVSWd2v8KNYbZk7RCp">
            I vårt förslag utgår vi från den nya definitionen på miljöbilar
            som regeringen tagit fram. 1 Vi står bakom de nya definitionerna.
            Det är rimligt att kraven stegvis skärps för vad som är en miljöbil
            och att bilar som kan ta fler passagerare och större last har
            lägre kravnivå.
          </p>
          <p xml:id="i-XcQuSBbxWKS7SfDixs6Dy1">
            Vi föreslår en miljöbilsbonus på 5 000 kronor som betalas ut
            när bilen registreras första gången för bilar som uppfyller miljöbilskravet.
            Dessutom 1 000 kronor per gram CO 2 /km som bilens utsläpp understiger
            miljöbilsdefinitionen dock max totalt 40 000 kronor i bonus. Därmed
            ersätter vårt system regeringens supermiljöbilspremie.
          </p>
          <p xml:id="i-Wr9g68KVnXhwiSUxrkM7Dd">
            Vi föreslår också en registreringsavgift som ska vara 2 000 kronor
            för bilar som har utsläpp 20 gr CO 2 /km över miljöbilsdefinitionen.
            Dessutom 500 kronor per gram som bilens utsläpp enligt tillverkarens
            definitioner överstiger 20 gr/km över miljöbilsgränsen. Dock högst
            15 000 kronor i avgift.
          </p>
          <p xml:id="i-29XpQ3L7tw55ivnLS8z5Uf">
            Bilar med möjlighet till drift med fordonsgas samt med E85 (etanol)
            beräknas i den nya miljöbilsdefinitionen med en viss rabatt som
            är samma oavsett bränsle. Vårt system gynnar biodrivna bilar som
            är snålare och mer effektiva genom att dessa får en högre bonus.
            Dock menar vi att det inte är rimligt att man som i regeringens
            förslag räknar alla biodrivna bilar på samma sätt. Som exempel
            borde de flesta biogasbilar få en högre bonus än en E85-bilar
            med samma utsläpp. Lösningen är att de omräknas enligt samma modell
            som i EU:s förnybarhetsdirektiv. 2
          </p>
          <p xml:id="i-RDKNxRsz3fvuBdxZz4tTU4">
            Naturvårdsverket bör få i uppdrag att räkna ut en schablon för
            dessa bränslen enligt direktivets riktlinjer och komplettera systemet
            med detta. 3
          </p>
          <p xml:id="i-LrjojbdNjtxEmhQpETDf5o">
            Syftet är att stimulera till att fler nya bilar med låga utsläpp
            säljs. Miljöbilsbonusen ersätter således det nuvarande systemet
            med fordonsskattebefrielse som inte har gett avsedd effekt. De
            bilar som köpts fram till den 1 januari 2013 får givetvis behålla
            befrielsen.
          </p>
          <p xml:id="i-GgiP96JbW2DgsLmPibvTDe">
            Vi vill att systemet ska vara statsfinansiellt kostnadsneutralt
            och regeringen bör uppdra till berörda myndigheter att utarbeta
            ett färdigt system där nivåerna och gränserna justeras så att
            så sker. Det innebär också att regeringen varje år bör justera
            gränserna och nivåerna så att detta uppfylls. Reglerna ska gälla
            för samtliga bilar som nyregistreras i Sverige.
          </p>
          <p xml:id="i-M68xVcszaccrHQSLLBYNsP">
            För att värna nollvisionen vill vi att de bilar som erhåller
            bonus ska klara den högsta säkerhetsklassningen, fem stjärnor,
            i EuroNCAP:s krocktester. Detta krav har regeringen valt bort
            i både den kommande miljöbilsdefinitionen och supermiljöbilspremien.
          </p>
          <head xml:id="i-NJYECv1uhL3QeiuTB53g5v" type="h2">
            Hållbara lastbilstransporter
          </head>
          <p xml:id="i-EibVhU6Rv7HLcb1WqShziL">
            Lastbilstransporter är en förutsättning för att samhället överhuvudtaget
            ska fungera. Vi ser positivt på lastbilens roll i samhället men
            mycket arbete krävs för att skapa mer hållbara lastbilstransporter.
            Kraftfulla åtgärder måste fram för att minska lastbilstrafikens
            klimat- och miljöpåverkan, öka trafiksäkerheten och framför allt
            för att komma tillrätta med den lönedumpning och osunda konkurrens
            som i dag förekommer i åkerinäringen.
          </p>
          <head xml:id="i-H95iNJQSk79Ub6t9pJU6TH" type="h2">
            Sjysta villkor i åkerinäringen
          </head>
          <p xml:id="i-2QwXLZzJvrP5RnYhBK7PSz">
            I dag utsätts seriösa aktörer inom åkerinäringen för osunds konkurrens
            från oseriösa aktörer inom näringen. Den illegala inrikestrafiken
            har lett till att ett växande antal svenska åkare har sänkt sina
            priser genom att anlita falska egenföretagare genom F-skattsedlar
            eller förare från utländska bemanningsföretag utan representation
            i Sverige. I båda fallen kan lönekostnaderna reduceras med uppåt
            80 procent. Det rör sig med andra ord om ren lönedumpning. Detta
            är en marknadsstörning som sprider sig och underminerar förutsättningarna
            för de åkerier som lever upp till normala krav på avtalsenliga
            löner och inbetalda skatter. De allt mer pressade marginalerna
            innebär också att seriösa aktörer får allt svårare att aktivt
            arbeta med åtgärder för ökad trafiksäkerhet och bättre miljö.
          </p>
          <head xml:id="i-HA5XgH8hbCkMmPP8bsCaag" type="h2">
            En nationell samordnare för bättre regelefterlevnad i åkeribranschen
          </head>
          <p xml:id="i-GdSfMHoyQE8LyecVcyQgUv">
            Som del i arbetet för att komma tillrätta med problemen i åkeribranschen
            vill vi att en nationell samordnare tillsätts för koordinera det
            arbete som polisen, tullen, Transportstyrelsen, Trafikverket,
            Skatteverket och Arbetsmiljöverket gör med åkerinäringen. Detta
            för att komma tillrätta med oegentligheterna inom branschen och
            se till att kontrollen av regelefterlevnaden av gällande lagstiftning
            blir betydligt bättre än i dag.
          </p>
          <head xml:id="i-SSnF3pb32pFTCifs8HkanU" type="h2">
            Cabotage
          </head>
          <p xml:id="i-HWVogY6SWRbi4eyUgmWMzm">
            EU kommissionen har i sin vitbok över framtidens transportpolitik
            från april 2011 nämnt att man avser att avskaffa cabotagereglerna
            på sikt. Den svenska socialdemokratin motsätter sig i dagsläget
            ändringar eller ett avskaffande av de förordningar som styr cabotagereglerna.
            Ska ett nytt system arbetas fram måste det skapas tydliga regler
            som starkt säkrar de sociala villkoren i åkerinäringen. Den svenska
            kollektivavtalsmodellen måste garanteras.
          </p>
          <p xml:id="i-EULdKScEbweWSsyheBbdwh">
            EU:s förordningar om yrkestrafikens villkor ger medlemsländerna
            möjlighet att ta itu med såväl den illegala inrikestrafiken som
            den omfattande lönedumpningen via falska egenföretagare.
          </p>
          <p xml:id="i-2DVBNrrofdQ7DhrDPHuf3s">
            En möjlighet är att utstationeringsdirektivets arbetslandsprincip
            får tydliga och tvingande regler samt tillämpningsregler för åkerinäringen.
            Det är helt oacceptabelt att oseriösa aktörer konkurrerar med
            lägre löner. I stället måste åkeriföretag konkurrera med att erbjuda
            transportlösningar med kvalitet, miljöhänsyn, trafiksäkerhet och
            punktlighet.
          </p>
          <head xml:id="i-UfNz1dJvDZ4cxHHgx3SaYk" type="h2">
            Holländska modellen
          </head>
          <p xml:id="i-LbU6DPuwmgnDq6oL7RhRpa">
            Vi ser den så kallade holländska modellen för åkeribranschen
            som intressant. Den innebär att chaufförerna verkligen måste vara
            anställda för det åkeri de kör för. Upplägg med liknande de med
            F-skattsedlar är inte tillåtna. Fungerar detta i ett EU-land som
            Nederländerna bör det vara värt att studera dessa åtgärder närmare
            och se över möjligheterna att införa liknande bestämmelser i Sverige
            för att garantera den svenska kollektivavtalsmodellen.
          </p>
          <head xml:id="i-VBoszgpXan1dThXJXYtMrw" type="h2">
            Säkra uppställningsplatser
          </head>
          <p xml:id="i-S4vTrLRVHNkMxcyDs8SV72">
            På uppställningsplatser för lastbilar förekommer rån av chaufförer
            och stöld av gods. Det finns också uppställningsplatser där oseriösa
            chaufförer deltar i brottslighet som smuggling och försäljning
            av alkohol, tobak och narkotika. Detta måste upphöra. Uppställningsplatser
            för lastbilar ska vara en rast- och viloplats för chaufförer,
            inte en plats för kriminell verksamhet.
          </p>
          <p xml:id="i-gEhr5fuFtFQjehat32iwa">
            Nu pågår ett arbete inom EU för att verka för fler säkra uppställningsplatser
            för lastbilstrafiken inom EU. Här måste Sverige vara drivande.
            Det är viktigt att arbetet med säkra uppställningsplatser kopplas
            ihop med arbetet för att främja ITS-arbetet i EU och Sverige.
            ITS-lösningar kan hjälpa chaufförer att hitta lediga säkra uppställningsplatser.
            Vi ser både de kommande propositionerna för infrastruktur och
            ITS som en möjlighet att verka för fler och mer lättillgängliga
            uppställningsplatser.
          </p>
          <head xml:id="i-FV3HP46V8UA146guZ3GcQT" type="h2">
            Minska lastbilstrafikens klimat- och miljöpåverkan
          </head>
          <p xml:id="i-Mg2pS6MvX3Aenb93WVwRua">
            Klimatutmaningen visar också tydligt att det är av största vikt
            att koldioxidutsläppen från lastbilstransporter minskar kraftigt.
            I Naturvårdsverkets redovisning av svenska utsläpp av växthusgaser
            under 2010 är det tydligt att utsläppen från tunga fordon ökat
            stadigt sedan 1990. För personbilar är trenden svagt sjunkande.
            Även industri-, jordbruks- och avfallssektorn minskar sina utsläpp.
            4 Därför är det mycket angeläget att minska utsläppen från tunga
            fordon. Ny teknik som minskar koldioxidutsläppen och oljeberoendet
            måste bli kommersiellt gångbar så fort som möjligt.
          </p>
          <p xml:id="i-HpXiKmhHoeWssULr4LYmLu">
            Utsläppen av emissioner från lastbilar har minskat tack vare
            EU:s successivt skärpta EU-normer. EU måste nu ta ytterligare
            ett steg och utveckla lagstiftningen även för att minska koldioxidutsläppen
            från tunga lastbilar, på samma sätt som man gjort med lätta lastbilar
            och personbilar.
          </p>
          <p xml:id="i-EeLAQJwz5z75MAzZZKtddu">
            En relativt enkel åtgärd för att minska lasttrafikens koldioxidutsläpp
            är längre fordonskombinationer än de 25,25 meter som är tillåtna
            i Sverige i dag. Vi ser positivt på de försök, ETT-En Trave Till
            och Duo trailer, som pågår med fordon med längder kring 30 meter.
          </p>
          <p xml:id="i-KeCFor9BZcxv9kY6CQZFkt">
            Det finns i dag en rad olika alternativa bränslen för tunga fordon.
            Det handlar om flytande eller komprimerad gas, ED95 etanol eller
            BioDME. Skulle förutsättningarna för att använda dessa bränslen
            förbättras skulle både koldioxidutsläppen och oljeberoendet minska.
            Nu måste de nya bränslena slå igenom kommersiellt. En nyckelfaktor
            för detta är en fungerande distribution av alternativa bränslen
            för den tunga trafiken. Först när detta fungerar kommer det att
            vara intressant för framsynta åkeriägare att investera i lastbilar
            som kan tankas med alternativa bränslen.
          </p>
          <p xml:id="i-QvWj6vEV4kcdrvWGqk5p5c">
            Hybriddrivna tunga lastbilar har nu lanserats. Inom några år
            kommer även plug-in hybrider.
          </p>
          <p xml:id="i-8wcUPEibxLLKzutHiCq3sV">
            Hybriddrift och alternativa bränslen för lastbilar är naturligtvis
            mycket viktigt för att nå målet om en fossiloberoende fordonsflotta
            till år 2030. För en fortsatt utveckling med alternativa drivmedel
            och hybriddrift är både fordonsforskning och åtgärder för kommersialisering
            av ny teknik viktiga.
          </p>
          <head xml:id="i-RbpZRaFvzJ9PgWAmXRKkiq" type="h2">
            Avståndsbaserad vägslitageavgift för tunga lastbilar
          </head>
          <p xml:id="i-HaAMkDauR7vvHY5faYHY18">
            Enligt Trafikverkets kapacitetsutredning bär lastbilstrafiken
            bara ungefär hälften av sina samhällsekonomiska kostnader. 5 Ökade
            bränslekostander för sjöfarten genom de nya svavelreglerna och
            kommande höjningar av banavgifterna för järnvägstrafiken gör att
            åtgärder krävs för ökad konkurrensneutralitet mellan godstransportslagen.
          </p>
          <p xml:id="i-9e8zRM11vsmcS9qVmwEoM1">
            I dag finns någon form av avståndsbaserad vägavgift för tunga
            lastbilar i Tyskland, Polen, Österrike, Tjeckien, Slovakien och
            Schweiz. I flera länder i Europa utreds eller planeras det för
            att införa en avståndsbaserad avgift för tung lastbilstrafik.
            Dessa länder är Danmark, Nederländerna, Belgien, Frankrike, Storbritannien,
            Slovenien och Ungern. I Frankrike sker införandet redan den 1
            juli 2013.
          </p>
          <p xml:id="i-SFDBDWomUzmvFXqt89Uomt">
            I dag betalar svenska åkare en avståndsbaserad avgift när de
            kör i Tyskland eller Polen medan tyska och polska åkare inte betalar
            någon avståndsbaserad avgift då de kör i Sverige. En avståndsbaserad
            vägslitageavgift skulle skapa en bättre konkurrenssituation för
            svenska åkare.
          </p>
          <p xml:id="i-NRQetjJQosD8NZcFb8bDCQ">
            Vi socialdemokrater ser en vägslitageavgift som en del i ett
            större möjligt åtgärdspaket för den svenska åkerinäringen tillsammans
            med åtgärder för ökad och mer samordnad kontroll av regelefterlevnad.
            Hänsyn ska tas till skogsindustrins behov av tillgång till bland
            annat tjälsäkrade vägar. Ytterligare åtgärder är satsningar på
            ITS för att undvika trafikstörningar samt en satsning på säkra
            uppställningsplatser.
          </p>
          <p xml:id="i-VmDotBFLNcTXHgwgumKphs">
            Likt det tyska systemet ska vägslitageavgiften vara differentierad
            efter vilken Euroklass på avgasreningen en lastbil har. Det främjar
            både miljön och de åkeriägare som investerar i nya lastbilar.
            Det finns även anledning att se över om vägslitageavgiften också
            kan innehålla en bonus som främjar omställningen till alternativa
            bränslen och hybriddrift.
          </p>
          <p xml:id="i-UZjrgD42tW7iamFpxNgAeU">
            Vägslitageavgiften beräknas inbringa fyra miljarder årligen i
            intäkter. Det ger ytterligare möjligheter till statliga infrastrukturinvesteringar
            för att stärka den svenska exportindustrins konkurrenskraft. Infrastrukturinvesteringar
            skapar även snabbt jobb för åkeribranschen.
          </p>
          <head xml:id="i-4CJLsvvgWmts5CfVRpMo3K" type="h2">
            Trygga taxiresor
          </head>
          <p xml:id="i-Fzrby3gTHTuCKheL8gAWqg">
            I dag präglas taxibranschen i Sverige av kaos. Oseriösa taxiföretag
            lurar resenärer till otrygga resor till kraftiga överpriser. Den
            seriösa taxinäringen kan bli utkonkurrerad. Så här får det inte
            fortsätta. Taxiresenärer ska kunna känna sig trygga och inte luras
            till att betala överpriser. En väl fungerande taxiverksamhet är
            även viktig för jobben i besöksnäringen.
          </p>
          <head xml:id="i-7UsC87uYVSjEc3R96vnYVs" type="h2">
            Obligatoriska redovisningscentraler för minskat skattefusk
          </head>
          <p xml:id="i-GRRe7Yc2PCnywD8dxaJncD">
            För att framgångsrikt slutföra arbetet mot skattefusk i taxibranschen
            behövs obligatoriska redovisningscentraler till vilka köruppdrag
            och ersättningar rapporteras. Dagens beställningscentraler kan
            sköta denna funktion. Krav på anslutning till redovisningscentral
            skrivs in som villkor för taxitillstånd. Precis som i fråga om
            certifierade kassaregister ska en övergångsperiod förbereda införandet.
            Skatteverket har i en hemställan till regeringen 2010-11-04 begärt
            att obligatoriska redovisningscentraler införs men regeringen
            har trots detta inte agerat. Enligt Skatteverket skulle skatteintäkterna
            från taxinäringen kunna öka med 400 miljoner kronor årligen om
            obligatoriska redovisningscentraler införs.
          </p>
          <p xml:id="i-Ve8dLNwpUYpNBZ9RYW4m6T">
            Det är hög tid att agera när det gäller obligatoriska redovisningscentraler.
            Redan 2004 föreslog en utredning tillsatt av den dåvarande socialdemokratiska
            regeringen obligatoriska redovisningscentraler i betänkandet Ekonomisk
            brottslighet inom taxinäringen (SOU 2004:102). I april 2012 riktade
            riksdagen ett tillkänngivande till regeringen om att obligatoriska
            redovisningscentraler ska införas. Finansdepartementet ska efter
            riksdagens beslut nu utreda frågan.
          </p>
          <head xml:id="i-4FwzC8dYkoe5AczmQEodEE" type="h2">
            Införande av digitala förarkort
          </head>
          <p xml:id="i-Xc6VqvSiadNyaVHTcGukK4">
            Det finns anledning att se över om digitala förarkort, liknande
            de som finns för tunga fordon, kan införas även för taxinäringen.
            Det skulle underlätta kontrollen av kör- och vilotider även i
            taxibranschen.
          </p>
          <head xml:id="i-LBxHAhscwcj5qjYQKeJWyJ" type="h2">
            Ingen upphandlad trafik på ackord
          </head>
          <p xml:id="i-Byc8fCD1Z5WAisRuAcfvHW">
            Upphandlad taxitrafik, exempelvis skolskjuts eller färdtjänst,
            bör inte utföras på ackord.
          </p>
          <head xml:id="i-AcXeDcPJY8tJ6pUvvJMXpj" type="h2">
            Skärp regelverken kring taxilegitimation
          </head>
          <p xml:id="i-KHk377yR9mjyV7LERdiv2i">
            För att öka tryggheten för taxiresenärer är det viktigt att kontrollen
            av taxilegitimationer stärks. Det måste säkerställas att förare
            som får sina legitimationer indragna verkligen slutar att köra
            taxi. Det är självklart att då en innehavare av taxilegitimation
            dömts för ett allvarligt brott måste taxilegitimationen dras in.
            Det gäller även vid allvarliga trafikbrott som rattfylleri och
            grov vårdslöshet i trafik eller andra trafikbrott då det sker
            vid upprepade tillfällen. För att säkerställa att förare inte
            kör med ogiltig taxilegitimation eller utan taxilegitimation måste
            kontrollen öka. Detta skulle främja den seriösa taxinäringen och
            öka tryggheten för taxiresenärerna.
          </p>
          <head xml:id="i-6TPhjjYZSdaRb5CmcMwbFv" type="h2">
            Behåll kraven på lokalkännedom
          </head>
          <p xml:id="i-jc5x981J9SxTDe9DRCtc6">
            Vi anser även att Transportstyrelsen är fel ute då man slopar
            krav på lokalkännedom för taxiförare och hänvisar till att detta
            ökar konkurrensen i branschen. Transportstyrelsens beslut att
            slopa krav på lokalkännedom för taxiförare i Stockholms län främjar
            inte vare sig taxiresenärerna eller seriösa aktörer i taxinäringen.
          </p>
          <head xml:id="i-KjEqqkbv3MSqdrxbJd2o19" type="h2">
            Statlig utredning för att främja den seriösa taxinäringen
          </head>
          <p xml:id="i-JuXWD65LPuhviaU5q4vvnj">
            För att ta ett samlat grepp om taxinäringens utveckling ser vi
            det som angeläget med en statlig utredning om taxinäringen. Det
            måste även utarbetas lösningar för att komma tillrätta med problemet
            att kommuners och landstings upphandlingar av färdtjänst och skolskjuts
            på orter utanför storstadsområdena påverkar den vanliga taxiverksamheten
            negativt. Även det faktum att oseriösa taxiföretag tar ut kraftiga
            överpriser måste belysas. En möjlighet kan vara att förtydliga
            prisinformationen ytterligare. Turister och affärsresenärer som
            besöker Sverige ska inte behöva uppleva att de blivit grundlurade
            efter en taxiresa. Självklart måste utredningen även granska hur
            ren svarttaxiverksamhet kan bekämpas.
          </p>
          <p xml:id="i-Gdr2njxzbfTfgerVhzTZ6Y">
            Våra förslag främjar de seriösa aktörerna inom taxinäringen.
            Arbetet mot skattefusk i taxibranschen stärks. Taxiresenärernas
            trygghet och säkerhet stärks. Sammantaget ger det taxibranschen
            ökade förutsättningar att utvecklas som ett tryggt, säkert och
            miljöanpassat komplement till kollektivtrafiken.
          </p>
          <head xml:id="i-Fscdoh6zePY2z9D5UVM81H" type="h2">
            Möjligt att kunna hålla fordon i kvarstad
          </head>
          <p xml:id="i-XZR5tEjZHcXwq6L3UXeeXV">
            Många allvarliga trafikolyckor sker med förare som upprepade
            gånger dömts för olovlig körning, rattfylleri eller att ha kört
            narkotikapåverkade. Inom yrkestrafiken kan det även gälla upprepade
            brott mot kör- och vilotidsregler. Vi vill därför att det blir
            lättare för polisen att hålla fordon i kvarstad när ägare eller
            förare av fordon systematiskt begår allvarliga trafikbrott. Detta
            ska även gälla utlandsregistrerade fordon vars förare begår trafikbrott
            i Sverige. För fordon där det finns en avsevärd risk att bötesbeloppet
            inte kan drivas in bör fordonet kunna hållas i kvarstad till dess
            att bötesbeloppet säkrats.
          </p>
          <head xml:id="i-SdYHyNT2RUuB9HfkhKRs61" type="h2">
            Aktivt agerande mot fordonsmålvakter
          </head>
          <p xml:id="i-BGyma82tCbSjL9UxUoFn9N">
            Ett växande problem i dag är personer som agerar så kallade målvakter
            för fordon. En person, ofta med små möjligheter att betala föreläggande,
            skrivs som ägare till ett stort antal fordon. Det kan handla om
            flera hundra fordon, i vissa fall tusentals. Dessa fordon brukas
            sedan av andra personer. Fordonsskatt, trängselskatt, parkeringsböter,
            trafikförsäkring och andra avgifter och förelägganden åläggs målvakten.
          </p>
          <p xml:id="i-7HLF6A8uMVbVerJodqwJ1D">
            Det krävs ett aktivt samarbete mellan polisen, Kronofogdemyndigheten,
            Skatteverket, Transportstyrelsen och kommunerna för att försvåra
            för personer att agera som målvakter.
          </p>
          <p xml:id="i-DH6zwxDE2Mr266qXWxuoXP">
            Redan 2009 presenterade Transportstyrelsen och Kronofogdemyndigheten
            en rad konkreta förslag på hur man skulle kunna försvåra för dem
            som upprätthåller system för fordonsmålvakter. Bland annat att
            skulderna ska tillfalla fordonet inte ägaren. Detta innebär att
            fordonet tas i beslag. Man föreslog också att fordon som är kopplade
            till stora skulder när det gäller parkeringsböter ska kunna transporteras
            bort och inte återlämnas förrän skulden är betald.
          </p>
          <p xml:id="i-L33oZs3cb2J6Q2NQ5vTRTM">
            Regeringen har nu sagt att man ska ta itu med problemet med fordonsmålvakter.
            Vi utgår från att man kommer att göra veklighet av de skarpa förslagen
            från Transportstyrelsen och Kronofogdemyndigheten. Tillsammans
            med vårt förslag om ökade möjligheter att hålla fordon i kvarstad
            ger det fördelar för trafiksäkerheten och försvårar för dem som
            vill smita från att betala fordonsskatt, trängselskatt och parkerings-
            och fortkörningsböter.
          </p>
          <head xml:id="i-KeMvT4wfuoXZM9fGJDUF4q" type="h2">
            Utförsäljningen av Bilprovningen
          </head>
          <p xml:id="i-VvokeSR2jEMfBgaTjTBBQ2">
            Efter avregleringen av Bilprovningen har färre privata besiktningsstationer
            etablerats än vad regeringen räknat med. Därför har nu regeringen
            beslutat att två tredjedelar av Bilprovningens stationsnät ska
            säljas ut.
          </p>
          <p xml:id="i-B7AQQKCFuQ4BuYujP8MabN">
            I juli månad såldes delar av stationsnätet i Mälardalen och Norrland,
            kallat den nordöstra gruppen, till företaget Opus. Affären är
            på många sätt märklig då Opus lånar pengar av Bilprovningen för
            att finansiera köpet. Företaget Opus är dessutom av skatteskäl
            registrerat på Cypern.
          </p>
          <p xml:id="i-UiiJ8RrBMwirqFvYtbWgk7">
            Vi ser flera frågetecken kring regeringens utförsäljning av Bilprovningen.
            När Bilprovningen i Finland såldes ut höjdes besiktningspriserna
            kraftigt. När offentliga monopol ersätts av privata monopol finns
            en stor risk att det blir frestande att höja priserna.
          </p>
          <p xml:id="i-UmZymr5MmUZTdB5qcNh1gu">
            I Sverige finns en risk att besiktningsstationerna som har sålts
            ut och de som kommer att säljas ut görs det till underpriser.
            Vi ställer oss frågande till att de nya aktörerna som tagit över
            och väntas ta över än fler av Bilprovningens besiktningsstationer
            verkligen ser långsiktigt på sina åtaganden.
          </p>
          <p xml:id="i-EWCumbCDm2D7TcdQ6T46L6">
            EU tar nu ett första steg för harmonisering på området och skärper
            kraven på kontrollbesiktning av fordon. Med tanke på att fordonen
            får allt mer avancerade säkerhetssystem och förfinad avgasrening
            är det sannolikt att kraven skärps ytterligare om några år. Frågan
            är om de nya aktörerna är beredda att investera i alla besiktningsstationerna
            runt om i landet för att klara framtida krav.
          </p>
          <p xml:id="i-TB2ZxWJcYXQgmBMe6Tjmaj">
            Även ett flertal av Bilprovningens besiktningsstationer i södra
            Sverige, den så kallade sydvästra gruppen är nu ute för försäljning.
            Efter det som kommit fram efter försäljningen av den nordöstra
            gruppen till Opus finner vi det lämpligt att regeringen drar tillbaka
            den planerade försäljningen av den sydvästra gruppen.
          </p>
          <p xml:id="i-DTnqivhfNm9qimWg95QtLP">
            Vi tycker att det är nödvändigt att regeringen senast sommaren
            2014 presenterar en utredning kring hur utförsäljningen påverkat
            priser och tillgänglighet.
          </p>
          <head xml:id="i-HfDw85k6r663RUX1TjYuwR" type="h2">
            Det rullande kulturarvet
          </head>
          <p xml:id="i-HeEqiXgF5e177KSMwwL2T5">
            Motorhobbyn har utvecklats starkt i Sverige på senare år. Det
            finns ett stort intresse för att renovera och bevara äldre fordon.
            Att en del av vår kulturhistoria tas om hand på detta sätt av
            entusiaster är mycket positivt. Motorträffar är till nöje för
            både ägare av historiska fordon och den breda allmänheten.
          </p>
          <p xml:id="i-LyaXSCnJskm3Gj3GM6k8hE">
            När det gäller den kommande lagstiftningen om övergivna bilar
            och båtar i naturen är det naturligtvis viktigt att den utformas
            i en god dialog med motorhobbyn. Det måste vara möjligt komma
            tillrätta med problemen kring övergivna bilar och båtar i naturen
            samtidigt som hänsyn tas till motorhobbyn.
          </p>
          <p xml:id="i-WFHqR7GLBmW8RAW9dNY6J1">
            Det är en viktig lagstiftning för att komma tillrätta med miljöfarlig
            verksamhet som illegal bilskrotning och nedskräpning i naturen.
            Rätt utformad kan också denna lagstiftning försvåra för personer
            som överger bilar som kommunerna sedan får transportera bort.
            Även problemen med illegal fordonsexport kan gå att komma åt med
            rätt utformad lagstiftning.
          </p>
          <head xml:id="i-BNFDx3SKLWxpsnpnz5grBp" type="h1">
            Cykel
          </head>
          <p xml:id="i-Pnm7k4D5Amg32tB22b8Q3i">
            Cykel är ett mycket miljövänligt transportmedel som främjar folkhälsan.
            Ökad cykling innebär även en avlastning av kapaciteten för andra
            transportslag. Enligt Trafikverkets kapacitetsutredning riskerar
            dock trängsel uppstå i cykeltrafiken i storstäderna år 2025. Det
            visar på vikten att planera för nya cykelbanor men även större
            cykelparkeringar. Cykelparkeringar med tak är ett sätt att göra
            cykeln till ett attraktivare transportsätt.
          </p>
          <p xml:id="i-98GBqLWpgDr3XSjRi2ch5v">
            Cykeln kan komplettera både bil- och kollektivtrafik på kortare
            sträckor. Det är viktigt med åtgärder som underlättar framkomligheten
            för cyklister. Det finns anledning att främja cykelpendling mellan
            orter som ligger nära varandra. Grannkommuner bör samverka för
            att ordna cykelvägar även över kommungränserna. Mötesseparering
            av vägar är mycket viktigt för trafiksäkerheten men det kan ibland
            försvåra och skapa risker för cyklister. Vi vill att även mötesseparerade
            vägar i de fall det är rimligt ska anpassas till cyklister.
          </p>
          <p xml:id="i-VvFMqwY8CG7A7WxU4xhfed">
            Då antalet cyklister som skadas eller dödas i trafikolyckor ökar
            finns det anledning att stärka trafiksäkerhetsarbetet för cyklister.
            Det är hög tid att regeringen hörsammar det arbete som Trafikverket
            gjort på området.
          </p>
          <p xml:id="i-RN4A4p5SXRHP1VGjghBN3k">
            Det är även viktigt med åtgärder som underlättar att använda
            cykel till och från kollektivtrafiken. Detta kan främja såväl
            ökad cykling och som ökat kollektivtrafikresande.
          </p>
          <head xml:id="i-3adJ9buCaG1yp3yqoHmeJT" type="h1">
            Sjöfart
          </head>
          <p xml:id="i-6Z3an5dvuf7cY7U1Vt2qv2">
            För ett exportberoende land som Sverige är sjöfarten strategiskt
            viktig. Hela 90 procent av den svenska exporten transporteras
            med sjöfart. Vi ser sjöfarten som en svensk basnäring vars betydelse
            växer i takt med att världshandeln blir allt mer global. Det gör
            en ökad kapacitet i svenska hamnar och farleder betydelsefull.
            Väg- och järnvägsinfrastrukturen till de stora hamnarna är betydelsefull
            för sjöfartens funktionssätt. Sjöfarten måste även bindas samman
            mer effektivt med järnvägs- och vägtransporter.
          </p>
          <p xml:id="i-5FXfk318HFaLTWoPDSCAjx">
            För att öka kapaciteten i det svenska transportsystemet är inlandssjöfart
            och kustsjöfart en möjlig lösning för att öka kapaciteten för
            godstransporter. En statlig utredning (SOU 2011:4) har redan studerat
            möjligheterna för att införa EU:s direktiv för inre vattenvägar
            i Sverige. En genomtänkt strategi för inlandssjöfart i Sverige
            förutsatt att miljö, sjösäkerhetsaspekter och arbetsvillkor beaktas
            kan innebära fördelar för industrins godstransporter.
          </p>
          <p xml:id="i-MFMCFzShi8rtcDTvBq5cFB">
            För minska sjöfartens klimatpåverkan bör sjöfarten tas in i någon
            form av utsläppshandel på global nivå inom IMO eller på EU-nivå.
            Vi ser även mycket positivt på den energiklassning av fartyg som
            IMO börjat arbeta med.
          </p>
          <p xml:id="i-QmNCeHhzhptQerbZtc3arq">
            EU:s implementering av IMO:s nya svavelregler kommer att bidra
            till förbättrad luftkvalitet och folkhälsa i Europa. Tyvärr tog
            den svenska borgerliga regeringen inte vara på möjligheterna inom
            IMO att driva igenom att kraven skulle vara globalt harmoniserade
            eller att samma krav skulle gälla i åtminstone hela Europa. Det
            är nu viktigt att se till att implementeringen blir kostnadseffektiv
            för sjöfarten och dess transportköpare. Det är särskilt angeläget
            att främja nya bränslen som flytande gas och kostnadseffektiva
            metoder för avgasrening för fartyg. Flytande naturgas, LNG, är
            visserligen ett fossilt bränsle men kan innebära en minskad miljö-
            och klimatpåverkan.
          </p>
          <head xml:id="i-LDqGCjLWFsAL6UqHhByhmG" type="h2">
            Gotlandstrafiken
          </head>
          <p xml:id="i-GX8QQtkp8ueJAkmjhKzXLz">
            Gotlandstrafiken är avgörande för utvecklingen på Gotland. Det
            är viktigt att färjetrafiken omfattas av ett långsiktigt, stabilt
            och miljömässigt hållbart avtal. Gotlandstrafiken måste ses som
            en del av det nationella trafiksystemet och skall inte ges sämre
            villkor än övriga landet. Det är viktigt att persontrafiken, gotländska
            näringen och företagen på Gotland ges rättvisa och konkurrenskraftiga
            villkor när det gäller prisbild och överfartstid. Dagen bastrafik
            bör utgöra grunden för kommande avtalsperiod.
          </p>
          <head xml:id="i-K2ELkDUp9gxVBFrxrpFYkn" type="h2">
            Tonnageskatt
          </head>
          <p xml:id="i-BJzBzgbyxq5u8RWrhcdGwy">
            För att värna den svenska sjöfartsnäringen är det hög tid att
            regeringen lägger fram ett förslag om tonnageskatt. Tonnageskatt
            gäller nu inom hela EU med undantag för Sverige. Det innebär att
            svenska redare har sämre konkurrensvillkor och därför flaggar
            ut sina fartyg. Sverige förlorar arbetstillfällen och marin kompetens
            som på sikt kommer att slå mot ännu fler jobb.
          </p>
          <head xml:id="i-FWEhWPu5q2gqTESMG8fZSn" type="h1">
            Flyg
          </head>
          <head xml:id="i-6s2eeSZwzT5VFoLcmd3ntp" type="h2">
            Flygledartjänster
          </head>
          <p xml:id="i-31UKUxXonajQK12sHfaSmD">
            Vi ser tydliga risker med regeringens avreglering av flygledartjänsterna.
            Flygsäkerheten måste alltid ha högsta prioritet och det är tveksamt
            om det går att skapa en fungerande marknad för flygledartjänster.
            Därför vill vi att flygledartjänsterna på de statliga trafikflygplatserna
            och Försvarsmaktens flygplatser även i fortsättningen ska drivas
            av Luftfartsverket. Detta med hänsyn till både flygsäkerheten
            och Försvarsmaktens behov.
          </p>
          <p xml:id="i-AePvrVNK8hvNL8htCFYeu2">
            Riksdagen har i ett tillkännagivande till regeringen från maj
            2012 klargjort att ytterligare steg av konkurrensutsättning av
            flygledartjänster inte ska ske förrän det pågående beredningsarbetet
            avseende den avlämnade statliga utredningen SOU 2012:27 är avslutat.
          </p>
          <head xml:id="i-FmTX6v6mtTupxFL9nwRTLU" type="h2">
            Fortsatt aktivt miljö- och klimatarbete viktigt
          </head>
          <p xml:id="i-BxJaDaqr6UNy8nmavLjZ4Q">
            Flyget måste fortsätta arbeta mycket aktivt med att minska sina
            utsläpp av växthusgaser. Ett första steg är att EU tagit in flyget
            i sin utsläppshandel, ETS. Detta system har dock många brister
            och det vore bäst att flyget fick ett eget utsläppshandelsystem
            utanför ETS. Så länge nuvarande system finns för flyget i EU är
            det självklart att det internkontinentala flyget som ankommer
            eller avgår från flygplatser i EU ska delta i utsläppshandeln.
            En förbättrad utsläppshandel kan innebära att ny teknik för energieffektivare
            flygplan får ett snabbare genombrott. Det innebär även en drivkraft
            för att arbeta mer med åtgärder som gröna inflygningar och även
            bränslesparande flygrutter, gröna flygningar.
          </p>
          <p xml:id="i-WKgjof6mALKmhEkbKAESeD">
            Sverige bör även inom ICAO, FN:s organisation för civilflyget,
            verka för att skattebefrielsen av flygbränsle som slås fast i
            Chicagokonventionen upphör.
          </p>
          <p xml:id="i-NTNCLy8s63JTngPRfjmUw5">
            Det miljöarbete som bedrivs av statliga Swedavia är ett effektivt
            sätt att minska flygsektorns klimatpåverkan. Vi ser gärna att
            Swedavia fortsätter att aktivt förbättra sitt miljöarbete.
          </p>
          <head xml:id="i-HrFj4T5WY3oCSgXGokKZ4M" type="h1">
            It
          </head>
          <head xml:id="i-Cq1wzmbcbqxGdQDrWwHgGx" type="h3">
            Ett hållbart informationssamhälle för alla
          </head>
          <p xml:id="i-JCaRmMY5YjyBAxRKMCSn1P">
            Vårt mål ligger fast. Sverige ska vara ett hållbart informationssamhälle
            för alla. Tillgången till it är idag lika viktig som el och vatten
            till bostäder och företag.
          </p>
          <p xml:id="i-Lzc17ReBLV4XeWNE5b5u2F">
            Alla ska kunna ta del av moderna it-tjänster i hela landet. Då
            behövs en hållbar, robust it-infrastruktur. Det måste vara självklart
            att mobiltelefon och datakommunikation ska gå att använda i hela
            Sverige. It är en samhällsomdanande kraft som gör det möjligt
            för helt nya sätt att möta framtiden. Sverige har i förhållande
            till andra länder en god tillgång på fiber tack vare att vi var
            tidigt ute i början 2000-talet. Den socialdemokratiska regeringens
            stöd till kommunerna för att bygga bredband där marknaden inte
            upplevde det som lönsamt var en framgångsrik strategi. Det tillsammans
            med Hem-PC reformen och it i skolan gjorde att Sverige låg i framkant.
            Men resten av världen kommer i kapp och den tekniska utvecklingen
            gör att vi hela tiden måsta anta nya utmaningar.
          </p>
          <head xml:id="i-NXmc9zaA1iqj6wLZdgdLoc" type="h2">
            Digital tillväxt
          </head>
          <p xml:id="i-VGhjXh7pgmWQuwBLvBzWn3">
            För att bejaka den digitala tillväxten behövs höga hastigheter
            i bredbandsnäten i hela landet. En följd av denna digitalisering
            är att affärsmodeller inom hela näringslivet i allt större utsträckning
            bygger på ett tjänsteerbjudande ovanpå en teknisk plattform av
            något slag.
          </p>
          <p xml:id="i-TUZkF4Y687vZP7yD8RCik6">
            Det gäller allt ifrån hur vi tar del av nyheter och konsumerar
            musik till medicinska analyser, ekonomi- och lönehanteringssystem
            till bank-, betal- och sjukvårdsupplysningstjänster.
          </p>
          <p xml:id="i-XTmfRn4AobjmaxZoMVpFnP">
            Digitala tjänster och digital tillväxt utvecklar och erbjuder
            nya, effektivare och mer produktiva digitala tjänstelösningar.
            Vidden av globalisering och möjligheterna att via nätet köpa produkter
            och tjänster från hela världen är oändlig.
          </p>
          <p xml:id="i-2bWQ5y59t3x27Kanha8j7x">
            Men oftast är affärsmodellerna inte anpassade till den digitala
            tillväxten. Det gäller t.ex. immaterialrättssystemet, innovationer
            i tjänsteföretag, distribution, marknadsföring, tillgången till
            data utifrån vilka nya tjänster som kan byggas samt tillgång till
            bredband med höga hastigheter i hela landet.
          </p>
          <p xml:id="i-TPtrEn9w86R4q3Sc62CAmZ">
            Den offentliga sektorns användning av digitala tjänster underlättar
            för medborgarna. De äldre kan bo kvar hemma och ha tillsyn via
            smarta applikationer, kan ha kontakt med sjukvården och anhöriga
            från sitt hem och känna stor trygghet.
          </p>
          <p xml:id="i-RkHbbbv1V5riHxFSNLQigb">
            Skolan underlättar för eleverna med hjälp av it-tekniken och
            kan anpassa undervisningen efter elevens behov på ett helt annat
            sätt än tidigare.
          </p>
          <head xml:id="i-UrqjbDLk4YmXZPte8f32ai" type="h2">
            Slut de digitala klyftorna
          </head>
          <p xml:id="i-3yLWBxyZwqin75ebPRtguv">
            Regeringen har tagit fram en digital agenda men det behövs även
            en ny bredbandsstrategi. Användningen av it får inte vara en klassfråga
            eller en genusfråga. Unga, gamla, män och kvinnor ska ha samma
            möjligheter oavsett om de är på landet eller i staden. Tillgången
            till och hastigheten på nätet varierar stort över landet. Tydliga
            åtgärder behövs för att överbrygga de digitala klyftorna. Det
            ska gå att använda mobiltelefon och datakommunikation i hela Sverige.
            Sedan förra året då vi socialdemokrater skrev om att det behövs
            en kartläggning av kapaciteten på befintliga nät har PTS presenterat
            en bredbandskarta. Vi välkomnar det initiativet som gjorts trots
            att den borgerliga majoriteten förra året hävdade att det inte
            behövdes.
          </p>
          <p xml:id="i-RA2FSyf7Tkw6hT2mN4CNF">
            Att internet kan användas av alla är en nyckelfråga för ett digitalt
            samhälle i världsklass. Särskilda satsningar är avgörande för
            att stimulera de 1,2 miljoner att ta steget in i samhället. Alla
            ska våga, vilja och kunna ta del av samhällets digitala tjänster.
            Men även de som redan är på nätet kan med rätt stöd få betydligt
            bättre möjligheter att underlätta vardagssysslor, vara delaktig
            i samhällsutvecklingen, få en bättre vård och omsorg, större möjlighet
            till arbete och en bättre utbildning.
          </p>
          <head xml:id="i-SQP1wDMnWFWjV3394XA1S9" type="h2">
            Fungerande bredband och mobil telefoni i hela Sverige
          </head>
          <p xml:id="i-SevgyDBS7yxE7pXkwy4na3">
            I dag finns märkbara brister i mobiltäckningen. Många upplever
            också försämringar i takt med att terminaler, datorer och smarta
            telefoner erbjuder allt fler tjänster. För dem som arbetar i hemtjänsten
            och kör ensamma i glesbygden är mobiltäckningen nödvändig. För
            dem som jobbar i skog och mark och längs kusterna är det ett arbetsmiljöproblem
            att inte kunna vara i kontakt med omvärlden. Men det skapar även
            svårigheter för friluftsliv, jakt och fiske, båtliv, turist- och
            besöksnäringen.
          </p>
          <p xml:id="i-1o5fqck19gzM93sciPV1U">
            Bredbandstillgängligheten är viktig oavsett var i Sverige man
            bor och oavsett om man bor i flerfamiljshus, radhus, villa i en
            eller fastighet på landsbygden. Hög hastighet i it-infrastrukturen
            är helt avgörande för såväl privatpersoner, hushåll, företag som
            offentliga förvaltningar i hela landet. Vi ser ett tydligt samhällsansvar
            där marknaden inte klarar detta. Det behövs ny bredbandsstrategi
            där målet justeras så att alla hushåll och företag år 2020 ska
            ha tillgång till 100 Mbit/s.
          </p>
          <head xml:id="i-E2vCU5dJXeYAciKQf1PD9y" type="h2">
            En kapcitetesutredning för it-kommunikationer i Sverige
          </head>
          <p xml:id="i-41VdJUvCSijyGgJtHF6eZU">
            Det finns anledning att se över möjligheterna att tillsätta en
            kapacitetsutredning för it-kommuniktationerna i Sverige. Likt
            Trafikverkets kapacitetsutredning för järnvägen och hela transportsystemet
            kan en kapacitetsutredning ge ytterligare kunskap om hur it-kommunikationerna
            kan förbättras i Sverige.
          </p>
          <head xml:id="i-8xMzz6gr9NRyeoxwNywYzy" type="h2">
            Förbered för ny it-infrastruktur
          </head>
          <p xml:id="i-2gEvpj3ELCkozsNJmrSHmu">
            Det behövs en mer offensiv satsning för att klara målet med att
            digitalisera Sverige. Kommunerna ska i sina bredbandsplaner vinnlägga
            sig om vikten av att it-infrastruktur säkras till alla boende
            och verksamheter inom kommunens geografiska område. Regeringen
            bör ge stadsnäten möjligheten att agera på marknaden och över
            kommungränserna.
          </p>
          <p xml:id="i-2QAxUwxRCcTdsqdLM8Pfk2">
            Vidare ser vi det som angeläget att infrastruktur för it måste
            förberedas på bästa sätt när andra infrastruktursatsningar görs.
            Det kan bland annat handla om krav att lägga tomrör som förberedelse
            för it-infrastruktur. Dessutom är det dags att sätta upp mål även
            för det mobila nätet. Det behövs en standard som gör det möjligt
            att knyta ihop nät.
          </p>
          <p xml:id="i-7nNF5RCA2gcxCFz75DWf4y">
            För att alla ska kunna legitimera sig och på så sätt förenkla
            tillgången till offentliga tjänster via internet behövs e-legitimation
            . Det ska vara så enkelt och tryggt att utföra sina skyldigheter
            och ta del av sina rättigheter och få fullgod service. Därför
            ska Sverige införa standard även för e-legitimation.
          </p>
          <head xml:id="i-M8UHpGVRJUsnATd3GG6qop" type="h2">
            ICT strategiskt viktigt för it i Sverige
          </head>
          <p xml:id="i-NM8PMokyk3yRfytRE5Cogy">
            Trafikverket ICT säljer tjänster till offentlig sektor, transportbranschen
            och företag. Nu när det står klart att ICT inte ska säljas ut
            menar vi att det är viktigt att de blir en egen enhet i Trafikverket.
            ICT har både spetskompetens och lång erfarenhet av it och telekomfrågor.
            ICT är i dag den ledande operatörsneutrala IKT-leverantören i
            Sverige med innovativa tjänster och en grund i Sveriges näst största
            fibernät. I utredningen SOU 2010:82 föreslås att ICT ska vara
            en egen enhet. Vi stödjer det förslaget.
          </p>
          <p xml:id="i-BgVcXjvJcfHE8wB6kwFtxL">
            Även myndigheten för samhällsskydd och beredskap (MSB) slår fast
            i en utredning från 2010, Tillgänglig och skyddad kommunikationsinfrastruktur
            för offentlig sektor , att vissa myndigheter behöver tillgång
            till en statligt kontrollerbar kommunikationsinfrastruktur. MSB
            föreslår att Trafikverket ICT får ansvar för drift och förvaltning
            av den. Lösningen ligger i linje med Trafikverket ICT:s befintliga
            arbete. Det vore med andra ord olyckligt att slå sönder ICT och
            dela upp verksamheten i olika delar i Trafikverket.
          </p>
        </div>
        <div xml:id="i-JXTjhXrd7dTKxJaKtDdTNR" type="signatureBlock">
          <list xml:id="i-LkrmKh3rYsbBJiiDv11uoW">
            <item xml:id="i-YM4DeFCeS5ULH86HqrmUaT" who="i-NW2TEoH8XmW9aSn2aKJ8EA" type="signature">
              Anders Ygeman (S)
            </item>
            <item xml:id="i-MfPzt9eqSMPoGraNPxueGz" who="i-17NC28Tx5CZ5mzwYAUHKqv" type="signature">
              Monica Green (S)
            </item>
            <item xml:id="i-CGLYKteA1waft4YCnRRjNL" who="i-H5HJUuQkcmeBKzDKgSJFMx" type="signature">
              Lars Johansson (S)
            </item>
            <item xml:id="i-9Mp3VUMjC4H6KfD7UmBpT7" who="i-76ETKL7PQscJy3dmshR8mr" type="signature">
              Lars Mejern Larsson (S)
            </item>
            <item xml:id="i-UogDFjRpuMZEbqQEa8EGXm" who="i-SvS8rTwUeKpVtp5mrPNCaP" type="signature">
              Leif Pettersson (S)
            </item>
            <item xml:id="i-BYALWSQLpnt2TEfRruXN6j" who="i-SwCG7qehtiZEoxQcEgSRCW" type="signature">
              Suzanne Svensson (S)
            </item>
            <item xml:id="i-CmY51zkyG7spA1V29DJWne" who="unknown" type="signature">
              Roza Güclü Hedin (S)
            </item>
          </list>
        </div>
      </div>
    </body>
  </text>
</TEI>
