<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-JuU-00455">
  <teiHeader>
    <fileDesc>
      <titleStmt>
        <title>Upprättelse för brottsoffer</title>
        <author corresp="i-PAfMpaW8KP2UfRTBpXARTc">av Linda Westerlund Snecker m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:455 av Linda Westerlund Snecker m.fl. (V)</title>
          <idno type="rdwebb">H902455</idno>
          <rs type="number">455</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H902455/text</ref>
          <ref type="dokument_url_html">http://data.riksdagen.se/dokument/H902455</ref>
          <ref type="dokumentstatus_url_xml">http://data.riksdagen.se/dokumentstatus/H902455</ref>
          <ref type="docx">http://data.riksdagen.se/fil/EB6DF3F2-DBE2-48A4-BB2C-F10B6D013734</ref>
          <ref type="pdf">http://data.riksdagen.se/fil/F0F75A37-CF8D-4100-B6AF-9AC332F41ECA</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-AcrNjdftfgEDKtVYDbE4tQ</idno>
            <name>Gudrun Nordborg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FqirGpgVadzcvH1i4Q2RHU</idno>
            <name>Jon Thorbjörnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3YXCipudYA4N8ZNFk2PrxQ</idno>
            <name>Jessica Wetterling</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-UsNzfr6Zv1PUrGEcuDXsBb" type="signed"/>
        <correspContext corresp="i-UsNzfr6Zv1PUrGEcuDXsBb">
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-AcrNjdftfgEDKtVYDbE4tQ"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-FqirGpgVadzcvH1i4Q2RHU"/>
          <note type="signatory" corresp="i-3YXCipudYA4N8ZNFk2PrxQ"/>
        </correspContext>
        <correspAction xml:id="i-A8ouu7McLj7YaHPBTjycUQ" type="submitted">
          <date when="2021-09-27"/>
          <time when="15:25:25"/>
        </correspAction>
        <correspAction xml:id="i-DyFujeJ8sovNAG1A43w22c" type="reviewed">
          <date when="2021-09-27"/>
          <time when="18:11:55"/>
        </correspAction>
        <correspAction xml:id="i-n2cdJxfs7uHts9o3BhNqh" type="referred">
          <date when="2021-10-14"/>
        </correspAction>
        <correspAction xml:id="i-FWygn8WmqE3eiFnjxVbgTK" type="assigned">
          <date when="2022-10-05"/>
          <time when="09:29:08"/>
        </correspAction>
        <correspContext corresp="i-FWygn8WmqE3eiFnjxVbgTK">
          <ref type="assignedTo">Justitieutskottet</ref>
        </correspContext>
        <correspAction xml:id="i-Ut1BjkdsMCBN6AkoG9vjWo" type="behandlas_i"/>
        <correspContext corresp="i-Ut1BjkdsMCBN6AkoG9vjWo">
          <ref type="uppgift">2021/22:JuU24</ref>
          <ref type="ref_dok_id">H901JuU24</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU24</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-U2UFGD1vqwrCBzpqMopN39" type="behandlas_i"/>
        <correspContext corresp="i-U2UFGD1vqwrCBzpqMopN39">
          <ref type="uppgift">2021/22:JuU23</ref>
          <ref type="ref_dok_id">H901JuU23</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU23</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8YbwGk1jx2G8sakBd8TqQP" type="behandlas_i"/>
        <correspContext corresp="i-8YbwGk1jx2G8sakBd8TqQP">
          <ref type="uppgift">2021/22:JuU26</ref>
          <ref type="ref_dok_id">H901JuU26</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU26</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VJCM6dhamATh3v5WvRDRyT" type="behandlas_i"/>
        <correspContext corresp="i-VJCM6dhamATh3v5WvRDRyT">
          <ref type="uppgift">2021/22:SoU18</ref>
          <ref type="ref_dok_id">H901SoU18</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU18</ref>
          <ref type="ref_dok_titel">Socialtjänstfrågor - barn och unga</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2Cej83C7tCbr4Sp1RrrU3L" type="behandlas_i"/>
        <correspContext corresp="i-2Cej83C7tCbr4Sp1RrrU3L">
          <ref type="uppgift">2021/22:CU20</ref>
          <ref type="ref_dok_id">H901CU20</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">CU20</ref>
          <ref type="ref_dok_titel">Stärkt rätt till skadestånd för brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2021/22:455 av Linda Westerlund Snecker
          m.fl. (V) Upprättelse för brottsoffer
        </div>
      </div>
      <div type="motBody">
        <div xml:id="i-VMPvx59t84oRuh5jmsajn7" type="TOC">
          <head xml:id="i-XMdF8jUWLne7CnVdVxbAy3">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 1">
              4 Barn som brottsoffer
            </item>
            <item style="indent-level: 2">
              4.1 Barn som bevittnat våld
            </item>
            <item style="indent-level: 2">
              4.2 Barn som utsatts för våld i nära relation
            </item>
            <item style="indent-level: 2">
              4.3 En ny form av barnombud
            </item>
            <item style="indent-level: 2">
              4.4 Likvärdiga barnahus i hela landet
            </item>
            <item style="indent-level: 1">
              5 Särskilda åtgärder för vuxna brottsoffer
            </item>
            <item style="indent-level: 2">
              5.1 Bemötandefrågor
            </item>
            <item style="indent-level: 3">
              5.1.1 Information om stödmöjligheter till vittnen och målsägande
            </item>
            <item style="indent-level: 3">
              5.1.2 Bemötandet i domstol
            </item>
            <item style="indent-level: 3">
              5.1.3 Stödcenter för vuxna utsatta för sexualiserat våld
            </item>
            <item style="indent-level: 2">
              5.2 Målsägandebiträde i hovrätten
            </item>
            <item style="indent-level: 2">
              5.3 Ökade möjligheter att delta i rättegång på distans
            </item>
            <item style="indent-level: 2">
              5.4 Se över brottsskadeersättningen
            </item>
            <item style="indent-level: 2">
              5.5 Stöd av målsägandebiträde för rätt till ersättning
            </item>
            <item style="indent-level: 2">
              5.6 Vittnesskydd
            </item>
            <item style="indent-level: 3">
              5.6.1 Polisens särskilda personsäkerhetsprogram
            </item>
            <item style="indent-level: 2">
              5.7 Medling
            </item>
          </list>
        </div>
        <div type="motProposal" subtype="förslag">
          <head xml:id="i-XZxYYT3734zXU8aVCcdLGL">
            2 Förslag till riksdagsbeslut
          </head>
          <list style="ol">
            <item xml:id="i-HcvBzFKxzJ7S2JTcEdnbEw">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att se över möjligheten
              att lägga till risken för att barnet ska bevittna våld som ett
              rekvisit i barnfridsbrottet och tillkännager detta för regeringen.
            </item>
            <item xml:id="i-GVt1rjDzCL8WNz7wsRd9hm">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att se över möjligheten
              att komplettera fridskränkningsparagrafen med ett tredje stycke
              om grov barnfridskränkning och tillkännager detta för regeringen.
            </item>
            <item xml:id="i-51NbqyqDQsBJuRiVQRSpBb">
              Riksdagen ställer sig bakom det som anförs i motionen om att
              regeringen bör utreda hur en ny form av barnombud skulle kunna
              stärka barns rättsliga ställning när barnets vårdnadshavare av
              något skäl saknar förmåga att uppfylla sina plikter som barnets
              ställföreträdare, och detta tillkännager riksdagen för regeringen.
            </item>
            <item xml:id="i-qeRivQdPvaVQMuCCBeH1M">
              Riksdagen ställer sig bakom det som anförs i motionen om att
              regeringen bör ta fram en nationell plan för barnahusens verksamhet
              i syfte att förbättra likvärdigheten och tillgången till insatser
              för alla barn och tillkännager detta för regeringen.
            </item>
            <item xml:id="i-7saMK5AC6hZnuWvEdu9gio">
              Riksdagen ställer sig bakom det som anförs i motionen om att
              regeringen bör utreda hur barns specifika behov kopplat till förundersökning,
              rättsprocess, stöd- och skyddsåtgärder m.m. bättre kan tillgodoses
              och föreslå förbättringsåtgärder på området och tillkännager detta
              för regeringen.
            </item>
            <item xml:id="i-K4eN3SgdwY71MCPXvQLqBf">
              Riksdagen ställer sig bakom det som anförs i motionen om att
              regeringen bör ta initiativ till en översyn av 13 a § förundersökningskungörelsen
              (1947:948) i syfte att tydliggöra att polisens uppgift att i ett
              tidigt skede lämna information till målsäganden om möjligheter
              till stöd är obligatorisk och tillkännager detta för regeringen.
            </item>
            <item xml:id="i-KBx4cXXxHCWJVo93ubp8Hh">
              Riksdagen ställer sig bakom det som anförs i motionen om att
              regeringen bör ge Domstolsverket i uppdrag att ge information
              om stödmöjligheter till parter och vittnen i kallelsen till förhandling
              och tillkännager detta för regeringen.
            </item>
            <item xml:id="i-PXioxzu5reCDRdWo9UDwrt">
              Riksdagen ställer sig bakom det som anförs i motionen om att
              regeringen bör tillsätta en utredning som ser över möjligheten
              att samla specialistkompetens på särskilda stödcenter för vuxna
              som utsatts för sexualbrott och våld i nära relationer, och detta
              tillkännager riksdagen för regeringen.
            </item>
            <item xml:id="i-2gAdDkvgvGwZCPxjGGMjrJ">
              Riksdagen ställer sig bakom det som anförs i motionen om att
              regeringen bör se över ändringarna i lagen (1988:609) om målsägandebiträde
              i syfte att målsäganden ska ha rätt till målsägandebiträde i hovrätten
              som huvudregel och tillkännager detta för regeringen.
            </item>
            <item xml:id="i-2AKwzfKUbvUTNei9KKHXh8">
              Riksdagen ställer sig bakom det som anförs i motionen om att
              regeringen bör ge Domstolsverket i uppdrag att utveckla och sprida
              tekniken för att delta i rättegång på distans via videokonferens
              till samtliga domstolar och tillkännager detta för regeringen.
            </item>
            <item xml:id="i-JGMv6oD6tFt2jzJWj9vJw6">
              Riksdagen ställer sig bakom det som anförs i motionen om att
              regeringen bör utreda hur utbetalning av brottsskadeersättning
              kan bli enklare och tillkännager detta för regeringen.
            </item>
            <item xml:id="i-Hhou4xKxdL4vzaTmsYbNDU">
              Riksdagen ställer sig bakom det som anförs i motionen om att
              regeringen bör tillsätta en utredning i syfte att förlänga målsägandebiträdenas
              förordnanden så att brottsoffer kan få stöd i samband med ersättningsanspråk
              och tillkännager detta för regeringen.
            </item>
            <item xml:id="i-prpQ63JnpQv4Xnqg5GbGQ">
              Riksdagen ställer sig bakom det som anförs i motionen om att
              regeringen bör tillsätta en utredning om ett nytt särskilt personsäkerhetsprogram
              och tillkännager detta för regeringen.
            </item>
            <item xml:id="i-YQ5zhb1qG9iGNWXkTEib6K">
              Riksdagen ställer sig bakom det som anförs i motionen om att
              regeringen bör ge Brottsförebyggande rådet i uppdrag att samordna
              medlingsverksamheten vid brottmål på nationell nivå och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-X4pcCBaKweszhP76Mf7QLk" type="h1">
            3 Inledning
          </head>
          <p xml:id="i-GsBWqVhMAL9hvH63cJepur">
            Det öppna samhället bygger på demokrati, frihet och respekt för
            alla människors rätt att forma sina liv så länge man inte inkräktar
            på sina medmänniskors frihet. Våld och övergrepp kan aldrig accepteras
            och måste bekämpas oavsett vem som är förövare och vem som är
            offer och oavsett de bakomliggande motiven. Det är en mänsklig
            rättighet att slippa utsättas för våld och övergrepp och att få
            skydd och stöd om så ändå sker. Rättspolitiken handlar i grund
            och botten om trygghet och säkerhet. Trygghet för allmänheten
            att kunna leva sitt liv i frihet med de mänskliga rättigheter
            vi har kommit överens om. Trygghet att sent på kvällen kunna gå
            en promenad utan att bli överfallen. Trygghet i att veta att samhället
            står upp mot brottslighet och finns där med hjälp och stöd när
            vi behöver det som allra mest. I dag är det inte alltid så. Det
            finns ingen myndighet som har övergripande ansvar, insyn och kontrollfunktion
            i alla de delar som gäller brottsoffer och alldeles för ofta faller
            personer mellan stolarna och får inte den hjälp och det stöd de
            har rätt till. Det är naturligtvis inte acceptabelt. För att människor
            ska kunna känna den trygghet de har rätt att känna behöver brottsoffrens
            rättigheter stärkas ytterligare.
          </p>
          <p xml:id="i-PKykcKNyn92MdBgJ3mKJnK">
            Från att ha legat på en stabil nivå under en tioårsperiod fram
            till 2014 har den upplevda otryggheten ökat under de senaste åren.
            Den upplevda otryggheten har inte ett direkt samband med antalet
            anmälda brott. Däremot är det viktigt att ta människors upplevelse
            av otrygghet på allvar. Av Brottsförebyggande rådets (Brå) sammanställning
            av centrala resultat från Nationella trygghetsundersökningen 2020
            framgår att totalt 30 procent av befolkningen (16–84 år) uppger
            att de känner sig mycket eller ganska otrygga eller att de till
            följd av otrygghet undviker att gå ut ensamma sena kvällar i sitt
            bostads­område. Sett över tid har andelen som känner sig otrygga
            legat på en relativt stabil nivå efter en svag minskning. År 2016
            ökade dock andelen otrygga påtagligt, och låg därefter kvar på
            samma nivå fram till den senaste mätningen, då den ökade ytterligare
            något. Kvinnor upplever otrygghet i betydligt större utsträckning
            än män (38 respektive 22 procent), och det är även en större andel
            kvinnor än män som helt avstår från att gå ut p.g.a. otrygghet
            (10 respektive 2 procent). Andra grupper som utmärker sig med
            en stor andel otrygga är den näst yngsta åldersgruppen (20–24
            år), personer boende i fler­familjshus och svenskfödda med båda
            föräldrarna utrikesfödda. Att kvinnor generellt upplever en större
            otrygghet än män är ett av alla skäl till att rättspolitiken alltid
            måste genomsyras av ett feministiskt perspektiv.
          </p>
          <p xml:id="i-8UinYrqyRKnHxR6HVUwbWt">
            Under de senaste decennierna har brottsoffers rättigheter i Sverige
            stärkts. Dock finns det fortfarande brister som beror dels på
            luckor i lagstiftningen, dels på problem med tillämpningen av
            gällande lagar och rutiner. En rapport från Brottsförebyggande
            rådet (Brå) visar att betydligt fler brottsoffer behöver få stöd.
            <ref target="i-8FkPfaPEirQUYehpP6W7DS">
              [1]
            </ref>
            Enligt rapporten uppger brottsoffren i 10 procent av fallen (brott
            mot enskild person) att de erbjudits stöd eller hjälp från någon
            ideell organisation. Andelen brott där de uppger att de fått ideellt
            stöd är 4,5 procent. Vidare utgjorde de fall där brottsoffret
            ansett sig ha behövt stöd som inte funnits 17 procent av brotten
            mot enskild person och 12 procent av bostadsinbrotten. I de allra
            flesta fall uppgav dessa brottsoffer att de vare sig fått eller
            erbjudits stöd från någon ideell organisation eller socialtjänsten.
            Att offret ansett sig ha behov av stöd som inte funnits att tillgå
            behöver inte betyda att personen inte hade kunnat få det önskade
            stödet, utan kan exempelvis handla om att offret inte informerats
            om att denna stöd­möjlighet finns. För att nå ut med stöd till
            brottsoffer är polisen en viktig länk. Dels för att polisanmälan
            ger en möjlighet att informera om vilket stöd som finns, dels
            för att brottsoffer som anmäler brottet oftare verkar ha behov
            av stöd. De flesta brott polis­anmäls dock inte, och polisanmälan
            krävs inte heller för att ha rätt till stöd. Rapporten visar att
            kvinnor som utsatts för brott mot enskild person har något större
            sannolikhet att erbjudas stöd än män. Samtidigt är det också vanligare
            att kvinnor anser sig ha behövt stöd som inte funnits att tillgå.
            Vidare uppger äldre, särskilt medelålders, i större utsträckning
            än yngre att de haft behov av stöd som inte funnits att tillgå.
            Brås analys tyder även på att de har mindre sannolikhet att erbjudas
            ideellt stöd för misshandel. Rapporten visar även att utrikesfödda
            har något mindre sannolikhet att erbjudas stöd för brott mot enskild
            person och större sannolikhet att uppleva behov av stöd som inte
            finns att tillgå. Det skulle bl.a. kunna handla om bristande tillgång
            till stöd på sitt modersmål. Vidare visar en annan av Brås rapporter
            att betydligt fler av de brottsoffer som har utsatts för hatbrott
            behöver få stöd.
            <ref target="i-YEKTfgQ2duJgCC6vwcmVpp">
              [2]
            </ref>
            Andelen hatbrott där de utsatta uppgav sig ha behövt stöd som
            inte fanns att tillgå var 22 procent. Vid hatbrott med homofobiskt
            eller antireligiöst motiv var det en större andel brott där de
            utsatta erbjudits stöd än vid hatbrott med främlingsfientligt
            motiv.
          </p>
          <p xml:id="i-JhLeJhGdqJmpeWULVBVWPU">
            Vänsterpartiet anser att bristerna behöver uppmärksammas och
            åtgärdas för att tillgodose de behov av skydd och stöd som ett
            brottsoffer kan ha. Förutom vissa lagändringar är utbildningsinsatser
            avgörande för att i praktiken uppnå ett starkt och välfungerande
            skydd för brottsoffer i Sverige.
          </p>
          <head xml:id="i-Thg51vSoXr4JHEMnJ5KwJ7" type="h1">
            4 Barn som brottsoffer
          </head>
          <head xml:id="i-Y2cxkSSXMU4LDUXt1V1P7T" type="h2">
            4.1 Barn som bevittnat våld
          </head>
          <p xml:id="i-2mGAe44ZesA7uZt9fygBX6">
            Vänsterpartiet har återkommande och i flera sammanhang lyft frågan
            om att stärka skyddet för barn som bevittnar våld (se t.ex. mot.
            2017/18:3605, mot. 2018/19:2227 och mot. 2019/20:142). Därför
            stod vi bakom regeringens förslag om att stärka det straff­rättsliga
            skyddet för barn som bevittnar våld mellan närstående, exempelvis
            att pappa misshandlar mamma eller ett syskon. Genom att riksdagen
            röstade för förslaget har ett nytt gradindelat brott, barnfridsbrott,
            införts (prop. 2020/21:170). Sedan den 1 juli 2021 är det straffbart
            att utsätta ett barn för att bevittna vissa brottsliga gärningar,
            såsom vålds- och sexualbrott, i nära relation. Vänsterpartiet
            noterar med tillfredsställelse att även skadegörelse ingår bland
            de gärningar som ligger till grund för barnfridsbrott vilket medför
            att bevittnande av att djur skadas eller dödas kan få straffrättslig
            effekt. Det nya brottet gör att barnet blir brottsoffer fullt
            ut och får status som målsägande och rätt till skadestånd på samma
            villkor som övriga brottsoffer. Till skillnad från regeringen
            anser vi dock att även risken för att ett barn bevittnar våld
            borde vara straffbar.
          </p>
          <p xml:id="i-D2R5k2jBfb7G3EHzzdRmJR">
            En förutsättning för att straffansvar för barnfridsbrott ska
            komma i fråga är att barnet har bevittnat den brottsliga gärningen.
            Regeringen anser i likhet med utredningen (SOU 2019:32) att det
            skulle föra för långt att låta alla former av upplevelser av brottets
            konse­kvenser omfattas av straffbestämmelsen. Någon form av avgränsning
            måste därför göras. Uttrycket bevittna ska enligt regeringen förstås
            så att barnet ska ha sett eller hört den brottsliga gärningen
            begås. Det är alltså inte tillräckligt att barnet enbart ser följderna
            av gärningen eller att barnet upplever att våldsamheter är på
            gång. För att barnet ska anses ha sett eller hört den brottsliga
            gärningen krävs att barnet på något sätt har uppfattat händelseförloppet
            genom att se eller höra de moment i gärningen som gör den straffbar,
            t.ex. att det förekommit våld eller högljudda, aggressiva och
            hotfulla uttalanden. Däremot behöver barnet inte ha bevittnat
            hela händelseförloppet (prop. 2020/21:170 s. 23–24).
          </p>
          <p xml:id="i-LD4yw38s5dsZiGi7DgYPXq">
            Ett antal remissinstanser invände i sina remissvar mot bedömningen
            att barnet måste ha bevittnat våldet för att straffansvar ska
            komma i fråga. Kvinno- och tjejjouren i Umeå, Kvinnohusföreningen
            i Umeå liksom Riksorganisationen för kvinnojourer och tjejjourer
            i Sverige (Roks) anser att det också bör handla om risken för
            att ett barn utsätts för att bevittna våld. Rädda Barnen förordar
            i sitt remissvar att barnfridsbrottet bör omfatta barns upplevelse
            av våld med såväl syn- och hörsel- som känslointryck. Därmed bör
            det vara tillräckligt att barnet har befunnit sig i omedelbar
            närhet till våldshandlingen, t.ex. i bostaden. Västra Götalandsregionens
            kompetenscentrum om våld i nära relationer (VKV) anser att barnfridsbrottet
            även borde innefatta vad barnet har upplevt i form av exempelvis
            psykiskt, materiellt och latent våld mot en närstående som kan
            vara nog så skadligt för barn som att bevittna det fysiska våldet.
            Enligt Åklagarmyndigheten kan det uppstå bevisproblem i de fall
            där barnen ligger och sover och vaknar under ett bråk. Om barnen
            hör vad som händer och smyger upp och ser ett brott begås kommer
            de att kunna berätta om vad de sett eller hört, men man menar
            att det kan bli mycket svårt att bevisa att gärningspersonen skulle
            agerat på samma sätt även med kännedom om att barnet såg eller
            hörde händelsen.
          </p>
          <p xml:id="i-8ZNNXjnt1rXaEJ6CShc5eh">
            Vänsterpartiet respekterar regeringens principiella resonemang
            om att en avgräns­ning av det straffbara området är nödvändig
            utifrån legalitetsprincipen och kravet på förutsebarhet inom straffrätten.
            I Nya Zeeland reglerar Domestic Violence Act från år 1995 många
            aspekter av våld i nära relationer. En del av lagstiftningen rör
            barn som bevittnar våld mot en person som barnet har en nära relation
            till. Detta betraktas enligt lagstiftningen som psykisk/psykologisk
            misshandel av barnet. Förutom fall där barnet ser eller hör våldet
            kriminaliseras även fall där det finns en konkret risk för att
            barnet ska se eller höra våldet. Utredningen nämner Nya Zeelands
            lagstiftning (SOU 2019:32, s. 153). Regeringen uttryckte i propositionen
            att det för straffansvar för bevittnande­brottet krävs att gärningspersonen
            har begått gärningen med uppsåt som måste täcka såväl grundbrottet
            som att det funnits ett barn som bevittnat gärningen samt att
            likgiltighetsuppsåt är tillräckligt (prop. 2020/21:170 s. 27 och
            s. 46). Vänsterpartiet menar att det vore meningsfullt att följa
            det nyzeeländska exemplet och i lagtexten uttryckligen markera
            att också risken för att barnet ska bevittna våldet ingår i det
            straffvärda beteendet. Vår uppfattning är att det borde skingra
            några av de tillämpnings­problem som framförts och att det har
            en tydlig pedagogisk poäng för envar. Vänster­partiet vill därför
            se över möjligheterna att uttryckligen beakta risken för att barnet
            ska bevittna våldet även i den svenska lagstiftningen.
          </p>
          <p xml:id="i-BuTeGvf4GSw8BJuYVcdEQ5">
            Regeringen bör tillsätta en utredning i syfte att se över möjligheten
            att lägga till risken för att barnet ska bevittna våld som ett
            rekvisit i barnfridsbrottet. Detta bör riksdagen ställa sig bakom
            och ge regeringen till känna.
          </p>
          <head xml:id="i-VBNbVan6kPZqdBouenT58b" type="h2">
            4.2 Barn som utsatts för våld i nära relation
          </head>
          <p xml:id="i-MFwF11VkrajFAtJuZRC4jU">
            Brotten grov fridskränkning och grov kvinnofridskränkning syftar
            till att motverka våld i nära relation genom att ta sikte på upprepade
            straffbara kränkningar som riktas mot närstående, t.ex. en partner,
            en förälder eller ett barn till gärningspersonen. De grova fridskränkningsbrotten
            finns reglerade i 4 kap. 4 a § brottsbalken (BrB). Brottet rubriceras
            grov kvinnofridskränkning om våldet utövas av en man mot en kvinna
            som han är eller har varit gift eller sambo med. Kränkningarna
            mot en närstående kan ske genom våldsbrott, fridsbrott och sexualbrott.
            Brotten kan bestå av exempelvis miss­handel, olaga hot, ofredande
            och sexuellt övergrepp. Grov fridskränkning och grov kvinnofridskränkning
            kan även omfatta skadegörelsebrott mot en närståendes egendom
            eller överträdelse av kontaktförbud. I stället för att bedöma
            de aktuella brotten vart och ett för sig, innebär de grova fridskränkningsbrotten
            att domstolen ska göra en helhets­bedömning av den utsatta personens
            situation. Om gärningarna inte bedöms som ett grovt fridskränkningsbrott,
            kan de i stället bedömas som fristående brott. För att gärningarna
            ska rubriceras som en grov fridskränkning ska de ha utgjort ett
            led i en upprepad kränkning av den drabbades integritet. Målsättningen
            med införandet av fridskränkningsbrotten var att inom ramen för
            det straffrättsliga förfarandet kunna beakta den utsatta personens
            hela situation och utsatthet för en serie i och för sig straffbelagda
            men ofta var för sig relativt lindriga gärningar. Genom fridskränknings­brotten
            avsågs också att få till stånd en uppgradering av straffvärdet
            för sådana gärningar (SOU 2011:85).
          </p>
          <p xml:id="i-PbeWQmZF3Prr2QLNa6cAH5">
            Konsekvenserna för barn som utsätts för misshandel blir stora.
            Förutom de fysiska skadorna kan barnet få långtgående psykiska
            skador. I de fall där den som har utsatt barnet för våld av en
            närstående, t.ex. en förälder eller en styvförälder till barnet,
            är barnet särskilt skyddslöst. Utredningen Barnkonventionen blir
            svensk lag (SOU 2016:19) har föreslagit att det i brottsbalken
            införs en ny särskild straffbestämmelse om misshandel av barn.
            För ett sådant brott ska den förälder eller den person under vars
            fostran, vård eller tillsyn ett barn står dömas, om personen tillfogar
            barnet kroppsskada, sjukdom eller smärta eller utsätter barnet
            för våld eller försätter barnet i vanmakt eller något annat sådant
            tillstånd. Till skillnad från vad som gäller för brottet misshandel
            enligt nuvarande reglering ska det inte krävas att våldet har
            orsakat smärta. En kartläggning av misshandelsdomar visar bl.a.
            att åtal i flera fall ogillats eftersom smärta inte ansetts styrkt
            eller för att den smärta som barnet känt inte varit tillräcklig
            för att gärningen ska bedömas som misshandel. Smärtrekvisitet
            och de krav det ställer på ett barn som utsatts för våld medför
            enligt utredningen att barn i praktiken många gånger inte ges
            ett likvärdigt straffrättsligt skydd mot våld som vuxna, något
            som inte ligger i linje med barnkonventionen. Då utredningens
            förslag ännu är under beredning i Regeringskansliet lägger vi
            inte fram något yrkande om en lagändring i denna motion. Däremot
            vill vi uppmärksamma barns extra utsatthet vid övergrepp och misshandel
            i nära relationer genom att införa ett tredje stycke i bestämmelsen
            om grov fridskränkning i brottsbalken. Det nya brottet bör benämnas
            grov barnfridskränkning. Vi föreslår detta bl.a. eftersom barnmisshandel
            ofta sker upprepat. Enligt Brottsförebyggande rådet sker det i
            38 procent av fallen.
            <ref target="i-FojJcu97BfZrmq5kw7DMSP">
              [3]
            </ref>
            Enligt Barnombudsmannen har fem procent av barnen i Sverige upplevt
            svårare och/eller upprepad misshandel.
            <ref target="i-9EAPvECkU9j9rgewtSCDtX">
              [4]
            </ref>
            Det nya brottet skulle tydligare än nuvarande text i paragrafens
            första stycke om fridskränkning lyfta fram barnets utsatthet som
            riskerar att medföra ännu allvarligare effekter än för en vuxen.
          </p>
          <p xml:id="i-2xXW9WvAyyHfymPq41xRfr">
            Regeringen bör tillsätta en utredning i syfte att se över möjligheten
            att komplettera fridskränkningsparagrafen med ett tredje stycke
            om grov barnfridskränkning. Detta bör riksdagen ställa sig bakom
            och ge regeringen till känna.
          </p>
          <head xml:id="i-AZCB8M71PnSmuv7xLnhSKA" type="h2">
            4.3 En ny form av barnombud
          </head>
          <p xml:id="i-JLgbzizHE4gpzVpaZmSJQL">
            I utredningen SOU 2019:32, som låg till grund för regeringens
            förslag om ett nytt barnfridsbrott, konstateras att vissa frågor
            om ytterligare åtgärder för att stärka barns rättsliga ställning
            bör utredas vidare. Utredningen menar att en ny form av ombud
            för barn skulle behöva utredas särskilt. Någon utomstående aktör
            kan behöva träda in om barnets vårdnadshavare av olika skäl saknar
            förmåga att uppfylla sina plikter som barnets ställföreträdare.
            Detta utöver de befogenheter som redan finns för den sociala barnavården
            med stöd av tvångslagstiftningen. Föräldrar som har utsatts för
            våld eller andra brott kan ha en nedsatt förmåga att stötta och
            hjälpa sina barn. Barn som har bevittnat eller utsatts för övergrepp
            och/eller våld kan även ha ett särskilt behov av att någon utomstående
            tar hand om deras intressen. Det kan t.ex. handla om att barn
            får tillgång till relevant traumabehandling eller liknande. Utredningen
            konstaterar även att det i samband med vårdnadstvister kan finnas
            behov av att någon utomstående träder in för att tillvarata barnets
            intressen på ett liknande sätt som de ställföreträdare som förordnas
            i LVU-mål gör. Vänsterpartiet har tidigare motionerat om att barn
            ska ha rätt till eget ombud när föräldrarna tvistar om vårdnad,
            boende och umgänge (se bl.a. mot. 2018/19:758 och mot. 2020/21:3928).
          </p>
          <p xml:id="i-17CPE3DfgnYz6VH4KFvSRR">
            Regeringen bör utreda hur en ny form av barnombud skulle kunna
            stärka barns rättsliga ställning när barnets vårdnadshavare av
            något skäl saknar förmåga att uppfylla sina plikter som barnets
            ställföreträdare. Detta bör riksdagen ställa sig bakom och ge
            regeringen till känna.
          </p>
          <head xml:id="i-PmPsJMByZ5SQrFw8jMmtdo" type="h2">
            4.4 Likvärdiga barnahus i hela landet
          </head>
          <p xml:id="i-W2aJMKAiMvisdA5SzCv9n3">
            I dag finns barnahus på ett trettiotal platser i landet. Där
            samverkar polis, socialtjänst och hälso- och sjukvård m.fl. aktörer
            för att hjälpa barn som utsatts för brott. Utred­ningen SOU 2019:32
            konstaterar att tillgången till och innehållet i verksamheten
            varierar i olika delar av landet vilket är problematiskt eftersom
            alla barn har rätt till likvärdigt stöd och likvärdiga myndighetsinsatser.
            Utredningen ser därför behov av att se över om det bör införas
            en central reglering eller styrning av barnahusens verksamhet
            i syfte att öka likvärdigheten. Länsstyrelsen i Stockholm skriver
            i sitt remissvar på utredningen att det i dag inte är möjligt
            att föra statistik för jämförelse och utveckling av barnahusverksamheten
            som helhet då information från respektive samverkanspart saknas
            eller är bristfällig och statistik mellan myndigheter inte går
            att samköra. Barnahusen saknar därmed möjlighet att utvärdera
            sina verksamheter. Länsstyrelsen i Stockholms län anser därför
            att författningsändringar kan vara nödvändiga samt att det vore
            önskvärt med en ansvarig myndighet för att åtgärda bristen på
            nationell styrning, samordning och uppföljning.
          </p>
          <p xml:id="i-NkyVL58Par6qcLLAVYo8Ai">
            Barnafrid, nationellt kunskapscenter om våld mot barn, vid Linköpings
            universitet refererade i sitt remissvar till att det vid Barnafrids
            utvärdering 2018/2019 av samtliga barnahus bl.a. konstaterades
            att det saknades nationell styrning som slår fast att barn som
            misstänks vara utsatta för brott ska utredas i en barnvänlig miljö
            där berörda myndigheter samlas och samverkar under ett tak och
            där brottsutredning, skydd samt fysisk och psykisk hälsa beaktas.
            Vidare konstaterades att det saknas en nationell samordning av
            verksamheten i barnahus varför Barnafrid föreslår att en nationell
            handlingsplan utarbetas för att likrikta barnahusens arbete.
          </p>
          <p xml:id="i-VCEhXS6E5oDVj3bCSu4929">
            Vänsterpartiet anser att det så långt det är möjligt ska undvikas
            att ett barn slussas runt mellan flera olika myndigheter och att
            barnet inte ska behöva upprepa sin historia för flera olika personer.
            Barnahus är ett bra exempel på en trygg och barnvänlig miljö där
            barn som misstänks vara utsatta för övergrepp är i centrum för
            utredningsprocessen. Det är ytterst viktigt att alla barn som
            behöver det får tillgång till den verksamheten och att insatserna
            håller lika god kvalitet och är likvärdiga över hela landet. Detta
            är viktigt också för att berörda professioner ska kunna samordna
            sina insatser till gagn för såväl barnet som rättsutredningen.
          </p>
          <p xml:id="i-FMgkMckYnLr9UHpMMrLicA">
            Regeringen bör ta fram en nationell plan för barnahusens verksamhet
            i syfte att förbättra likvärdigheten och tillgången till insatser
            för alla barn. Detta bör riksdagen ställa sig bakom och ge regeringen
            till känna.
          </p>
          <p xml:id="i-AxGbMUVRNJBx6isWLQmnQQ">
            I samband med detta bör regeringen även utreda hur barns specifika
            behov kopplat till förundersökning, rättsprocess samt stöd- och
            skyddsåtgärder bättre kan tillgodoses och föreslå förbättringsåtgärder
            på området. Detta bör riksdagen ställa sig bakom och ge regeringen
            till känna.
          </p>
          <head xml:id="i-MDqY9C7fNrg35WXcVQENtj" type="h1">
            5 Särskilda åtgärder för vuxna brottsoffer
          </head>
          <head xml:id="i-CbRMT54oFNVKiWmscnwP7f" type="h2">
            5.1 Bemötandefrågor
          </head>
          <head xml:id="i-Dgck6zJKpAGxhiMGm7kSnT" type="h3">
            5.1.1 Information om stödmöjligheter till vittnen och målsägande
          </head>
          <p xml:id="i-HKRc3LYF1rYXTwix8hEXK5">
            Grunden för ett fungerande rättsväsende är bl.a. att vittnen
            vill ställa upp och vittna under förundersökning och rättegång.
            För att motverka s.k. tystnadskulturer och att människor skräms
            till att inte vittna behövs därför ett modernt vittnesskydd inom
            ramen för polisens personsäkerhetsprogram (se nedan). En rapport
            från Brå visar att det finns många olika skäl till att inte prata
            med polisen om brott man utsatts för eller bevittnat. De starkaste
            mekanismerna för tystnad är skam och skuld, rädsla för repressalier
            samt bilden av att polisen ändå inte kan göra något. För att bryta
            tystnadskulturen måste polisen snabbt förhöra brottsoffer och
            vittnen och se till att de får skydd om de behöver. Andra viktiga
            faktorer kan enligt Brå bl.a. vara att dokumentera bevis i ett
            tidigt skede samt att ge tidiga utsagor ett större bevisvärde.
            <ref target="i-RJ6rJX7kRzDCwVSbvNzu6o">
              [5]
            </ref>
          </p>
          <p xml:id="i-3H6xWWSjxJPHwpAybevpxy">
            EU:s brottsofferdirektiv uppställer enligt artikel 18 krav på
            att medlemsstaterna ska begränsa risken för sekundär och upprepad
            viktimisering vid bl.a. myndighetskontakt, krav som vi inte anser
            att Sverige uppfyller enligt dagens lagstiftning. Den tid det
            tar för brottsoffer och deras anhöriga att få kontakt med en kommunal
            stödinsats varierar och skiftar kraftigt över landet. Vi ser även
            allvarligt på att antalet brottsoffer som får stöd från Brottsofferjouren
            (BOJ) har minskat kraftigt sedan polisens omorganisation 2015.
            Det beror på att antalet förmedlade ärenden från polisen till
            BOJ har sjunkit. På flera håll fungerar polisens förmedling bra,
            men ambitionsnivån och förutsättningarna måste generellt sett
            höjas för att alla brottsutsatta ska ha lika goda möjligheter
            till stöd oavsett var i landet de bor. Enligt förundersökningskungörelsen
            13 a § ska polisen bl.a. infor­mera ett brottsoffer om vilka myndigheter,
            organisationer och andra som kan lämna stöd, hjälp och vård. Skrivningen
            kan uppfattas som att det är frivilligt för polisen att förmedla
            kontakten. Men enligt artikel 8 i EU:s brottsofferdirektiv ska
            medlemsstaterna underlätta för den behöriga myndighet till vilken
            anmälan gjordes och andra berörda enheter att hänvisa brottsoffer
            till stödverksamheter för brottsoffer, vilket tydliggör att det
            inte är en frivillig uppgift. Målsäganden ska alltså enligt gällande
            reglering få information om möjliga stödåtgärder redan vid den
            första poliskontakten. Vi anser dock att bestämmelsen i förundersökningskungörelsen
            måste bli tydligare så att det framgår att polisens uppgift att
            informera målsäganden är obligatorisk. Dessutom bör det framgå
            att informationen ska lämnas redan i ett tidigt skede av poliskontakten.
          </p>
          <p xml:id="i-6PDdZrU6ybv6ZmKKPY7TrF">
            Regeringen bör ta initiativ till en översyn av 13 a § förundersökningskungörelsen
            (1947:948) i syfte att tydliggöra att polisens uppgift att i ett
            tidigt skede lämna information till målsäganden om möjligheter
            till stöd är obligatorisk. Detta bör riksdagen ställa sig bakom
            och ge regeringen till känna.
          </p>
          <p xml:id="i-24o9YsEWwZZusDY939K3k1">
            Regeringen har presenterat en utredning, SOU 2021:35, som bl.a.
            haft i uppdrag att se över stödet till vittnen och deras anhöriga
            och behovet av information om rätts­processen. Utredningen föreslår
            en särskild reglering i förundersökningskungörelsen som anger
            att ett vittne som kallas till ett förhör och, om det behövs och
            är möjligt, ett vittne i övriga förhörssituationer ska informeras
            om kontaktuppgifter, den fortsatta handläggningen och vilken roll
            han eller hon kommer att ha i den, rätten till ersättning för
            kostnader vid inställelse till förhör och sammanträden i domstol,
            att han eller hon på begäran kan få information om hur ärendet
            fortskrider hos polisen, åklagare eller domstol och vilka organisationer
            som kan lämna stöd och hjälp. Informationen som lämnas ska vara
            anpassad till mottagaren. Vänsterpartiet anser att vittnen, liksom
            målsägande, ska få obligatorisk information om vilka myndigheter,
            organisationer och andra som kan lämna stöd och hjälp redan i
            ett tidigt skede av poliskontakten. Då utredningen är under beredning
            i Regeringskansliet avstår vi från att lägga fram ett yrkande
            i detta sammanhang. Vänsterpartiet vill dock redan nu framföra
            att informa­tionen med fördel bör upprepas och ges såväl muntligt
            som skriftligt. Det är troligt att både målsägande och vittne
            kan vara upprörda eller t.o.m. i chock vilket gör att en första
            information kan vara svår att ta till sig.
          </p>
          <head xml:id="i-Mzae2hcGFgAF3cSYeQHnrE" type="h3">
            5.1.2 Bemötandet i domstol
          </head>
          <p xml:id="i-LXPtz7MK7Dk4aR2egj9tCK">
            Brå har i sin rapport Bemötandet i domstol
            <ref target="i-ML9bTLvBa66EFC3AptKtQM">
              [6]
            </ref>
            genom intervjuer analyserat hur olika brukare upplever domstolars
            bemötande och hantering av ärenden. Detta visar sig ha betydelse
            för både rättssäkerheten och effektiviteten i processen. Väl förberedda
            brukare antas kunna bidra till högre effektivitet och ett bättre
            beslutsunderlag för domstolens avgörande. Till exempel kan bristande
            information om hur en huvudförhandling går till leda till att
            vittnen och parter inte lämnar all den information som de faktiskt
            har, exempelvis på grund av stress, oro eller att man förväntar
            sig att få tala vid flera tillfällen. Intervjupersonerna i rapporten
            lyfter fram att mer information och mindre hotfull ton i kallelsen
            är önskvärt. Vidare bör kallelsen beskriva vad vittnesmålet avser
            och hur huvudförhandlingen kommer att gå till. Enligt Vänsterpartiets
            mening vore det även rimligt om kallelsen till förhandling innehåller
            information om möjligheter för såväl parter som vitten att få
            stöd. Den inledande presentationen i början av förhand­lingen
            lyfts också fram som viktig i rapporten. Att domaren hälsar alla
            välkomna och presenterar sig själv och övriga närvarande aktörer
            och deras roll kan bidra till en ökad trygghet för parter och
            vittnen. Cirka hälften av intervjupersonerna har uppgivit att
            de inte förstått allt som domaren, åklagaren och ombudet sagt
            under förhandlingen. Det dominerande skälet var att ord som användes
            av ombuden och rättens ordförande upplevdes som svåra.
          </p>
          <p xml:id="i-SNE4pMz22pbCc6SuqUjy88">
            Brå understryker i sin rapport att bemötandearbetet ska vara
            en pågående process vilket också tydligt uttrycks i strategin
            och handlingsplanen som landets domstolar har ställt sig bakom
            och arbetar i enlighet med. I Domstolsverkets regi har en handbok
            med råd och tips för bemötande tagits fram för att stötta domstolarna
            i ett systematiskt genomförande av aktiviteterna i handlingsplanen.
            2015 antogs en ny gemensam handlingsplan för det fortsatta arbetet
            med bemötande och domskrivning inom Sveriges Domstolar. Även Domstolsverket
            har gjort egna undersökningar av bemötande och förtroendefrågor.
            Med utgångspunkt i de synpunkter på upplevelsen av domstols­processen
            som kommit fram i undersökningarna har domstolarna genomfört en
            rad konkreta förbättringsåtgärder. Det har exempelvis handlat
            om tydligare information till parterna och vittnena och olika
            åtgärder i lokalerna. Det har även tagits fram policyer, rekommendationer
            eller riktlinjer för bemötandet och domskrivningen. Knappt 50
            domstolar har tagit fram en bemötandepolicy och lika många har
            tagit fram rekom­mendationer eller riktlinjer för domskrivningen.
            De domstolar som utvärderat sitt bemötandearbete har noterat att
            parter och vittnen anser att de numera får mer relevant information,
            ett mer aktivt mottagande och en förhandling där de känner sig
            mer delaktiga. Vänsterpartiet ser mycket positivt på domstolarnas
            pågående arbete med bemötandefrågor. Vi anser dock att det är
            viktigt att kallelsen till förhandling innehåller information
            om var parter och vittnen kan söka stöd och hjälp inför den kommande
            processen. Vidare är utformningen av själva lokalerna central
            för att bygga in trygghet för målsägande och vittnen. Målsägande
            och vittnen ska inte behöva dela väntrum med tilltalade. Detta
            bör särskilt beaktas vid nybyggnationer och renoveringar.
          </p>
          <p xml:id="i-MMWzpf8ZEiWYYQzsexVYTi">
            Regeringen bör ge Domstolsverket i uppdrag att ge information
            om stödmöjligheter till parter och vittnen i kallelsen till förhandling.
            Detta bör riksdagen ställa sig bakom och ge regeringen till känna.
          </p>
          <head xml:id="i-QeMwHB9SicosozeDRkz6kb" type="h3">
            5.1.3 Stödcenter för vuxna utsatta för sexualiserat våld
          </head>
          <p xml:id="i-6BST83fx8Xn2p5aVyyRL8K">
            Genom #metoo-rörelsen har ljuset riktats både mot det sexualiserade
            våld som kvinnor utsatts för världen över och mot de bakomliggande
            maktstrukturer som gjort att våldet kunnat fortgå. Mäns hat mot
            kvinnor manifesteras såväl genom våld i nära relationer och våldtäkter
            som genom köp av sexuella tjänster. Det finns fortfarande ett
            genomgående problem inom hela rättskedjan när det gäller hanteringen
            av det sexualiserade våldet – från polisens upptagning av anmälan,
            säkrande av teknisk bevisning och åklagarens utredning till tingsrättens
            dom. Omedvetna fördomar och strukturer som inte tar kvinnors utsatthet
            på allvar och synen på kvinnor som brottsoffer gör att ärenden
            läggs på hög i polisens interna prioritering, att förundersökningar
            läggs ned och att domare ställer orimliga krav på brottsoffrets
            beteende för en fällande dom.
          </p>
          <p xml:id="i-MgYTrEAnwhHYUQ5DzTwgVP">
            Vänsterpartiet driver sedan länge frågan om att hela rättskedjan
            ska kompetens­utvecklas. Under åren har regeringen gjort vissa
            satsningar, men vi anser att arbetet behöver bedrivas mer kontinuerligt
            för att ge avsedd effekt. Vänsterpartiet satsade därför 30 miljoner
            kronor i sin budgetmotion för 2021 på ett femicidpaket för polis,
            åklagare och domare i syfte att mäns våld mot kvinnor, sexköp
            och människohandel för sexuella ändamål ska hanteras med ökad
            våldskompetens, rättssäkerhet och seriositet i hela rättskedjan.
            Enligt Brås rapport Våldtäkt från anmälan till dom
            <ref target="i-4h6dM51tfY6SQWj5N8Lvh7">
              [7]
            </ref>
            lägger polis och åklagare överlag ner ett omfattande arbete för
            att klara upp inkomna våldtäkts­anmälningar. Det framgår också
            att arbetet har förbättrats under de senaste åren. Exempelvis
            har andelen målsägande som får ett målsägandebiträde ökat om man
            jämför med tidigare granskningar. Polisen använde också spårsäkringssats
            (”rape kit”) oftare 2016 än under perioden 1995–2006. Men Brå
            ser också att det finns möjligheter att förbättra utredningarna
            rörande våldtäkt och att sådana förbättringar skulle vara betydelsefulla
            både för målsäganden och för den misstänkte. Brå föreslår bl.a.
            att utredningstiderna bör kortas, att de som är skäligen misstänkta
            för brott ska förhöras så snart som möjligt, att förhören ska
            hålla hög kvalitet och dokumenteras väl. Vidare lyfter Brå vikten
            av att polis och åklagare agerar så att risken för att målsäganden
            inte längre vill delta i utredningen blir så liten som möjligt.
            För att inte processen, i de fall rättegången inte leder fram
            till en fällande dom, ska traumatisera målsäganden ytterligare
            krävs vidare att rättsväsendet lägger vikt vid en rad åtgärder.
            Enligt Vänsterpartiet framstår det som en självklarhet att kvinnan
            ska få ett respektfullt och empatiskt bemötande från polis och
            åklagares sida vid förhör och andra kontakter samt under rättegången.
            Vidare att kvinnan i ett tidigt skede informeras om möjligheten
            att få stöd under rättsprocessen i form av ett målsägandebiträde,
            brottsofferstödjare eller skyddat boende och löpande återkoppling
            om vad som händer under utredningen. Men tyvärr brister bemötandet
            ibland i praktiken. För att komma till rätta med problemen anser
            Vänsterpartiet att det vore önskvärt att samla specialistkompetens
            även kring vuxna som utsatts för sexuella övergrepp och våld i
            nära relationer med barnahusen som modell. Där kan förundersökningen
            samordnas med andra insatser av behandlande karaktär. Fördjupad
            samverkan mellan olika myndigheter har prövats i t.ex. Malmö genom
            ”Koncept Karin”. Rikspolisstyrelsen fick i uppdrag 2008 att utveckla
            och bygga upp en fysisk miljö som var särskilt anpassad för att
            utreda våld mot kvinnor. Resultatet, Koncept Karin, är en samverkansmodell
            mellan specialiserad polis, socialtjänst och åklagare, och bygger
            på samlokalisering, uppsökande verksamhet och dagliga möten med
            åklagare. Vänsterpartiet anser att denna samverkansmodell behöver
            spridas till fler delar av landet.
          </p>
          <p xml:id="i-civKyLLiFtkh4wscNuyYr">
            Regeringen bör tillsätta en utredning som ser över möjligheten
            att samla specialist­kompetens på särskilda stödcenter för vuxna
            som utsatts för sexualbrott och våld i nära relationer. Detta
            bör riksdagen ställa sig bakom och ge regeringen till känna.
          </p>
          <head xml:id="i-27MHJQdyKwCQXrdsWVPuWw" type="h2">
            5.2 Målsägandebiträde i hovrätten
          </head>
          <p xml:id="i-2suCyVrCEdaUVnbZGqHo9G">
            Genom en lagändring som trädde i kraft den 1 juli 2018 ändrades
            reglerna om förordnande av målsägandebiträde i hovrätten. Målsägandebiträdets
            förordnande gäller efter lagändringen till dess att tiden för
            att överklaga tingsrättens dom har löpt ut. Ett målsägandebiträde
            kan dock förordnas i hovrätten om det finns behov av det. Bak­grunden
            till lagändringen var att regeringen konstaterade att behovet
            av målsägande­biträde i hovrätten hade minskat p.g.a. reformen
            En modernare rättegång (prop. 2015/16:39). Reformen hade enligt
            regeringen lett till att målsäganden sällan deltog personligen
            i huvudförhandlingen i hovrätten och att den funktion målsägandebiträdet
            kan fylla i hovrätten därför ofta var begränsad (prop. 2017/18:86).
            Justitieutskottet stod bakom regeringens förslag (2017/18:JuU24)
            som sedan antogs av riksdagen.
          </p>
          <p xml:id="i-XniMAJ23tPaA4vFoVJX3ri">
            Genom reformen En modernare rättegång (prop. 2004/05:131 och
            prop. 2015/16:39) gjordes lagändringar som innebär att hovrätten
            som huvudregel ska avstå från att kalla förhörspersoner på nytt
            när bevisningen tagits upp på video i tingsrätten. I stället ska
            videoinspelningen från tingsrätten spelas upp i hovrätten. Om
            ytterligare frågor behöver ställas får dock hovrätten kalla personen
            till ett tilläggsförhör. Det nya förhöret ses då som ett komplement
            till tingsrättsförhöret. Detta för att hovrätten i större utsträckning
            ska grunda sin prövning på samma material som legat till grund
            för tingsrättens avgörande.
          </p>
          <p xml:id="i-a7uds85bnfVaVxrb92ciX">
            Det har dock visat sig att videoinspelningar från tingsrätten
            inte används i hovrätten i den utsträckning som föreslogs i reformen
            En modernare rättegång. I stället för att uppfylla sitt syfte
            att resurserna används på ett bättre vis, har därför lagändringen
            om målsägandebiträden medfört att målsäganden många gånger förlorar
            sitt biträde i hovrätten. Detta är djupt olyckligt och inte lagstiftarens
            avsikt med lagändringen. I de fall det inte finns något målsägandebiträde
            i hovrätten faller det på åklagaren att även företräda målsäganden
            vilket är en märklig ordning i förhållande till åklagarens objektivitetsplikt.
            Vidare har den nya ordningen medfört merarbete för såväl åklagare
            som advokater och båda yrkesgrupperna har lyft problematiken.
            Situationen för målsägande som utsatts för grova brott blir ohållbar
            utan adekvat stöd från ett biträde genom processen i hovrätten.
          </p>
          <p xml:id="i-2JRRup6hGAq8JeRiUeGgRb">
            Regeringen bör därför se över ändringarna i lagen (1988:609)
            om målsägandebiträde i syfte att målsägande ska ha rätt till målsägandebiträde
            i hovrätten som huvudregel. Detta bör riksdagen ställa sig bakom
            och ge regeringen till känna.
          </p>
          <head xml:id="i-Ej5hJpTvusjghgQcULEaZh" type="h2">
            5.3 Ökade möjligheter att delta i rättegång på distans
          </head>
          <p xml:id="i-S8Li12SHRzvj4sHAjtQShr">
            Genom reformen En modernare rättegång (prop. 2004/05:131 och
            prop. 2015/16:39) infördes generella regler om möjligheter till
            videokonferens för alla domstolar. Parter, vittnen och andra som
            ska delta i ett sammanträde ska kunna delta på distans genom videokonferens
            om det inte är olämpligt. Om den person som ska vittna är rädd
            att utsättas för repressalier eller i övrigt har svårt att prata
            om en viss person är närvarande så finns det alltså möjlighet
            för domstolen att ta hänsyn till det. Ett sätt kan vara att låta
            den tilltalade följa vittnesmålet från ett annat rum. Det finns
            även möjligheter för domstolen att besluta om att vittnet ska
            höras via videokonferens från ett särskilt rum på en domstol eller
            hemifrån. Tekniken som gör att förhör kan hållas med personer
            som sitter hemma vid sin egen dator har utvecklats i takt med
            att coronapandemin medfört ökad risk för inställda förhandlingar.
            Vi anser att tekniken regelmässigt bör erbjudas vid situationer
            där målsägande och vittnen av olika anledningar inte vill delta
            på plats i rättegångssalen.
          </p>
          <p xml:id="i-7Ts151J8SAwvuJcPJHYDTU">
            Regeringen bör ge Domstolsverket i uppdrag att utveckla och sprida
            tekniken för att delta i rättegång på distans via videokonferens
            till samtliga domstolar. Detta bör riksdagen ställa sig bakom
            och ge regeringen till känna.
          </p>
          <head xml:id="i-E2tcK2VLaqxHTTWvYfvHyw" type="h2">
            5.4 Se över brottsskadeersättningen
          </head>
          <p xml:id="i-RNAqmyL1gsgQf4dyV87t2f">
            Om en dömd gärningsperson inte kan betala skadeståndet och brottsoffret
            inte har någon försäkring som täcker skadan kan hen i vissa fall
            få ersättning från staten, s.k. brottsskadeersättning. För att
            hen ska kunna få brottsskadeersättning måste brottet polisanmälas.
            Brottsoffret måste också ha undersökt de andra möjligheterna till
            ersättning. Brottsskadeersättning kan inte beviljas om brottsoffret
            redan har fått full ersättning genom skadestånd eller från sin
            försäkring.
          </p>
          <p xml:id="i-WD4Y7kTtwW8eegPY5wDucb">
            Ansökan om brottsskadeersättning ska skickas in till Brottsoffermyndigheten
            inom tre år efter att brottet begicks, förundersökningen lades
            ned eller domen efter rätte­gången vann laga kraft och inte längre
            kan överklagas. Barn som utsatts för brott har alltid rätt att
            ansöka om brottsskadeersättning till sin 21-årsdag.
          </p>
          <p xml:id="i-EpNfPKGw5J2L2nyVup8sAp">
            Dagens förfarande kan upplevas som krångligt och onödigt byråkratiskt
            av de personer som utsatts för brott. I Norge tillämpas en modell
            där ansökan om brotts­skadeersättning sänds direkt till motsvarigheten
            till Brottsoffermyndigheten. Myndig­heten gör sedan en bedömning
            av huruvida brott har skett och om så är fallet görs en utbetalning
            direkt till brottsoffret. Brottsoffermyndigheten (staten) driver
            sedan in skadeståndet från gärningspersonen. Denna modell innebär
            att brottsoffer får ersättning snabbare. Vänsterpartiet anser
            att det är av stor vikt att utformningen av systemet med brottsskadeersättning
            inte försvårar för människor som utsatts för brott att erhålla
            ersättning.
          </p>
          <p xml:id="i-UtPi47KL36zmsaGD2uJpPi">
            Regeringen bör utreda hur utbetalning av brottsskadeersättning
            kan bli enklare. Detta bör riksdagen ställa sig bakom och ge regeringen
            till känna.
          </p>
          <head xml:id="i-6o7Ec8vSPoPpgeu3KuJLmT" type="h2">
            5.5 Stöd av målsägandebiträde för rätt till ersättning
          </head>
          <p xml:id="i-7Pu6HFEwVzQqt53LXytfCj">
            Brottsoffer bör kunna få fortsatt stöd av sitt målsägandebiträde
            för att kräva sin rätt till skadestånd från förövaren och/eller
            försäkrings- eller brottsskadeersättning. Förord­nandet för målsägandebiträdet
            bör inte upphöra förrän brottsoffret fått sin ersättning. En liknande
            ändring gjordes nyligen för barn som bevittnat brott. Barnets
            särskilda före­trädare vid bevittnandebrottet får ett förlängt
            förordnande så att företrädaren också får ansvar för att skadestånd
            eller brottsskadeersättning kommer barnet till del. De brotts­offer
            som får målsägandebiträde har ofta utsatts för allvarliga brott.
            Ett förlängt förordnande för målsägandebiträdet skulle avlasta
            brottsoffret avsevärt. Vidare skulle målsägandebiträdets arbete
            med ersättningsanspråket göra så att brottsoffret slipper all
            typ av kontakt med gärningspersonen. Detta är ytterst viktigt,
            särskilt när brottsoffret har skyddade personuppgifter.
          </p>
          <p xml:id="i-2M5kUuiufBiR1aaXGncuLf">
            Regeringen bör tillsätta en utredning i syfte att förlänga målsägandebiträdenas
            förordnanden så att brottsoffer kan få stöd i samband med ersättningsanspråk.
            Detta bör riksdagen ställa sig bakom och ge regeringen till känna.
          </p>
          <head xml:id="i-MhUDmgk1PoGGFWFdpWgnNy" type="h2">
            5.6 Vittnesskydd
          </head>
          <head xml:id="i-45mwQamnbnMYY3zqEsyNRE" type="h3">
            5.6.1 Polisens särskilda personsäkerhetsprogram
          </head>
          <p xml:id="i-24Hza9z7h2xySfN5H5FUHe">
            Ett väl fungerande vittnesskyddsprogram är avgörande för att
            få människor att vittna i syfte att beivra grov brottslighet,
            men även annan brottslighet. Personer som har betydelse för utfallet
            i en rättslig process kan få skydd genom polisens särskilda personsäkerhetsprogram.
            Med det menas t.ex. någon som vittnar under en rättegång och kan
            påverka om en misstänkt person fälls för ett visst brott. Det
            kan också gälla tidigare kriminella som genom att berätta avgörande
            uppgifter för polisen utsätter sig för risken att bli hotade.
          </p>
          <p xml:id="i-EBhc8Hw7aWWux7wMeQSDj3">
            Även personer som arbetar inom exempelvis domstolsväsendet eller
            inom polisen och måste kunna utöva sitt yrke utan att påverkas
            av hot eller våld kan ingå i programmet. Bestämmelser om polisens
            särskilda personsäkerhetsarbete finns i 2 a § polislagen (1984:387)
            och i förordningen (2006:519) om särskilt personsäkerhetsarbete
            m.m. Polismyndighetens föreskrift och allmänna råd om särskilt
            personsäkerhetsarbete reglerar närmare den verksamhet som bedrivs
            enligt förordningen. Nationella operativa avdelningen (Noa) har
            det övergripande strategiska ansvaret för verksamheten. Noa kan
            efter särskilt beslut delegera utförandet av delar av verksamheten
            till en polisregion. Noa ansvarar även för Nationella brottsoffer-
            och personsäkerhetsrådet som bereder frågor om verksamhet, uppföljning,
            utvärdering, metodutveckling och utbildning. Rådet är också ett
            forum för informationsutbyte och bidrar till att nya arbetssätt
            och metoder införs på ett enhetligt sätt.
          </p>
          <p xml:id="i-DdvKYB84rduS7TBkX5y4w3">
            Särskilt personsäkerhetsarbete får bedrivas beträffande vittnen
            och andra hotade personer i syfte att skydda i första hand personer
            som lämnar uppgifter i samband med utredningar om allvarlig brottslighet.
            I förarbetena nämns att särskilt personsäkerhets­arbete ska bedrivas
            i förhållande till en begränsad krets särskilt hotade personer
            som har rätt att stadigvarande vistas i landet, i första hand
            bevispersoner, dvs. misstänkta, tilltalade, målsägande och vittnen,
            som medverkar i en rättegång eller förundersökning rörande grov
            eller organiserad brottslighet. Även andra grupper, såsom anställda
            inom rättsväsendet och s.k. informatörer samt närstående till
            personer i dessa grupper, kan komma att omfattas av arbetet. Om
            det finns särskilda skäl avses särskilt person­säkerhetsarbete
            även kunna bedrivas beträffande andra kategorier. Som exempel
            nämns bl.a. personer som är utsatta för särskilt allvarliga hot
            utan anknytning till grov eller organiserad brottslighet, som
            hot om hedersrelaterade brott. I enstaka fall skulle, enligt regeringen,
            situationen kunna vara sådan att också en person som utsätts för
            annat än hedersrelaterat hot om våld från någon närstående skulle
            kunna omfattas av särskilt personsäkerhetsarbete. Enligt regeringen
            kan detta bli aktuellt i undantagsfall eftersom det normalt är
            lämpligare att utforma skyddsarbetet på annat sätt när hotet framställs
            från någon närstående (bet. 2005/06:JuU36, prop. 2005/06:138).
            Vänsterpartiet anser att möjligheten för personer utsatta för
            brott i nära relationer att få skydd ska utökas.
          </p>
          <p xml:id="i-V4eYNZEPBjhbmV2bNnsbPQ">
            Genom personsäkerhetsprogrammet kan s.k. bevispersoner få hjälp
            med bl.a. sekretesskyddade personuppgifter, fingerade personuppgifter,
            personskydd, flytthjälp inom Sverige och utomlands samt ekonomiska
            medel i syfte att ersätta förlorad inkomst och egendom. Bevispersonen
            måste i sin tur följa en rad regler som myndigheten ställt upp,
            exempelvis gäller omfattande begränsningar av bevispersonens kontakt
            med anhöriga, rätt att vända sig till media etc. men det kan också
            gälla sådant som vilka jobb personen får söka och var personen
            får bo. Dessvärre finns det en rad problem och brister i dagens
            vittnesskydd. Exempelvis är myndighetens beslut inte skriftligt
            och går inte att överklaga för den enskilde bevispersonen. I en
            situation där en person som fått lämna hela sitt gamla liv bakom
            sig för att ingå i programmet kan det leda till att hen blir helt
            utlämnad till myndigheten, helt utan insyn, rättssäkerhet eller
            möjlighet till prövning av beslut under tiden i programmet. Det
            vore lämpligt om målsägandebiträde eller annan stödperson med
            lämplig kompetens har mandat att hjälpa bevispersonen i kontakten
            med myndigheten. Dessvärre har utredningen SOU 2021:35 som bl.a.
            sett över skyddet av förhörspersoner dragit slutsatsen att det
            inte finns något behov av att ändra eller komplettera reglerna
            om det särskilda personsäkerhetsarbetet. Detta är beklagligt eftersom
            vittnesskyddet behöver moderniseras och uppdateras. Vidare behöver
            villkoren för de personer som ska ingå i det särskilda personsäkerhets­programmet
            bli tydligare.
          </p>
          <p xml:id="i-Af622wPaCFCsDPh3c455EL">
            Regeringen bör därför tillsätta en utredning om ett nytt särskilt
            personsäkerhets­program. Detta bör riksdagen ställa sig bakom
            och ge regeringen till känna.
          </p>
          <head xml:id="i-44P8mJNkrpreBrmNuUBEFC" type="h2">
            5.7 Medling
          </head>
          <p xml:id="i-8DDgCwtWxipoKRjJvH1ch9">
            Medling vid brott innebär att gärningspersonen och brottsoffret
            träffas tillsammans med en opartisk medlare för att tala om brottshändelsen
            och konsekvenserna av denna. Sedan 2008 är alla svenska kommuner
            skyldiga att erbjuda medling till lagöverträdare under 21 år.
            Av medlingslagen (lag [2002:445] om medling med anledning av brott)
            framgår att deltagandet ska vara frivilligt och ske i båda parters
            intresse, att gärningen ska vara polisanmäld och erkänd av gärningspersonen
            samt att medlaren ska vara kompetent och opartisk. Lagen utesluter
            inga brottstyper från medling men påpekar att insatsen måste framstå
            som lämplig efter att alla omständigheter har beaktats. Medling
            bör t.ex. inte förekomma i fall där maktobalansen mellan gärningsperson
            och offer är för stor, som vid fall av sexualiserat våld eller
            våld i nära relationer. Insatsen ska ses och användas som komplement
            till rättssystemet. Medling vid brott bygger på teorier om reparativ
            rättvisa där man betonar försoning och reparation av skadan. Medlaren
            är vanligtvis en tjänsteperson inom socialtjänsten men kan också
            vara en lekman. Ärendet förmedlas oftast av polisen efter att
            gärningspersonen erkänt ett brott och tackat ja till information
            om medling, men även socialtjänst, åklagare eller kriminalvård
            kan vara förmedlande instanser. Under själva medlingsmötet ansvarar
            medlaren för att båda parter får lämna sina berättelser om den
            inträffade brottshändelsen och om de konsekvenser och känslor
            som uppkommit. Samtalet ska erbjuda hjälp för brottsoffret att
            bearbeta händelsen och möjlighet till någon form av gottgörelse.
            För gärningspersonen ska det ge ökad insikt om brottets konsekvenser
            och möjlighet att ta ansvar för gärningen gentemot brotts­offret.
            Tanken är att gärningspersonen genom detta påverkas till att inte
            återfalla i nya brott. Genom medlingen får dessutom gärningsmannen
            ett tydligt ansvar för den brottsliga gärningen. Detta ger en
            upprättelse till brottsoffret som dessutom avlastas från de skuldkänslor
            som kan uppstå hos offret vid brott mot person. Medlingsmöten
            avslutas ibland med att gärningsperson och brottsoffer ingår ett
            muntligt eller skriftligt avtal som kan innehålla löften om framtida
            beteenden, ekonomisk ersättning till brottsoffret eller gottgörelse
            genom arbete.
          </p>
          <p xml:id="i-UEDrRJn8YpSKrehEwYbjkg">
            Under perioden 2003–2007 hade Brottsförebyggande rådet ett regeringsuppdrag
            att utforma en metod för att arbeta med medling vid brott. 2007
            upphörde Medlings­sekretariatet och Brås ansvar. 2008 blev Socialstyrelsen
            tillsynsmyndighet över medlingsverksamheten. En rapport från Socialstyrelsen
            (En systematisk samman­ställning av översikter om effekter på
            återfall i kriminalitet) från 2008 visar att medling kan betraktas
            som en lovande insats när det handlar om att minska risken för
            återfall i brott för unga lagöverträdare. När det handlar om effekter
            för brottsoffer är det enligt utvärderingen svårare att dra några
            slutsatser. Socialstyrelsen konstaterar att fler kvalificerade
            utvärderingar krävs för att insatserna ska kunna anses vara bevisat
            effektiva för både gärningsmän och brottsoffer.
          </p>
          <p xml:id="i-ABC8TYTCdEBm7iD4a9wdDL">
            Socialstyrelsen fick 2011 i uppdrag av regeringen att följa upp
            hur kommunerna arbetar med medling avseende unga lagöverträdare
            och att analysera behovet av åtgärder för att utveckla medlingsverksamheten.
            Sammantaget visar uppföljningen att vissa kommuner saknar organisation
            för att erbjuda medling och att medlingen skiljer sig åt över
            landet. Vidare får inte alla gärningspersoner frågan om medling.
            Det framkommer också att det finns en bristande kunskap om medling
            hos berörda aktörer som ska samarbeta med medlingsverksamheten.
            Socialstyrelsen betonar behovet av forskning för att få ett starkare
            kunskapsstöd som en utgångspunkt för att utveckla medlingen. 2013
            övertog Inspektionen för vård och omsorg (Ivo) tillsynsansvaret
            för medlingen.
          </p>
          <p xml:id="i-2WqsRi2mJWbfhnugZoMMUR">
            En systematisk översikt från Campbell Collaboration från 2013
            av studier gjorda i USA, Australien och Storbritannien visar att
            medling vid brott sannolikt verkar minska återfall i brott om
            mötet sker i både gärningspersonens och brottsoffrets intresse.
            Medling verkar även ha en positiv effekt på brottsoffers tillfredsställelse.
          </p>
          <p xml:id="i-4zoMrSdgYsJiDLE45GahXG">
            I dag saknar vi dessvärre kännedom om hur många medlingar som
            görs i Sverige och vad de har för effekt. Vidare saknas förutsättningar
            för nationell uppföljning och utveckling av medling. Lagen ger
            varje kommun möjlighet att själv organisera medlingsverksamheten.
            Det är viktigt med flexibilitet men det resulterar samtidigt i
            att skillnaderna när det gäller hur man arbetar med medlingsfrågor
            är stora runtom i landet. Vissa kommuner har väl fungerande verksamheter,
            medan flera kommuner helt saknar medlingsverksamhet. Vänsterpartiet
            anser att det vore önskvärt med en nationell samordning av medlingsverksamheten
            i syfte att ta fram riktlinjer, samla in statistik, genomföra
            utvärderingar samt kompetensutveckla de personer som fungerar
            som medlare.
          </p>
          <p xml:id="i-L3YRSsM8EDvNSaFtcZ8RFy">
            Regeringen bör ge Brottsförebyggande rådet i uppdrag att samordna
            medlingsverksamheten vid brottmål på nationell nivå. Detta bör
            riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-4zbw36RRfJn81PmjLXibtY">
              Linda Westerlund Snecker (V)
            </item>
            <item xml:id="i-4An3kt5T9kr3YLA1kPGtrA">
              Gudrun Nordborg (V)
            </item>
            <item xml:id="i-9AFRUj2gBzr33uinrovwrZ">
              Mia Sydow Mölleby (V)
            </item>
            <item xml:id="i-PMgC5xnb15D3sqWB67yj1X">
              Jon Thorbjörnson (V)
            </item>
            <item xml:id="i-Q3bMP3njrSrsfV3xdTFYCb">
              Jessica Wetterling (V)
            </item>
          </list>
        </div>
        <div type="motNotes">
          <noteGrp>
            <note xml:id="i-8FkPfaPEirQUYehpP6W7DS">
              [1] Brottsförebyggande rådet, Stöd till brottsoffer – En analys
              utifrån Nationella trygghetsundersökningen 2006–17, Kortanalys
              7/2018.
            </note>
            <note xml:id="i-YEKTfgQ2duJgCC6vwcmVpp">
              [2] Brottsförebyggande rådet, Stöd till hatbrottsutsatta, Kortanalys
              1/2020.
            </note>
            <note xml:id="i-FojJcu97BfZrmq5kw7DMSP">
              [3] Brå-rapport 2000:15, s. 29 ff.
            </note>
            <note xml:id="i-9EAPvECkU9j9rgewtSCDtX">
              [4] www.barnombudsmannen.se, 15 februari 2018.
            </note>
            <note xml:id="i-RJ6rJX7kRzDCwVSbvNzu6o">
              [5] Brottsförebyggande rådet, Tystnadskulturer. En studie om
              tystnad mot rättsväsendet, rapport 2019:10.
            </note>
            <note xml:id="i-ML9bTLvBa66EFC3AptKtQM">
              [6] Brottsförebyggande rådet, Bemötandet i domstol, rapport 2013:11.
            </note>
            <note xml:id="i-4h6dM51tfY6SQWj5N8Lvh7">
              [7] Brottsförebyggande rådet, Våldtäkt från anmälan till dom.
              En studie av rättsväsendets arbete med våldtäktsärenden, rapport
              2019:9.
            </note>
          </noteGrp>
        </div>
      </div>
    </body>
  </text>
</TEI>
