<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-SoU-02996">
  <teiHeader>
    <fileDesc>
      <titleStmt>
        <title>En funktionshinderspolitik att lita på</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:2996 av Pia Steensland m.fl. (KD)</title>
          <idno type="rdwebb">H8022996</idno>
          <rs type="number">2996</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H8022996/text</ref>
          <ref type="dokument_url_html">http://data.riksdagen.se/dokument/H8022996</ref>
          <ref type="dokumentstatus_url_xml">http://data.riksdagen.se/dokumentstatus/H8022996</ref>
          <ref type="docx">http://data.riksdagen.se/fil/B2204CBD-2367-44CC-AF7F-B58269F16B80</ref>
          <ref type="pdf">http://data.riksdagen.se/fil/9A5CBD38-ED2B-4828-9CB6-F1C814FB95F8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-HjPigHCUUbP6JJ2YrjUvgj</idno>
            <name>Michael Anefur</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-JLXuQC8Bjt8suyRFj6kC3h</idno>
            <name>Gudrun Brunegård</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Qy3jK4HySd8b3e2JpGRLfc" type="signed"/>
        <correspContext corresp="i-Qy3jK4HySd8b3e2JpGRLfc">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-HjPigHCUUbP6JJ2YrjUvgj"/>
          <note type="signatory" corresp="i-JLXuQC8Bjt8suyRFj6kC3h"/>
          <note type="signatory" corresp="i-KHxTD13x4T7QRobXtjMm4K"/>
        </correspContext>
        <correspAction xml:id="i-WWnZk8yNm5fa8KQmrkxoCH" type="submitted">
          <date when="2020-10-06"/>
          <time when="11:41:19"/>
        </correspAction>
        <correspAction xml:id="i-3SGJ1SnALZMntYPY35RGuA" type="reviewed">
          <date when="2020-10-06"/>
          <time when="14:02:40"/>
        </correspAction>
        <correspAction xml:id="i-9K8ZChcuPXVBbe8LuRJjhX" type="referred">
          <date when="2020-10-14"/>
        </correspAction>
        <correspAction xml:id="i-NVQTP29zZXoLkEDnPykH3u" type="assigned">
          <date when="2021-09-03"/>
          <time when="16:27:04"/>
        </correspAction>
        <correspContext corresp="i-NVQTP29zZXoLkEDnPykH3u">
          <ref type="assignedTo">Socialutskottet</ref>
        </correspContext>
        <correspAction xml:id="i-HXRKG6vQ5zoLtrE7xpCGqS" type="behandlas_i"/>
        <correspContext corresp="i-HXRKG6vQ5zoLtrE7xpCGqS">
          <ref type="uppgift">2020/21:AU5</ref>
          <ref type="ref_dok_id">H801AU5</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">AU5</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QwnUNJk2gy3dN19TjLkUJ2" type="behandlas_i"/>
        <correspContext corresp="i-QwnUNJk2gy3dN19TjLkUJ2">
          <ref type="uppgift">2020/21:SoU7</ref>
          <ref type="ref_dok_id">H801SoU7</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU7</ref>
          <ref type="ref_dok_titel">Stöd till personer med funktionsnedsättning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QEaXfZeeU7vigw8sdwiVM4" type="behandlas_i"/>
        <correspContext corresp="i-QEaXfZeeU7vigw8sdwiVM4">
          <ref type="uppgift">2020/21:TU4</ref>
          <ref type="ref_dok_id">H801TU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU4</ref>
          <ref type="ref_dok_titel">Digitaliserings- och postfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-BkEg42fwjLueCR9hKFXzzz" type="behandlas_i"/>
        <correspContext corresp="i-BkEg42fwjLueCR9hKFXzzz">
          <ref type="uppgift">2020/21:SoU14</ref>
          <ref type="ref_dok_id">H801SoU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU14</ref>
          <ref type="ref_dok_titel">Covid-19-pandemin och därmed sammanhängande frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-K1HGdtTCnh2DYsU3gtAsfx" type="behandlas_i"/>
        <correspContext corresp="i-K1HGdtTCnh2DYsU3gtAsfx">
          <ref type="uppgift">2020/21:SfU17</ref>
          <ref type="ref_dok_id">H801SfU17</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU17</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-3NFArfRzPBqAppDHxH4xRM" type="behandlas_i"/>
        <correspContext corresp="i-3NFArfRzPBqAppDHxH4xRM">
          <ref type="uppgift">2020/21:SfU18</ref>
          <ref type="ref_dok_id">H801SfU18</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SfU18</ref>
          <ref type="ref_dok_titel">Arbetskraftsinvandring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TF6AqSAZTv5CFvVDq5UP8g" type="behandlas_i"/>
        <correspContext corresp="i-TF6AqSAZTv5CFvVDq5UP8g">
          <ref type="uppgift">2020/21:KrU2</ref>
          <ref type="ref_dok_id">H801KrU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">KrU2</ref>
          <ref type="ref_dok_titel">Idrott, friluftsliv och spel</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-LxHLMEqukPYeoqPGMDJe8Y" type="motHeader">
        <div xml:id="i-Er97TMHJGWew8VjF8EoTFe" type="motTitle">
          Motion till riksdagen 2020/21:2996 av Pia Steensland m.fl. (KD)
          En funktionshinderspolitik att lita på
        </div>
      </div>
      <div xml:id="i-7P7k37Dni6FZDcGx6FKq8L" type="motBody">
        <div xml:id="i-HauvyoTCnBmzK5TazE9SCh" type="motProposal" subtype="förslag">
          <head xml:id="i-G8zafJ6d3t83pJVdQUKhwL">
            Förslag till riksdagsbeslut
          </head>
          <list xml:id="i-8KFwZ3qwKiHLchJKxrcgNf" style="ol">
            <item xml:id="i-CyM1AGgBQVGL5Z1kNyJKrd">
              Riksdagen ställer sig bakom det som anförs i motionen om uppföljning
              av barnkonventionen som lag och dess implementering på samhällets
              stöd för barn med funktionsnedsättning och tillkännager detta
              för regeringen.
            </item>
            <item xml:id="i-9P6Q2WjGrGvKZSfzMmpYQ3">
              Riksdagen ställer sig bakom det som anförs i motionen om att
              samtliga grundläggande behov ska vara assistansgrundande i sin
              helhet och tillkännager detta för regeringen.
            </item>
            <item xml:id="i-PguZYsiUZBCj7dNVqzaqrm">
              Riksdagen ställer sig bakom det som anförs i motionen om att
              staten ska vara ensam huvudman för den personliga assistansen
              och att den nya lagen ska vara på plats före valet 2022 och tillkännager
              detta för regeringen.
            </item>
            <item xml:id="i-Q15PsLmta67EicZianVUpC">
              Riksdagen ställer sig bakom det som anförs i motionen om att
              barn under 16 år och att personer med psykisk funktionsnedsättning
              ska ha fortsatt rätt till assistansersättningen och tillkännager
              detta för regeringen.
            </item>
            <item xml:id="i-6fNHDNHKp9Hj2gu4Ap7phK">
              Riksdagen ställer sig bakom det som anförs i motionen om makeansvaret
              och tillkännager detta för regeringen.
            </item>
            <item xml:id="i-Nr5WxnTVEbHUgiiFnSreSp">
              Riksdagen ställer sig bakom det som anförs i motionen om att
              utreda förutsättningarna för att inkludera utövande av föräldraskap
              i de grundläggande behoven och tillkännager detta för regeringen.
            </item>
            <item xml:id="i-XJEHXqKxpEVawkdDmcGbDN">
              Riksdagen ställer sig bakom det som anförs i motionen om att
              utvärdera åldersgränsen för assistansersättningen och tillkännager
              detta för regeringen.
            </item>
            <item xml:id="i-G8TKqSXUpguggjHRoBiZQH">
              Riksdagen ställer sig bakom det som anförs i motionen om omprövning
              av behovet av assistans och tillkännager detta för regeringen.
            </item>
            <item xml:id="i-JZJbVGtxMTgeCoZEAJCMEg">
              Riksdagen ställer sig bakom det som anförs i motionen om en utredning
              av en långsiktigt hållbar indexeringsbaserad finansieringsmodell
              för timschablonen för assistansersättningen och tillkännager detta
              för regeringen.
            </item>
            <item xml:id="i-XUbao8cu7M9F1Hvt8gm7GJ">
              Riksdagen ställer sig bakom det som anförs i motionen om att
              höja timschablonen för assistansersättningen med 2,2 procent år
              2022 och 2023 och tillkännager detta för regeringen.
            </item>
            <item xml:id="i-Jk9ne8fX5Jhb47Mo36hGxz">
              Riksdagen ställer sig bakom det som anförs i motionen om en översyn
              av samhällsekonomiska konsekvenser av beviljande eller nekande
              av personlig assistans och tillkännager detta för regeringen.
            </item>
            <item xml:id="i-YV3mhDrDsYD5kXq7giBSxU">
              Riksdagen ställer sig bakom det som anförs i motionen om att
              förstärka det myndighetsgemensamma arbetet med att bekämpa organiserad
              brottslighet kopplad till assistansersättningen och tillkännager
              detta för regeringen.
            </item>
            <item xml:id="i-BN7RqfPUEv1eggAnRTg9n8">
              Riksdagen ställer sig bakom det som anförs i motionen om en översyn
              av sekretesslagstiftning i syfte att stärka den myndighetsövergripande
              kontrollverksamheten i arbetet med att bekämpa den organiserade
              brottsligheten och tillkännager detta för regeringen.
            </item>
            <item xml:id="i-M7SGrcaHn1p1xGLT8UMQDx">
              Riksdagen ställer sig bakom det som anförs i motionen om skärpta
              regler kring arbetskraftsinvandring och tillkännager detta för
              regeringen.
            </item>
            <item xml:id="i-MRGDehCJwefrbVrsELsEth">
              Riksdagen ställer sig bakom det som anförs i motionen om karenstid
              vid indragen tillståndsplikt på grund av oseriös assistansverksamhet
              och tillkännager detta för regeringen.
            </item>
            <item xml:id="i-3yqx598utRC74tqVpK8fKw">
              Riksdagen ställer sig bakom det som anförs i motionen om att
              det bör utredas huruvida även assistansanordnare ska omfattas
              av de av regeringen avsatta medlen för merkostnadsersättningen
              för covid-19-relaterade kostnader och tillkännager detta för regeringen.
            </item>
            <item xml:id="i-XFHh1k5oA9eFWAxEPUxdVG">
              Riksdagen ställer sig bakom det som anförs i motionen om en fast
              myndighetskontakt och tillkännager detta för regeringen.
            </item>
            <item xml:id="i-WE6bMrnRxnoEP8vhDCXk7z">
              Riksdagen ställer sig bakom det som anförs i motionen om riktlinjer
              baserade på befintlig forskning och kunskap kring bemötande av
              personer med funktionsnedsättning och tillkännager detta för regeringen.
            </item>
            <item xml:id="i-HX2QzQGFyk23SofJgGz63D">
              Riksdagen ställer sig bakom det som anförs i motionen om en nationell
              uppföljning av det förebyggande arbetet och åtgärder när en person
              med funktionsnedsättning är våldsutsatt, och detta tillkännager
              riksdagen för regeringen.
            </item>
            <item xml:id="i-JkYVjJLY1eZAWcXMxqrfPv">
              Riksdagen ställer sig bakom det som anförs i motionen om nationella
              mål för myndigheters beredskap vid krissituationer för personer
              med Downs syndrom och intellektuell funktionsnedsättning och tillkännager
              detta för regeringen.
            </item>
            <item xml:id="i-AJUYusscnWFag9tRfxUEzK">
              Riksdagen ställer sig bakom det som anförs i motionen om nationell
              sammanställning av godkända hjälpmedel och medicintekniska produkter
              och tillkännager detta för regeringen.
            </item>
            <item xml:id="i-3g1ygmgPEoYop7kQ6tF6Pp">
              Riksdagen ställer sig bakom det som anförs i motionen om nationellt
              ramverk för patientavgifter kopplade till hjälpmedel och medicintekniska
              produkter och tillkännager detta för regeringen.
            </item>
            <item xml:id="i-JKir4zeTYw7r7xAb9G2Fr9">
              Riksdagen ställer sig bakom det som anförs i motionen om ökad
              valfrihet av hjälpmedel och medicintekniska produkter och tillkännager
              detta för regeringen.
            </item>
            <item xml:id="i-Gz3hFNz9Jj7G32ixP98Yja">
              Riksdagen ställer sig bakom det som anförs i motionen om koordinatorer
              som stöd till anhöriga och tillkännager detta för regeringen.
            </item>
            <item xml:id="i-J5wR1hXmcZdV4Z9Py52RpQ">
              Riksdagen ställer sig bakom det som anförs i motionen om daglig
              verksamhet och tillkännager detta för regeringen.
            </item>
            <item xml:id="i-PRuENW6g3qj49jdLAdbBE1">
              Riksdagen ställer sig bakom det som anförs i motionen om försöksverksamhet
              kring förenklad biståndsbedömning inom LSS-insatsen ledsagning
              och tillkännager detta för regeringen.
            </item>
            <item xml:id="i-Kvbgs7eJmXXyQR541MyMJp">
              Riksdagen ställer sig bakom det som anförs i motionen om kartläggning
              av tillgängligheten av ledarhundar och tillkännager detta för
              regeringen.
            </item>
            <item xml:id="i-PGxX54NVDAkVaW5d8kpofw">
              Riksdagen ställer sig bakom det som anförs i motionen om handlingsplan
              för fysisk aktivitet efter rehabilitering och tillkännager detta
              för regeringen.
            </item>
            <item xml:id="i-WGHJTbGRyAEDTXFGQ3RAq4">
              Riksdagen ställer sig bakom det som anförs i motionen om specialanpassad
              idrottsutrustning och tillkännager detta för regeringen.
            </item>
            <item xml:id="i-288AHk6Fjx4eLEfAw4PyUs">
              Riksdagen ställer sig bakom det som anförs i motionen om att
              utreda förutsättningarna för att inkludera utövande av arbete
              i de grundläggande behoven och tillkännager detta för regeringen.
            </item>
            <item xml:id="i-583pyX7a7wkxStramRZgyL">
              Riksdagen ställer sig bakom det som anförs i motionen om att
              utreda hur det kan förenklas för små och medelstora företag att
              anställa personer med funktionsnedsättning och tillkännager detta
              för regeringen.
            </item>
            <item xml:id="i-Mhz9ehcjQvHqHjcqS5ibSQ">
              Riksdagen ställer sig bakom det som anförs i motionen om att
              ta hänsyn till behoven hos personer med funktionsnedsättning i
              utvecklingen av samhällets digitalisering och tillkännager detta
              för regeringen.
            </item>
            <item xml:id="i-TELLMCt5btYS2RYpbjEEPX">
              Riksdagen ställer sig bakom det som anförs i motionen om att
              habiliteringsersättningen även ska omfatta personer som har daglig
              verksamhet enligt beslut från socialtjänstlagen och tillkännager
              detta för regeringen.
            </item>
            <item xml:id="i-RoB7ajFKbwhWHAXDD7FPc2">
              Riksdagen ställer sig bakom det som anförs i motionen om övergångsregler
              som tryggar den enskilde när en ersättningsform byter utformning
              och tillkännager detta för regeringen.
            </item>
            <item xml:id="i-QTnBnaiFVhir36QoWxP338">
              Riksdagen ställer sig bakom det som anförs i motionen om att
              utreda bilstödet angående specialanpassade bilbarnstolar och tillkännager
              detta för regeringen.
            </item>
          </list>
        </div>
        <div xml:id="i-HKsdRCXs5YSRPk4Bf9qKs9" type="motContent">
          <head xml:id="i-43Dj3mXc5qTGzQcni2JSRK" type="h1">
            Motivering
          </head>
          <p xml:id="i-WV9a1t7mrQZGcasPuAKMx3">
            Den kristdemokratiska politiken är förankrad i en människosyn
            som utgår från männi­skans okränkbara värde och att alla människor
            är olika. Utifrån sina egna villkor ska alla ha rätt till full
            delaktighet i samhället. Målet för funktionshinderspolitiken är
            att personer med funktionsnedsättning ska ha likvärdiga levnadsförhållanden
            med resten av befolk­ningen. Politiken ska fokusera på att förbättra
            tillgänglighet, utbildningsmöjligheter och förankring på arbetsmarknaden.
            Kristdemokraterna vill ha ett samhälle som ser, bejakar och inkluderar
            alla människor. Därför måste även kunskapen om dolda funktionsnedsätt­ningar
            öka och situationen för personer med neuropsykiatrisk eller intellektuell
            funktions­nedsättning stärkas.
          </p>
          <p xml:id="i-J4bMApnqr7vd8firzpTe9y">
            LSS-reformen (lagen om stöd och service för vissa funktionshindrade),
            som infördes 1994 av den dåvarande borgerliga regeringen, är en
            rättighetslag som ska värnas och ut­vecklas. Då det gått 26 år
            sedan reformen infördes och samhället har utvecklats behövs en
            översyn för att kunna stå upp för de grundläggande värden som
            utrycks i förarbetet till lagen. Flera insatser har gjorts genom
            åren för att stärka rätten för personer med funktionsnedsättning.
            Den 1 januari 2009 samlades diskrimineringslagstiftningen i en
            gemensam lag och funktionsnedsättning är en av sju straffbara
            diskrimineringsgrunder. Vi kristdemokrater har länge krävt att
            bristande tillgänglighet ska inkluderas i diskrimi­neringslagen
            och den 1 januari 2015 infördes det. Därtill beslutade Alliansregeringen
            efter riksdagens godkännande att Sverige skulle ratificera FN:s
            konvention om rättig­heter för personer med funktionsnedsättning.
            Sverige anslöt sig dessutom till ett fri­villigt protokoll till
            konventionen som innebär att den som upplever sina rättigheter
            kränkta kan klaga till en övervakningskommitté. Från den 14 januari
            2009 gäller kon­ventionen för Sveriges del. Konventionen är en
            av de centrala FN-konventionerna om mänskliga rättigheter. Den
            skapar inte i sig några nya rättigheter utan tydliggör mänsk­liga
            rättigheter i relation till personer med funktionsnedsättning.
            Dess syfte är att säker­ställa att personer med funktionsnedsättning
            kan åtnjuta sina mänskliga rättigheter.
          </p>
          <p xml:id="i-ET53fQV5XyG5Sbkid7fdZb">
            Kristdemokraterna ser samtidigt mycket allvarligt på att assistansersättningen
            idag i vissa delar utnyttjas på ett felaktigt och brottsligt sätt
            som en del i grov organiserad kriminalitet. I den myndighetsgemensamma
            lägesbilden gällande organiserad brottslig­het 2019 konstateras
            att brottsligheten mot assistansersättningen fortsätter och myndig­heterna
            beskriver att problematiken kvarstår. Att bekämpa denna brottslighet
            är viktigt av flera skäl. Kriminaliteten är djupt allvarlig och
            hotar grunden för våra gemensamma välfärdssystem, samtidigt som
            det är en del i att göda grov organiserad brottslighet. Varje
            skattekrona ska gå till vad det är avsett för. Om inte den grova
            brottsligheten trycks till­baka med kraft och luckorna täpps till,
            riskerar också tilltron till välfärdssamhället och i det här fallet
            assistansersättningen att hotas. I slutändan är det de allra mest
            utsatta som drabbas när skattemedel som var avsedda för dem hamnar
            som brottsvinster i de organi­serade nätverkens smutsiga fickor.
            Det kan vi inte acceptera.
          </p>
          <p xml:id="i-8EQ1fBibdthjkrqmSNt1Yn">
            Även om mycket har förbättrats för personer med funktionsnedsättning
            om man ser till ett längre tidsperspektiv ser Kristdemokraterna
            dessvärre brister inom flera områden inom funktionshinderpolitiken
            som behöver åtgärdas. Våra förslag för att skapa en värdig och
            medmänsklig funktionshinderpolitik beskrivs nedan. Alla – även
            personer med funktionsnedsättning och deras familjer - ska kunna
            lita på Sverige. Det handlar om mänskliga rättigheter.
          </p>
          <head xml:id="i-VeaZCYfwerXP4Xq5QtUEWD" type="h1">
            Barnkonventionen som svensk lag
          </head>
          <p xml:id="i-2jjSdRePFc9wTz2vekgyVi">
            Den 1 januari 2020 blev barnkonventionen svensk lag. Det finns
            flera delar av konven­tionen som har direkt beröring för barn
            med funktionsnedsättning. Det handlar om artikel 23: Barn med
            funktionsnedsättning har rätt till ett fullvärdigt och anständigt
            liv samt hjälp att aktivt delta i samhället; artikel 2: Alla barn
            är lika mycket värda och har samma rättigheter. Ingen får diskrimineras:
            artikel 3: Vid alla beslut som rör barn ska i första hand beaktas
            vad som bedöms vara barnets bästa; artikel 6: Barn har rätt till
            liv, överlevnad och utveckling; artikel 19: Barn ska skyddas mot
            alla former av fysiskt eller psykiskt våld, skada eller övergrepp,
            vanvård eller försumlig behandling, misshandel eller utnyttjande,
            inklusive sexuella övergrepp och artikel 28: Barn har rätt till
            utbildning. Grundskolan ska vara obligatorisk, kostnadsfri och
            tillgänglig för alla. Kristdemokrater­na anser att det är angeläget
            att Myndighet för delaktighet följer implementeringen av bankonventionen
            som lag för att säkerställa att även rättigheterna för barn med
            funk­tionsnedsättning och barn till föräldrar med funktionsnedsättning
            stärks i enlighet med lagen intentioner.
          </p>
          <head xml:id="i-DQV2hsQXEUmvLTojou76WK" type="h1">
            Återupprätta intentionen med LSS
          </head>
          <p xml:id="i-ETiLnbrvg2pmSRR96BC9Cg">
            Intentionen med LSS är att personer med funktionsnedsättning
            ska kunna leva ett liv som andra. För att få insatser utifrån
            lagen ska den sökande omfattas av lagens tre så kallade personkretsar:
          </p>
          <list xml:id="i-88EGubMydyUVhM6U5ummtM" style="ul">
            <item xml:id="i-YVLcnhTU995AtFSZK7WMef">
              Personer med utvecklingsstörning, autism eller autismliknande
              tillstånd.
            </item>
            <item xml:id="i-PpLSDAmcoSHLYU6sreV8D5">
              Personer med betydande och varaktigt begåvningsmässigt funktionshinder
              efter hjärnskada i vuxen ålder orsakad av yttre våld eller kroppslig
              sjukdom.
            </item>
            <item xml:id="i-VFxKhH92B2wszs2xBb6sC5">
              Personer med andra varaktiga fysiska eller psykiska funktionshinder
              som uppenbart inte beror på normalt åldrande, om de är stora och
              orsakar betydande svårigheter i det dagliga livet och därmed ett
              omfattande behov av stöd eller service.
            </item>
          </list>
          <p xml:id="i-AwZe7GKhAe54jXvtFvLnZZ">
            Det finns tio olika LSS-insatser med det gemensamt att de ska
            anpassas till mottagarens individuella behov och garantera dennes
            goda levnadsvillkor. Insatserna ska därtill främja jämlikhet i
            levnadsvillkor och full delaktighet i samhällslivet. De tio insatserna
            som ska säkerställa att en person med funktionsnedsättning ska
            kunna leva ett liv som andra är: rådgivning och annat personligt
            stöd, personlig assistans; ledsagarservice; kontaktperson; avlösarservice
            i hemmet: korttidsvistelse utanför det egna hemmet; kort­tidstillsyn
            för skolungdom över 12 år; boende i familjehem eller i bostad
            med särskild service för barn eller ungdom; bostad med särskild
            service för vuxna eller annan särskilt anpassad bostad och daglig
            verksamhet. Dessvärre tvingas många personer med omfat­tande funktionsnedsättning
            och deras anhöriga att föra en kamp mot myndigheter för att få
            ta del av stöd som är nödvändigt för att klara sin vardag. Kristdemokraterna
            ser en utveckling där LSS har blivit en lag där det krävs att
            man bor i rätt kommun och har rätt omgivning som orkar ställa
            upp, ställa krav och överklaga myndighetsbeslut för att en person
            med funktionsnedsättning ska få det stöd som behövs för att leva
            ett liv som andra. Detta trots att LSS är en rättighetslagstiftning.
            Denna utveckling är djupt oroande.
          </p>
          <p xml:id="i-L67m8tiFZSv91YtwLECz8p">
            Vi kristdemokrater ser också med stor oro på Socialstyrelsens
            lägesrapport 2019, Insatser och stöd till personer med funktionsnedsättning,
            som visar att barn som förlorat kommunal och statlig personlig
            assistans i allt större utsträckning hamnar på barnboen­de (tidigare
            kallat institution). 2017 var det 40 barn som för första gången
            (så kallat ny­beviljande) fick beslut om en plats på en institution
            som dessförinnan hade förlorat sin assistans. Året innan var det
            15 barn. Att tvingas till barnboende på grund av indragen assistans
            är en oacceptabel utveckling. Alla barn har rätt att växa upp
            och leva till­sammans med sin familj. Samhället måste göra sitt
            yttersta för att tillsäkra det stöd och den avlastning som behövs
            för att barnet, syskon och föräldrar ska må bra som familj.
          </p>
          <p xml:id="i-3Qk3DmjnL5Tsf5MUTsgqSx">
            I sammanhanget är det även värt att påminna om Sveriges skyldighet
            enligt FN-kon­ventionen om att inte begränsa eller försvaga redan
            givna rättigheter. Vi måste motverka de nedskärningar som pågår
            inom inte bara assistansen utan inom flera LSS-insatser som exempelvis
            tillgång till kontaktperson, ledsagarservice eller avlösarservice.
            Det är avgö­rande främst ur det medmänskliga perspektivet då de
            olika LSS-insatserna på olika sätt ökar livskvaliteten för de
            berörda personerna och deras anhöriga. Men också för att det är
            positivt ur ett samhällsekonomiskt perspektiv då investering i
            LSS kan generera gynn­samma effekter inom andra områden som minskade
            kostnader för hälso- och sjukvård, rehabilitering, psykisk ohälsa
            och sjukskrivingar.
          </p>
          <head xml:id="i-3yupNkkssckKnL69x4Q8Xg" type="h2">
            Personlig assistans
          </head>
          <p xml:id="i-217WFr4NeP7ZNJ1Wv9TXWj">
            Den personliga assistansen inom LSS skapade, när lagen instiftades,
            världsunika förutsättningar för personer med funktionsnedsättning
            till självbestämmande i sitt eget liv samt till att delta och
            bidra i samhället utifrån sina egna unika förutsättningar. De
            senaste årens inskränkningar i rätten till personlig assistans
            har skapat mycket sämre förutsättningar och en stor oro hos en
            stor andel av personer med funktionsnedsättning och deras familjer.
            Kristdemokraterna har därför lagt stort fokus och engagemang på
            ett konstruktivt arbete i syfte att driva på regeringen för att
            återupprätta rätten till assistans­ersättning.
          </p>
          <p xml:id="i-EnYspfdDByNcLH4YLcpHL7">
            Huvudmannaskapet för personlig assistans är delat mellan stat
            och kommun. Assi­stansersättning från Försäkringskassan (staten)
            beviljas endast om de grundläggande hjälpbehoven (andning, personlig
            hygien, måltider, att klä av och på sig, kommunikation och annan
            hjälp som förutsätter ingående kunskap) uppgår till 20 timmar
            eller mer per vecka. Vid grundläggande behov under 20 timmar är
            den personliga assistansen kommu­nens ansvar.
          </p>
          <p xml:id="i-SMAPrZFnPAtwSs8bP1SgWc">
            Från tillkomsten av LSS år 1994, ökade antalet personer som beviljats
            assistanser­sättning upptill omkring 16 000 mottagare år 2015.
            Men 2016 började antalet minska. I juni 2020 var antalet personer
            med statlig assistansersättning cirka 13 900 personer. I regeringens
            budgetproposition för 2021 presenterar regeringen en prognos om
            att antalet personer med assistansersättning beräknas minska med
            ytterligare 300 personer under kommande år.
          </p>
          <p xml:id="i-388hyBMWd4Djaj1jC5FPSY">
            Trendbrottet i utveckling av antalet assistansberättigade skedde
            efter finansministern Magdalena Anderssons (S) uttalade i media
            i oktober 2015 om att det krävdes bespar­ingar inom assistansen
            och sjukförsäkringen för att klara flyktingkrisen. Strax därefter
            kom S/MP-regeringens regleringsbrev till Försäkringskassan med
            direktivet att bryta utvecklingen av antalet timmar inom assistansersättningen.
            Konsekvenserna av direk­tivet har varit förödande eftersom myndigheten
            började tolka gamla domar ifrån Högsta förvaltningsdomstolen (HFD)
            mycket mer restriktivt än tidigare.
          </p>
          <p xml:id="i-34KQs4gyqhzZKZP9W7niCt">
            Att rättspraxisen har skärpts sedan 2016 är otvetydigt. Försäkringskassans
            rapport
            <ref xml:id="i-Mjw9G29k9fVzTtexerxk79" target="i-Hn43GyHfuTJQDLtRD15TJL">
              [1]
            </ref>
            konstaterar ”Att tvåårsomprövningarna togs bort har också lett
            till att vissa assistans­mottagare har kvar sin ersättning, trots
            att de med största sannolikhet inte hade haft rätt till assistansersättning
            om de ansökt i dag.”
          </p>
          <p xml:id="i-MNophTfCvL7e1eqvQUNv1M">
            Rättspraxis har bland annat förskjutits så att endast den del
            av det grundläggande behovet som anses vara av mycket personlig
            eller integritetskänslig karaktär anses vara assistansgrundande.
            Detta medför i praktiken att den tid det tar att ta av och på
            kläderna närmast kroppen som räknas som grundläggande behov. Att
            ta på en ytterjacka även om det är minus 20 grader utomhus räknas
            inte. Bara den tid som är beröring av naken hud under ett toalettbesök
            räknas. Inte hela tiden det faktiskt tar att utföra ett behov.
            Detta är bara några få exempel på hur livet styckas upp i små
            delar. Situationen är orimlig och akut. Människors liv och familjer
            trasas sönder när de inte får den assistans de behöver för att
            klara sin vardag.
          </p>
          <p xml:id="i-3cHhMwnB7XR38WFHYQFt4z">
            I Försäkringskassans regleringsbrev för 2020 gav regeringen myndigheten
            i uppdrag att analysera och beskriva orsakerna till att antalet
            personer som beviljats ersättningen minskar samt till att ersättningen
            upphör. En av slutsatserna i rapporten
            <ref xml:id="i-Fhtxy9j318N4cj6UHYAVmD" target="i-3iwE2X5jAmBff4VeAwqd8g">
              [2]
            </ref>
            är att antalet assistansmottagare minskade när det grundläggande
            behovet personlig hygien avgränsa­des till att hålla sig ren och
            liknande. Det som inte omfattas av rapporten är att Försäk­ringskassan
            nyligen uppdaterade sin vägledning
            <ref xml:id="i-3isNTQ79b2wP24FX5eWnn1" target="i-VFQocSLrjw9X7wNL2WmWHV">
              [3]
            </ref>
            av vad som ska omfattas av det grund­läggande behovet personlig
            hygien med anledning av en dom i Högsta Förvaltnings­domstolen
            <ref xml:id="i-Wd1r1zokdkAtaoF6Mx1zKG" target="i-5ZvDBdBBjQU4fDH8WrmKrJ">
              [4]
            </ref>
            . Myndigheten införde då en ännu striktare bedömning angående
            vad som räknas som det grundläggande behovet personlig hygien.
            Vägledning slår fast att det endast är hjälp som syftar till att
            hålla kroppen ren från smuts och andra ohälsosamma ämnen som kan
            godtas. Och då bara de delar av dessa behov som är av mycket privat
            eller integritetskänslig karaktär. Detta medför att det grundläggande
            behovet personlig hygien inte längre omfattas av exempelvis att
            använda deodorant, raka benen eller arm­hålorna, smörja in kroppen
            med hudkräm efter duschen, fila naglarna, trimma skägget, sminka
            sig och att använda balsam samt reda ut och torka håret. Kristdemokraterna
            anser att det är ovärdigt att personer med funktionsnedsättning
            fråntas rätten att få assistans för det som de flesta skulle räkna
            till våra dagliga hygienrutiner. När männi­skor fråntas rätten
            till stöd för det mest grundläggande som att exempelvis förebygga
            svettlukt under armarna eller att fixa håret på morgonen undermineras
            både självkänslan och självförtroendet. Det är inte acceptabelt.
          </p>
          <head xml:id="i-U4LJGZrSBYMcm45jwqT4F2" type="h3">
            Samtliga grundläggande behov ska var assistansgrundande i sin
            helhet
          </head>
          <p xml:id="i-GkcZwD1euNkjNwTo43qZVA">
            Den 1 juli i år blev det en lagfäst rättighet att få stöd med
            andning och sondmatning. Det är ofattbart att nedskärningarna
            inom assistansen har gått så långt att det har krävts en lagändring
            för något så självklart. Men lagändringen var livsviktig och efterlängtad
            och något Kristdemokraterna har kämpat för länge. Samtidigt är
            det ingen hemlighet att Kristdemokraterna är mycket kritiska till
            att lagstiftningsprocessen har varit alldeles för långsam och
            krokig. Efter påtryckning från vårt parti, bland annat genom flertalet
            inter­pellationsdebatter i riksdagen, och funktionshinderrörelsens
            starka opinionsarbete har S/MP-regeringen och samarbetspartierna
            Centerpartiet och Liberalerna flera gånger tvingats backa och
            dra tillbaka bristande lagförslag. Lagförslag som riskerade att
            förvärra situationen för alla människor med assistansbehov för
            andra grundläggande behov än just andning och sondmatning. Många
            människor har farit illa medans januaripartierna har provat sig
            fram mellan olika lagtekniska lösningar.
          </p>
          <p xml:id="i-UH6DA6AZwSDD5qCUEJqNxG">
            För att återupprätta rätten till assistans krävs det mer än att
            ”bara” rädda andning och sondmatning. Dessvärre prioriterar januariöverenskommelsen
            mellan S/MP-regeringen och deras samarbetspartier C och L inte
            personer med funktionsnedsättning och deras rätt att leva ett
            liv som andra tillräckligt högt. Att säkerställa att samtliga
            grundläggande behov ska anses vara av integritetsnära karaktär
            i sin helhet är avgörande. Det saknas i avtalet och samtliga januaripartier
            röstade nej till Kristdemokraternas förslag angående detta i riksdagen
            i juni i år. Vi vidhåller att en lagändring är nödvändig och föreslår
            att det ges ett tilläggsdirektiv till pågående utredning ”Stärkt
            rätt till personlig assistans för stöd vid egenvård, vid tillsyn
            samt för barn”. Tilläggsdirektivet ska syfta till att samtliga
            grundläggande behov ska vara assistansgrundande i sin helhet.
            Därtill avsätter Krist­demokraterna resurser inom utgiftsområde
            9 i syfte att finansiera en rättssäker tillämpning av LSS till
            följd av lagförtydligandet. Vi bedömer att sådana lagstiftningsförändringar
            kan vara på plats den 1 juli 2021. Den exakta kostnadsökningen
            är dock svår att uppskatta och ytterligare medel kan behövas.
          </p>
          <head xml:id="i-SjFeM4VfNd92PXEDkqp11C" type="h3">
            Statligt huvudmannaskap för assistansersättningen
          </head>
          <p xml:id="i-EMynuS2wXBsUhcQNhJaDFx">
            Som nämnt ovan är huvudmannaskapet för personlig assistans delat
            mellan stat och kommun. Assistansersättning från Försäkringskassan
            (staten) beviljas endast om de grundläggande hjälpbehoven (andning,
            personlig hygien, måltider, att klä av och på sig, kommunikation
            och annan hjälp som förutsätter ingående kunskap) uppgår till
            20 tim­mar eller mer per vecka. Vid grundläggande behov under
            20 timmar är den personliga assistansen kommunens ansvar.
          </p>
          <p xml:id="i-K5pUMyBAEiq2QzNNAMJuto">
            Den delade ansvarsfördelningen har inneburit flera olika problem.
            Kommunen och staten har i vissa fall gjort helt olika bedömningar
            när det gäller en persons rätt till per­sonlig assistans respektive
            assistansersättning. Bedömningarna är därmed rättsosäkra. Därtill
            har de senare årens striktare rättspraxis medfört att allt färre
            personer kvalificeras för den statliga assistansersättningen.
            Fler har därmed blivit hänvisade till kommunal assistans.
          </p>
          <p xml:id="i-BmZK2cgLrbBPy3MY9N5G9R">
            När ansvaret för assistansen ligger på kommunerna kan det även
            bli konflikt mellan individuella rättigheter och kommunalt självstyre.
            Det är en risk för att kommunens budget och inte personens behov
            som avgör vilken omfattning stödet får. Idag måste också en person
            som har assistans via en kommun få rätten till insatsen bedömd
            på nytt om personen vill flytta till en annan kommun. Beslutet
            från den nya kommunen kan ha en helt annan omfattning eller till
            och med vara ett avslag trots att personen har haft assistans
            under stor del av sitt liv. Den risken är det många som inte vågar
            ta. En ungdom kan kanske inte flytta hemifrån. En annan tvingas
            tacka nej till arbete eller studier på annan ort. Den kommunala
            assistansen har skapat en inlåsningseffekt – en kommunarrest.
            Dagens system med ett kommunalt delansvar för assistansen begränsar
            därmed friheten och valfriheten för personer med funktionsnedsättning.
            Något som strider mot intentionen i LSS.
          </p>
          <p xml:id="i-VJNRXMVREzvskZ68pu32uw">
            Med staten som ensam huvudman skulle assistansersättningen var
            tydligt kopplad till personen och dess behov istället för till
            folkbokföringsadressen. Därtill skulle förutsätt­ningarna för
            likvärdiga och rättssäkra bedömningar i hela landet öka. Kristdemokraterna
            anser därför att staten borde ha ett ensamt huvudansvar för den
            personliga assistansen.
          </p>
          <p xml:id="i-5ughGJ8nLM9UVQqnrtpz8Y">
            I januari 2019 presenterades utredningen Översyn av insatser
            enligt LSS och assistans­ersättningen (SOU 2018:88). I utredningen
            föreslås bland annat att staten ska ta över hela ansvaret för
            insatsen personlig assistans i syfte att skapa trygghet och förutsägbarhet
            för både dem som har behov av stöd och för de kommunala huvudmännen
            och privata aktö­rer som anordnar personlig assistans. En brist
            i LSS-utredningen är dock att utredningens förslag leder till
            fortsatt delat ansvarstagande. Utredningen föreslår att barn under
            16 år och personer med psykisk funktionsnedsättning skulle förlora
            rätten till statlig assistans­ersättning. Det är därför glädjande
            att dessa förslag är undantagna från den remissprocess som nyligen
            påbörjades för den aktuella utredningen.
          </p>
          <p xml:id="i-N7ZLU7SJ7F2R56y99wJBwN">
            Frågan om huvudmannaskapet är angelägen. Tillsammans med Moderaterna
            och Vänsterpartiet har Kristdemokraterna därför lämnat in ett
            utskottsinitiativ i Socialutskot­tet där vi föreslår att regeringen
            skyndsamt ska påbörja en utredning där målsättningen är ett statligt
            helhetsansvar för den personliga assistansen. Initiativet klargör
            att vi vill att förslaget skall ligga på riksdagens bord våren
            2022 så att den nya lagen kan implemen­teras före mandatperiodens
            slut. Initiativ bereds förnärvarande i socialutskottet. Om initiativet
            stöds av en majoritet i utskottet kan ett tillkännagivande riktas
            till regeringen. Det är angeläget att en eventuell kommande utredning
            kring utformningen av ett statligt huvudmannaskap beaktar övergångsregler
            så att de som idag har kommunal assistans inte får försämrade
            villkor genom prövning mot en striktare rättspraxis än vi innevaran­de
            beslut exempelvis. Ett statligt huvudmannaskap ska stärka – inte
            riskera rätten till assistans.
          </p>
          <head xml:id="i-TML9raGzEP1Wj72zqp69HU" type="h3">
            Föräldraansvar och makeansvar
          </head>
          <p xml:id="i-9wu1ge8QEDvDY5ME6YZEsF">
            En bidragande orsak till att barn med omfattande funktionsnedsättning
            har förlorat rätten till personlig assistans är, utöver den tidigare
            inskränkningen kring rätten av assistans för andning och sondmatning,
            att föräldraansvaret bedöms vara omfattande. Vi välkomnar därför
            att regeringen har tillsatt utredningen ”Stärkt rätt till personlig
            assistans för stöd vid egenvård, vid tillsyn samt för barn” och
            kommer följa dess arbete noga.
          </p>
          <p xml:id="i-Fg7HCqxeGW1MSEHXTiPbWu">
            Det är också angeläget att se över tillämpning av det så kallade
            makeansvaret som följer av att makar genom 1 kap. 1 § äktenskapsbalken
            har ett gemensamt ansvar för att vårda hem och barn. Ansvaret
            är också prövat i HFD som fastställer att man har ett gemensamt
            ansvar och att den make/maka som inte har det medicinska hindret
            ska kunna stå för en stor del av hushållet. Försäkringskassan
            har bedömt makeansvaret till i genomsnitt tio timmar per vecka.
            Makeansvaret och det ökade ansvaret som därigenom faller på den
            partnern som inte har det medicinska hindret riskerar att skapa
            stora påfrestningar för relationen. Under exempelvis småbarnsåren
            kan det vara avgörande för relationen att kunna dela ansvaret
            för barnets omsorg och avlasta varandra även i familjer där ingen
            av föräldrarna har en funktionsnedsättning. Konsekvenserna av
            myndighetstillämpningen av makeansvaret bör därför ses över av
            lämplig myndighet.
          </p>
          <p xml:id="i-85QnmuXCwyZFQMeSaVsFzi">
            I sammanhanget är det också värt att belysa att utövande av föräldraskap
            inte räknas som grundläggande behov. Alla med behov av stödinsatser
            inom LSS kommer inte kunna bli föräldrar men för de som har önskan
            och möjligheten är det viktigt att sam­hället erbjuder stöd. Bristande
            stöd i föräldraskapet riskerar medföra att någon känner sig tvingad
            att avstå från att bli förälder eller avstå från att ta det föräldraansvar
            som personen önskar och barnet behöver. Även ur ett barnperspektiv
            är det angeläget, då barn till föräldrar med en funktionsnedsättning
            risker att barnets behov inte tillgodoses på ett tillfredsställande
            sätt. Exempel på detta kan vara minskad möjlighet till tidig anknytning
            eller att den andre förälderns makeansvar kan medföra att det
            inte finns tid för att tillgodose barnets behov av delaktighet
            i fritidsaktivitet och föreningsliv. Sam­mantaget, föräldrar med
            funktionsnedsättning har precis som vilken förälder som helst
            ett föräldraansvar men kan behöva stöd för att utöva det. Kristdemokrater
            vill därför utreda möjligheten att inkludera utövande av föräldraskap
            i de grundläggande behoven för personlig assistans.
          </p>
          <head xml:id="i-PLZLdQsMwA7iYYvn5sL7XM" type="h3">
            Åldersgräns för assistansersättning
          </head>
          <p xml:id="i-LM8d4yDDNyWhMt5QtYYGfW">
            Det finns ingen nedre åldersgräns för att kunna få personlig
            assistans, dock en övre på 65 år. Om du redan har personlig assistans
            och fyller 65 år får du behålla assistansen, som dock inte kan
            utökas efter din 65-årsdag. Får du utökade behov efter fyllda
            65 år är du hänvisad till insatser enligt socialtjänstlagen (SoL).
            Skillnaden mellan lagarna är bland annat att personal som arbetar
            som personlig assistenter enligt LSS är knutna till personen och
            dess behov. Hemtjänstpersonal (SoL beslut) är däremot knutna till
            verk­samheten. En annan skillnad är att hjälp enligt LSS vanligtvis
            är utan kostnad, medan SoL-insatser är avgiftsbelagda. Pensionsåldern
            höjdes nyligen vilket är ett uttryck för att vi är mer aktiva
            och har mer skyldigheter i samhället senare i livet idag, än vad
            vi var när LSS infördes 1994. Effekterna av om även personer över
            65 år och som tillhör per­sonkrets 3 (personer med andra varaktiga
            fysiska eller psykiska funktionshinder som uppenbart inte beror
            på normalt åldrande, om de är stora och förorsakar betydande svårigheter
            i den dagliga livsföringen och därmed ett omfattande behov av
            stöd eller service) ges rätt till stöd utifrån LSS borde utredas.
          </p>
          <head xml:id="i-3pe3jPBSKCWeq85FG9cB8n" type="h3">
            Omprövning av rätten till personlig assistans
          </head>
          <p xml:id="i-VGzyrDHRh2vHAckAcQs1T7">
            Den tidigare hållningen enligt 51 kap. 12 § socialförsäkringsbalken
            (SFB) var att rätten till assistansersättning ska omprövas sedan
            två år har förflutit från senaste prövningen och vid väsentligt
            ändrade förhållanden. Ett beslut om assistansersättning ska gälla
            oförändrat under två år, om förhållandena inte ändras väsentligt
            dessförinnan. Avsikten är att den försäkrade ska ha möjlighet
            att förutse sin ekonomiska situation (jfr prop. 1992/93:159 s.
            197). Även om en förändrad rättspraxis skulle påverka rätten till
            assi­stansersättning har den försäkrade därför ändå rätt att ha
            kvar sin assistansersättning fram till nästa omprövning. Vid en
            omprövning sedan två år förflutit tar Försäkrings­kassan ställning
            till om det sedan föregående prövning tillkommit författningar,
            rätts­praxis eller annan normering som påverkar rätten till assistansersättning.
          </p>
          <p xml:id="i-KYMT8sCHE6zZiigM2sSK5f">
            I takt med att den striktare rättspraxisen sedan 2016 medförde
            tvåårsomprövningarna att flera personer som hade haft assistansersättning
            under flera år, inte sällan under hela livet, förlorade timmar
            eller hela sin assistansersättning. Efter påtryckning av funktions­hinderrörelsen,
            Kristdemokraterna och vissa andra partier i opposition beslöt
            regeringen att tvåårsomprövning av rätten till assistansersättning
            ska tas bort (proposition 2017/18:78). Beslutet medförde att Försäkringskassan
            ska ompröva rätten till assistans­ersättning i den utsträckning
            som denna rätt har minskat i omfattning på grund av väsentligt
            ändrade förhållanden som är hänförliga till den försäkrade. Vidare
            gjorde regeringen bedömningen att bestämmelsen om tvåårsomprövning
            bör återinföras så snart det finns förutsättningar för det. Det
            är oklart vilka förutsättningar som regeringen avser ska vara
            uppfyllda för att omprövningarna ska återinföras. Men det är ändå
            till­fredställande att socialministern vid upprepade tillfällen
            vid frågor från kristdemokrater­na i riksdagen har uppgett att
            det för närvarande inte är aktuellt att häva omprövnings­stoppet.
          </p>
          <p xml:id="i-5zXpwBbAuyJY4LGT3L9znG">
            Som nämnt ovan konstaterar Försäkringskassans rapport
            <ref xml:id="i-Gvn8YJYesA1YnDg13an9YG" target="i-SRCZy7Fraw6YVPnNozS1WD">
              [5]
            </ref>
            att vissa personer idag, utifrån rådande rättspraxis, sannolikt
            inte skulle ha rätt att behålla sin assistansersättning om tvåårsomprövningarna
            återinförs. Kristdemokraterna vill därför betona att ompröv­ningarna
            inte ska införas förrän nödvändiga lagändringar har gjort som
            säkerställer att samtliga grundläggande behov anses vara assistansgrundande
            i sin helhet. Vi ser därtill inte någon anledning till att det
            ska finnas rutinmässiga och obligatoriska nya bedöm­ningar för
            alla personer vartannat år. Det gäller både kommunal och statlig
            assistans. Vi vet att det finns personer som det dessvärre inte
            kommer att vara någon skillnad eller förbättring för i deras behov
            assistans. Dessa personer och deras anhöriga ska inte be­höva
            känna oro inför en omprövning av rädsla att de ska förlora eller
            få neddragning av sin assistans. Vi anser därför att omprövningar
            ska fokusera på att säkerställa att assi­stansen håller en god
            kvalitet och tillgodoser behoven i enlighet med intentionen LSS.
            Omprövningarna bör vidare ske med individuella intervall bedömda
            utifrån behov kopplat till var och ens unika situation. Vi anser
            därtill att behoven inte behöver omprö­vas från grunden, utan
            bara om de har förändrats. Detta eftersom att tvåårsomprövning­arna
            i den form som de tillämpades före det tillfälliga stoppet 2018
            kunde innebära att en persons beslut om personkretstillhörighet
            förändrades.
          </p>
          <p xml:id="i-Ref41YycUG94i1UnJzB2aT">
            Det är också värt att notera att personer som har kommunalt beslutad
            assistans inte omfattas av omprövningsstoppen. Inte sällan sker
            det omprövning varje år. Eftersom kommunala beslut har samma rättspraxis
            att förhålla sig till som besluten på statlig nivå medför det
            att fler personer förlorar även rätten till kommunal assistans.
            Därtill initierar Försäkringskassan på eget initiativomprövningar
            av assistansersättningen då det har uppstått förändringar i livsföringen
            som kan ha bestående förändring av behov. Det kan handla om att
            en person slutar skolan eller gifter sig. I praktiken är det därför
            många personer som inte omfattas av omprövningsstoppet. Dessa
            personer lever därför med en överhängande rädsla att förlora sin
            rätt vid kommande prövning. Människor känner sig tvingade att
            avstå från att flytta hemifrån, studera vidare, ta ett arbete
            på annan ort, bli sambo, gifta sig och skaffa barn. Att människor
            hindras från att utvecklas personligt såväl som professionellt
            och att göra de livsval som personer utan funktionsnedsättning
            kan ta för givna är ovärdigt. Möjligheten att införa ett generellt
            omprövningsstopp med hänvisning till den striktare rättspraxisen
            bör utredas.
          </p>
          <head xml:id="i-GRS4UVPJpMyKsWPp32wKCo" type="h3">
            Höjd schablon av timersättningen för personlig assistans
          </head>
          <p xml:id="i-PpzdsQqZDh4fWmqKarZuEs">
            När regeringen och samarbetspartierna aviserade budgetnyheterna
            presenterades upp­räkningen av assistansschablonen för 2021 med
            3,5 procent som en rekordstor höjning. Uppräkningen har under
            flera år varit alldeles för låg jämfört med kollektivavtalade
            löneökningar. Det är därför positivt att regeringen och samarbetspartierna
            C och L nu vill satsa på den. Det är något vi kristdemokrater
            har krävt under flera år. Men vid en närmare granskning är det
            mer tveksamt om det faktiskt är en så stor satsning i prakti­ken.
            På sidan 175 i budgetpropositionen anges: ”För 2021 har regeringen
            beslutat om en höjning av schablonbeloppet med 3,5 procent. Schablonbeloppet
            för assistansersättning­en blir därmed 315 kronor per timme för
            2021, en höjning med 10 kronor och 70 öre.” Det nämns ingenting
            om den faktiska nivån på timersättningen för 2022 och 2023. Det
            är därmed oklart om det kommer ske en procentuell ökning av schablonen
            från 2021 till 2022 respektive från 2022 till 2023. Om det är
            regeringens avsikt att höja schablonen för timersättningen med
            3,5 procent ena året, för att därefter bibehålla nivån på 315
            kr/timme de kommande åren är det stor risk att verksamhetens kvalitet
            urholkas. För att få reda på regeringens intentioner ställde Kristdemokraterna
            följande skriftlig fråga till finansmini­stern: ”Har regeringen
            för avsikt att bibehålla den faktiska nivån på schablonersättning­en
            för assistansersättningen på 315 kr/timme även under 2022 och
            2023 eller kommer regeringen verka för en procentuell årlig höjning
            även efter år 2021?” Dessvärre begärde finansministern förlängd
            svarstid till efter allmänna motionstiden var avslutad varför
            regeringens intentioner vid tidpunkt för den här motionens inlämnande
            fortfarande okänd.
          </p>
          <p xml:id="i-4ZXXoqB7HqidSfUZTMqK7c">
            Kristdemokrater menar att det krävs en långsiktigt hållbar finansieringsmodell
            för assistansersättningen baserat på en indexeringsmodell för
            att säkerställa att seriösa arbetsgivare med kollektivavtal ska
            kunna bedriva personlig assistans med kvalitet. Detta bör utredas.
            Med anledning av den aktuella budgetpropositionen accepterar Krist­demokraterna
            regeringens nivå på schablonersättningen för 2021 inom utgiftsområde
            9 men föreslår en höjning med 2,2 procent per år för 2022 och
            2023.
          </p>
          <head xml:id="i-Cpnxy9VRkzsiSZdgwhuVBT" type="h3">
            Samhällsekonomiska effekterna av personlig assistans
          </head>
          <p xml:id="i-7DZyEbh5CWmEJHskLze1zV">
            Regeringen motiverar de striktare direktiven i regleringsbrevet
            till Försäkringskassan 2016 och till den pågående LSS-utredningen
            med att antalet timmar inom reformen hade ökat kraftigt. Det finns
            flera möjliga förklaringar till denna ökning. För det första med­för
            intentionen med en rättighetslag som LSS en stor förändring av
            förutsättningarna jämfört med innan assistansreformen infördes.
            Före LSS-reformen var det ofta den kommunala budgetens utrymme,
            snarare än behovet hos den assistansberättigade, som styrde assistansens
            omfattning. Omfattningen av de insatser som utfördes av anhöriga
            före LSS, inte minst för barn med omfattande behov, underskattades
            i hög grad. Även befolkningsutvecklingen och utökningen av vilka
            som har rätt att ta del av personlig assistans har förändrats
            sedan införandet.
          </p>
          <p xml:id="i-MKbzcm12Yh1WWNCDorrkp">
            En kostnadsökning kopplat till ett ökat antal timmar inom LSS-reformen
            innebär däremot inte per automatik att de totala samhällskostnaderna
            ökar. Detta eftersom assistansen kan ersätta andra insatser med
            tillhörande kostnader. Assistansen avlastar exempelvis anhöriga
            som i större omfattning kan förvärvsarbeta. Den anhöriges risk
            för sjukskrivning minskar också. Även den assistansberättigade
            själv kan i vissa fall för­värvsarbeta tack vare assistansen.
            Dessutom arbetar cirka 90 000 assistenter inom LSS-reformen. Socialstyrelsen
            har efter en gedigen kartläggning av kostnadsutvecklingen konstaterat
            att ”personlig assistans är en insats som i mycket hög grad bidrar
            till att personer med svåra funktionsnedsättningar kan vara aktiva
            och delaktiga i samhällslivet samt själva bestämma över sitt liv.
            Många stödbehov tillgodoses av personlig assistans och insatsen
            är på många sätt kostnadseffektiv jämfört med andra insatser.
            I vissa situa­tioner kostar dock personlig assistans mer än andra
            insatser”.
          </p>
          <p xml:id="i-TDajBo5QvWEoC36g2xZcim">
            I en nylig studie vid Linnéuniversitetet
            <ref xml:id="i-AQpxETdEZNQyA2qPXwsVh5" target="i-GtN6TJpt8fZSNVg5gGf7BP">
              [6]
            </ref>
            har forskarna granskat handläggningen av 100 utredningar av personlig
            assistans som gjorts vid Försäkringskassan. Resultatet visar att
            fokus på besparingar kan få allvarliga konsekvenser för personer
            med funktionsned­sättningar. Forskarna hävdar att målsättningen
            för funktionshinderpolitiken, delaktighet på lika villkor, i praktiken
            har bytts ut mot ekonomiska mål. Det har medfört allvarliga konsekvenser
            för personer med omfattande funktionsnedsättningar, som riskerar
            att exkluderas från delaktighet i samhällslivet. Resultatet visar
            också på problem med rätts­säkerheten i utredningsprocessen. Det
            förekommer exempelvis att den sökande eller dennes företrädare
            inte hörts. Resultaten bekräftar också att den sökandes aktiviteter
            ofta fragmentiseras, vilket bidrar till att den tid som räknas
            in inte når upp till de 20 timmar som krävs för att få statlig
            personlig assistans via Försäkringskassan. Forskarnas slut­satser
            av studien är att de socialpolitiska målen i LSS om goda livsvillkor
            nu förändras genom en utredningspraktik som istället har ekonomiska
            besparingsmål som förtecken. Detta är en utveckling som vi kristdemokrater
            inte kan ställa oss bakom.
          </p>
          <p xml:id="i-KrLPsCb6Ha5N2PzLrJ7Tr7">
            Vi kristdemokrater anser att en kartläggning bör göras över de
            samlade samhälls­ekonomiska effekterna av personlig assistans.
            Denna kartläggning bör titta på konse­kvenserna för andra stödsystem
            för den enskilde och för dennes anhöriga vid beviljande eller
            avslag av assistansersättning samt hur det för den enskilde och
            dennes anhöriga påverkar arbetskraftsdeltagandet.
          </p>
          <head xml:id="i-R8a1jvkdD5BbGGxdWHiSZR" type="h3">
            Organiserad brottslighet inom assistansersättningen måste bekämpas
          </head>
          <p xml:id="i-Jz85TWJEYfMJfEa9HquC6o">
            En insats som för den enskilde är så avgörande, men som samtidigt
            utgör en avsevärd kostnad för skattebetalarna, måste självklart
            noggrant följas upp och utvärderas regel­bundet. De senaste årens
            ökning av organiserad brottslighet riktad mot olika välfärds­system
            inklusive LSS riskerar dessutom att medel som avsätts för personer
            med mycket omfattande stödbehov istället hamnar i skrupellösa
            människors fickor utan att något vårdbehov tillgodoses. Det är
            oacceptabelt.
          </p>
          <p xml:id="i-SVNtXrJvGugJZFuFuPTv7h">
            I Myndighetsgemensam lägesbild organiserad brottslighet 2019
            konstateras att arbetstillstånd för personlig assistans bedöms
            vara ett riskområde:
          </p>
          <p xml:id="i-PsvwRd81GXSQJtCX1pBp2A">
            Brottsligheten mot assistansersättningen fortsätter och myndigheterna
            beskriver att problematiken kvarstår. Huvudmännen gör på kort
            tid stora ekonomiska vinster på sina upplägg, som går ut på att
            överdriva assistansbehovet, utföra mindre assistans än vad man
            har begärt ersättning för, alternativt inte utföra någon assistans
            över­huvudtaget.
          </p>
          <p xml:id="i-EPLxKXykXAn74kxmgHLab9">
            Det förekommer organiserade upplägg där funktionsnedsatta personer
            hämtas till Sverige för att ansöka om assistansersättning, och
            att anhöriga får arbetstillstånd som assistenter. Arbetskraftsinvandringen
            inom assistansområdet fyrdubblades under perioden 2009 – 2018.
            Det finns exempel där företag som tidigare utfört assistans har
            gått över till hemtjänst eller kommunal assistans, där kontrollen
            bedöms vara mindre utvecklad.
          </p>
          <p xml:id="i-6X43qQUddJH9dHUGCT9Abw">
            Den myndighetsgemensamma satsningen mot organiserad brottslighet
            startades 2009. Myndigheterna som ingår i satsningen är Arbetsförmedlingen,
            Ekobrottsmyndigheten, Försäkringskassan, Kriminalvården, Kronofogdemyndigheten,
            Kustbevakningen, Migrationsverket, Skatteverket, Säkerhetspolisen,
            Polismyndigheten, Tullverket och Åklagarmyndigheten. Myndigheterna
            samverkar i nationellt underrättelsecentrum (Nuc) och regionala
            underrättelsecenter (Ruc). Kristdemokraterna ser positivt på detta
            sam­arbete men har under flera år motionerat om att denna samverkan
            behöver utökas och fördjupas för att förhindra och upptäcka denna
            typ av brottslighet.
          </p>
          <p xml:id="i-AkhhkQP3pY7sWpnBUf9EP9">
            I en rapport från nationellt underrättelsecentrum
            <ref xml:id="i-L9tzL6CJvy3tWiYod6d2Bq" target="i-H6n7zdVURz27kYAUZppipW">
              [7]
            </ref>
            konstateras följande i slutsatserna:
          </p>
          <p xml:id="i-FukMy5dLNA4pdxhrX8rLSD">
            Kombinationen av en rättighetslagstiftning inom assistansersättning
            och en generöst utformad arbetskraftslagstiftning innebär att
            staten blir möjliggörare för systema­tiska brottsupplägg. Genom
            cyniska upplägg där utsatta individer ofta exploateras uppnår
            aktörerna stor ekonomisk vinning helt på skattebetalarnas bekostnad.
          </p>
          <p xml:id="i-XzVUsnGLum8FrgfpkiS1Nk">
            Nuc bedömer sammanfattningsvis att det handlar om ett systemfel
            och att det därmed kan finnas behov av att se över rådande lagar
            och regler kring brottsproblematiken, men även att åtgärder kan
            behöva vidtas för att stärka samverkan och kontroll hos alla berör­da
            myndigheter. Tidigare utredningar har pekat på den omfattande
            brottsligheten mot välfärdssystemen. Det är angeläget att den
            organiserade brottsligheten beivras. Krist­demokraterna menar
            att det krävs ett förstärkt myndighetssamarbete och en översyn
            av sekretesslagstiftning i syfte att stärka den myndighetsövergripande
            kontrollverksam­heten för att bekämpa brottsligheten.
          </p>
          <p xml:id="i-XMPh27rf7RRN8DEiTCTxpR">
            För att undanröja missbruk och utnyttjande av systemet med arbetskraftsinvandring
            har Kristdemokraterna föreslagit en rad skärpningar. Vi föreslår
            bland annat att det ska krävas en medellön på 35 000 kronor per
            månad, såvida det inte rör yrken där det råder brist på arbetskraft.
            Vi vill även införa ett försörjningskrav för familjemedlemmar
            till arbetskraftsinvandrare.
          </p>
          <p xml:id="i-7YaXKkUVYDrGXd8MPULa2N">
            Den tillståndsplikt som införts för företag inom personlig assistans
            utgör en förbätt­ring, men är inte tillräcklig. Ivo behöver fler
            redskap för att stoppa oseriösa aktörer. I dag finns problemet
            att befattningshavare som förlorat sitt tillstånd omgående kan
            starta nya bolag. Det finns flera exempel där en krets av befattningshavare
            har varit inblandad i flera oseriösa assistansverksamheter. Detta
            drabbar både de seriösa företagen och förtroendet för assistansen
            i stort. Naturligtvis ska det inte vara omöjligt att driva nya
            verksamheter för att man vid ett tidigare tillfälle misslyckats.
            Men det måste samtidigt finnas regler som stoppar aktörer från
            att kringgå intentionen i tillståndsplikten och återkommande starta
            nya verksamheter som inte har de assistansberättigades bästa för
            ögonen. Ivos inspektioner räcker en bit på vägen, men det är tillståndsprövningen
            som är avgörande för om den assistansberättigade får den kvalitet
            han eller hon har rätt till. Man kan därför tänka sig en förändring
            av Ivos tillståndsgivning för personlig assistans, där ägare,
            styrelse och andra ledande befattningshavare vid nyansökan prövas
            mot tidigare indragna tillstånd, med en begränsningsperiod på
            tio år. Har man varit invol­verad i en assistansverksamhet som
            fått tillståndet indraget av Ivo är det rimligt att man inte omgående
            kan få tillstånd för en ny verksamhet i samma bransch.
          </p>
          <p xml:id="i-B41Y86dcMCGCkZcUWKB8CH">
            Uppmärksamheten kring organiserad brottslighet inom personlig
            assistans kan på­verka allmänhetens inställning och förtroende
            för ett välfärdsystem som är ett livsnöd­vändigt skyddsnät för
            personer med funktionsnedsättning. Ett minskat förtroende för
            att skattepengarna verkligen går till att täcka faktiska behov
            riskerar att helt undergräva stödet för LSS-reformen som helhet.
            Enskilda personer med personlig assistans och assistansanordnare
            som har ärliga uppsåt riskerar dessutom att bli eller uppleva
            sig ut­pekade som brottslingar. Eller som en onödig belastning.
            Det är en oacceptabel utveck­ling. Inte minst därför är det angeläget
            att med större kraft bekämpa den organiserade brottslighet som
            riktar in sig på att utnyttja assistansersättningen och andra
            välfärdsy­stem. Felaktigt utbetalda skattekronor till kriminella
            är ett allvarligt hot mot vår gemen­samma välfärd och slår hårdast
            mot de utsatta i samhället som är i behov av stöd. Pengarna som
            samhället avsätter till LSS ska ge människor med omfattande funktions­nedsättning
            en möjlighet att leva ett liv som andra – inte göda kriminell
            verksamhet. Men att regeringen vid upprepade tillfällen har försvarat
            nedskärningar som har drivit på den striktare rättspraxisen med
            att skylla på fusk och överutnyttjande, utan att vidta konkreta
            och kraftfulla åtgärder för att komma åt den organiserade och
            systematiska brottsligheten är oacceptabelt.
          </p>
          <head xml:id="i-WFqqC9VFKiJbb3B25htJw3" type="h3">
            Merkostnadsersättning under coronapandemin
          </head>
          <p xml:id="i-F7d4wQ8TuUwQunS1jZjPL6">
            Regeringen lovade under i våras att assistansanordnare skulle
            omfattas av den statliga merkostnadsersättningen för coronarelaterade
            kostnader. Dels på direkt fråga från Krist­demokraterna i Socialutskottet.
            Dels i en intervju i Assistanskoll den 15 maj. Ansökning skulle
            ske via kommunerna. Under sommaren framkom det dessvärre att kommun
            efter kommun tolkade riktlinjerna kring ersättningsstödet på så
            sätt att privata assistansanord­nare inte kunde omfattas. Detta
            främst för att assistansen är kopplas till person och inte kommunal
            verksamhet. På en skriftlig fråga från Kristdemokraterna i riksdagen
            angående hur ministern skulle säkerställa att assistansanordnarna
            skulle få del av merkostnads­ersättningen svarade socialministern
            att det är kommunerna utifrån socialstyrelsens anvis­ningar som
            avgör vilka verksamheter inom kommunen som får ersättning. Då
            ministern även svara de att hon uppmärksammat frågan och att regeringen
            utifrån behov kommer ta initiativ för att minska smittspridning
            och skydda riskgrupper. Ställde Kristdemokra­terna en följdfråga
            angående om Socialministern var villig att införa en speciallösning
            för att assistansanordnare ska få del av merkostnadsersättningen
            för covid-19-relaterade kostnader, exempelvis genom ett uppdrag
            till Försäkringskassan. Svaret på den frågan var beklagansvärt
            då den bara innehöll en hänvisning till tidigare svar. Det är
            anmärk­ningsvärt att regeringen inte är villig att hitta en lösning
            för alla de assistansanordnare som, precis som aktörer inom vård
            och omsorg, har gjort sitt yttersta och lagt stora summor pengar
            på skyddsutrustning och annat för att säkerställa att smitta inte
            sprids mellan personal och assistanstagare. Kristdemokraterna
            anser att det bör utredas huruvida assistansanordnarna ska omfattas
            av de av regeringen avsatta medel för merkostnads­ersättningen
            för covid-19-relaterade kostnader.
          </p>
          <head xml:id="i-3UrWAzMqN3gSha1MHL7xSn" type="h2">
            LSS-boende
          </head>
          <p xml:id="i-3bQ5Ac32r2tSbtoDrMjsry">
            De olika boendeformerna som omfattas av LSS – korttidsvistelse
            utanför det egna hemmet, boende i familjehem eller i bostad med
            särskild service för barn eller ungdom, bostad med särskild service
            för vuxna eller annan särskilt anpassad bostad – kallas här i
            korthet LSS-boenden. Dessa boendeformer är ett bra komplement
            till andra LSS-insatser. Exempelvis kan korttidsboenden ge föräldrar
            till barn med funktionsnedsättning värde­full avlastning och en
            större möjlighet att fokusera på eventuella syskons behov.
          </p>
          <p xml:id="i-FWZTF6jRAfc7bHkuinGnCf">
            Kristdemokraterna vill understryka att dessa boendeformer kan
            erbjudas men att de inte får påtvingas de som önskar bo i ett
            eget boende med stöd av exempelvis personlig assistans. LSS är
            en rättighetslagstiftning som ska utgå ifrån och respektera den
            enskildes behov och önskemål. Om den enskildes vilja inte respekteras
            vid val av boende, riskerar vi att återgå till den institutionalisering
            som fanns före LSS. Det kan vi inte acceptera.
          </p>
          <p xml:id="i-WwpqS72oPVT6GSRD5UcG7c">
            Det finns många LSS-boenden som bedriver fantastisk verksamhet
            där behovet hos de boende alltid respekteras och sätts i första
            rummet och där personalen får kontinu­erlig kompetensutveckling.
            Men dessvärre finns det också verksamheter med stora brister.
            Detta har under den senaste tiden aktualiserats av Uppdrag gransknings
            program ”Bakom stängda dörrar”. Programmet beskriver vanvård och
            missförhållande som ger upphov till tragedier av det absolut värsta
            slaget. Bilden bekräftas av rapporter ifrån Socialstyrelsen och
            Inspektionen för vård och omsorg. Den oro som många personer med
            funktionsnedsättning och deras anhöriga får leva med varje dag
            är omänsklig. Tryggheten och tilliten till att samhället kommer
            ge ett gott stöd till de som behöver det som mest måste återuppbyggas
            från grunden. En nyckelfaktor är att personal inom all LSS-verksamhet
            har grundläggande ändamålsenlig kompetens och stöd från närvarande
            chefer. Chefer som på plats arbetar aktivt med att skapa ett gott
            arbetsklimat, främjar kompetensutveckling och säkerställer att
            rutiner och arbetsplaner efterföljs och utförs på ett korrekt
            sätt.
          </p>
          <head xml:id="i-U4xw2FhMbVuNPUkczaNkV9" type="h2">
            Kompetens och bemötande
          </head>
          <p xml:id="i-MSRdfcAKZsp2KmyqMuSVc3">
            En viktig grundförutsättning för kvalitet i all verksamhet som
            berör personer med funk­tionsnedsättning är kompetent personal.
            Det är inte bara viktigt inom LSS-verksamheten utan även inom
            exempelvis färdtjänst, skola, räddningstjänsten samt rätts- och
            polis­väsendet. Det är också avgörande att tjänstemän vid olika
            myndighetsnivåer – nationell, regional och kommunalt – besitter
            rätt kompetens för att på bästa samtala med och bedöma det individuella
            behovet av insatser på ett rättssäkert sätt. Kristdemokraterna
            anser därför att Socialstyrelsen bör ges i uppdrag att ta fram
            riktlinjer baserat på befint­lig forskning och kunskap kring hur
            ett gott bemötande mot personer med funktions­nedsättning ska
            vara.
          </p>
          <p xml:id="i-6BbYB1ZSrJgVjDADaXDoz9">
            Socialstyrelsens lägesrapport för 2019 ”Insatser och stöd till
            personer med funktions­nedsättning” visar att personer med funktionsnedsättning
            är mer utsatta för våld än andra. Trots det saknar många kommuner
            rutiner för att upptäcka våldsutsatthet inom LSS-verksamheter.
            Endast en tredjedel av kommunerna använder de standardiserade
            bedömningsmetoder som Socialstyrelsen rekommenderar för att upptäcka
            våldsutsatthet hos enskilda vuxna inom LSS. Många kommuner saknar
            dessutom rutiner för hur de ska agera vid indikation på våldsutsatthet.
            Vi anser därför att de ska ske en nationell upp­följning för att
            säkerställa att kommunernas fullföljer sina skyldigheter med att
            arbeta förebyggande och med att vidta åtgärder när en person med
            funktionsnedsättning är våldsutsatt. Vi anser även att det ska
            upprättas nationella mål för hur berörda myndigheter ska kunna
            ha god beredskap i frågor som rör krissituationer för personer
            med Downs syndrom och intellektuell funktionsnedsättning.
          </p>
          <head xml:id="i-Svy39Ep3ytyRR28xkKmM8W" type="h2">
            Hjälpmedel och medicintekniska produkter
          </head>
          <p xml:id="i-GL2Ao2egkcESQ1yr11AdDB">
            Att ett hjälpmedel eller medicinteknisk produkt är anpassad utifrån
            den enskildes behov har stor betydelse för att en person med funktionsnedsättning
            ska ha full delaktighet och frihet inte bara i samhället utan
            också i sitt eget liv.
          </p>
          <p xml:id="i-XhJgxC8BfHhsNrUzoocL9H">
            Utbudet av, och självkostnaden för, hjälpmedel och medicintekniska
            produkter skiljer sig kraftigt åt mellan olika regioner. För att
            utbudet ska vara så brett som möjligt är det angeläget att en
            person, oavsett var i landet den bor, kan välja produkter ifrån
            en nationell sammanställning över de hjälpmedel och medicintekniska
            produkter som är godkända och kvalitetssäkrade i de olika regionerna.
            Förutsättningarna för att införa nationella ramverk angående patientavgifter
            kopplade till hjälpmedel och medicin­tekniska produkter bör också
            utredas.
          </p>
          <p xml:id="i-SdR7HaJeYtVaMFMm1xsFQy">
            Vi vill även utreda möjligheten att den enskilde ska kunna välja
            hjälpmedel utanför den fastställda listan. Denna ökade valfriheten
            kan för vissa ge ett mervärde i livet och bättre livskvalitet.
            Detta ska ske utan att det blir dyrare för det offentliga eftersom
            den enskilde står för eventuell merkostnad utöver den fastställda
            pengen. Vid val av anpas­sade hjälpmedel utanför den godkända
            listan, behöver dock en riskanalys genomföras utifrån eventuella
            funktionella risker. Formerna för detta bör utredas.
          </p>
          <head xml:id="i-JGaQjiynwhgigF3kGY9LNp" type="h2">
            Rådgivning och annat personligt stöd
          </head>
          <p xml:id="i-PC3dYAWJtJYqVdhwneJqrX">
            Riksrevisionen konstaterade i en granskning från 2011 att det
            fanns samordningsproblem avseende stöden till barn och unga med
            funktionsnedsättning. Den dåvarande barn- och äldreministern,
            Maria Larsson (KD), gav därför Socialstyrelsen i uppdrag att analysera
            stödet och ge förslag på försöksverksamhet med samordnare. Socialstyrelsen
            konstate­rade också att det fanns en osäkerhet bland landstingen
            om vad insatsen rådgivning och stöd ska innehålla. Socialstyrelsen
            fick i uppdrag att ta fram en struktur för återrappor­tering av
            insatsen.
          </p>
          <p xml:id="i-XU2dDzPBKBX9WBpCqP2nws">
            Eftersom Socialstyrelsens rapport visade att föräldrar till barn
            med funktionsned­sättning har behov av samlad information om regelverk
            och ansvarsområden för olika verksamheter ansågs 1177.se som en
            lämplig informationskanal.
          </p>
          <p xml:id="i-WnH3WeR4NCMWF6TipqEbvT">
            Kristdemokraterna anser att det är lovvärt att flera initiativ
            har tagits under de senaste åren för att dels förbättra samordningen
            kring barn och unga med funktions­nedsättning, dels öka föräldrars,
            myndigheters och beslutsfattares kunskap kring vilka regelverk
            och verksamheter som finns. I ”Vägar till förbättrad samordning
            av insatser för barn med funktionsnedsättning. Kunskapsstöd om
            samordnad information, gemen­sam planeringsprocess och praktiskt
            stöd” (2017) har Socialstyrelsen tagit fram modeller för hur stödet
            till anhöriga till barn med funktionsnedsättningar ska kunna fungera.
            Där beskrivs bland annat om möjligheten till koordinator, vilket
            är implementerat i Stor­britannien.
          </p>
          <p xml:id="i-93m5mYuJrKZTzLN1745zff">
            I Storbritannien är dessa koordinatorer helt fristående från
            myndighetsutövningen och bygger upp ett kontaktnät som underlättar
            samarbete med skola, individ och familjeomsorgen, kommunens LSS-handläggare,
            med habilitering och annan vård inom landstinget eller med andra
            aktörer. En viktig uppgift för koordinatorn är att påtala systemfel
            för att minska organisatoriska mellanrum, felaktig eller otydlig
            information eller otillgängliga tjänster. Även i Sverige finns
            goda erfarenheter där exempelvis Nationellt kompetenscentrum anhöriga
            (Nka) och Socialstyrelsen 2018 initierade ett projekt för att
            ge intresserade kommuner möjlighet att utveckla, och praktiskt
            tillämpa, funktionen som koordinator, för att på bästa sätt möta
            de behov av stöd som finns hos föräldrar som har barn med funktionsnedsättning.
            Projektet kommer att pågå till december 2021. Kristdemokraterna
            ser med stor respekt på det stundtals övermäktiga ansvar som idag
            ligger på anhöriga till barn med funktionsnedsättningar. De brittiska
            erfarenheterna av koordinator är goda. Kristdemokraterna anser
            att modellen med koordinatorer i svensk kontext bör prövas i en
            större försöksverksamhet.
          </p>
          <p xml:id="i-C3T8gm4Y2C1FdHWtwHZrno">
            Kristdemokraterna anser vidare att det kan det vara värdefullt
            med en fast personlig kontakt på myndigheten. En handläggare som
            är väl förtrogen med tidigare utredningar och insatser skulle
            möjliggöra en bättre kontinuitet i ärendehanteringen och uppföljning
            av de beviljade insatsernas kvalitet.
          </p>
          <head xml:id="i-4Y5gMh8v38M5tposroyYdV" type="h2">
            Daglig verksamhet
          </head>
          <p xml:id="i-5uQUPc9DhQgoh9cQUnBi4n">
            Daglig verksamhet ska ge en meningsfull sysselsättning utifrån
            personens specifika förutsättningar. Den enskilde ska inom ramen
            för insatsen daglig verksamhet ha rätt till en inledande kartläggning
            för att fastställa hur den bäst kan anpassas och utformas utifrån
            de individuella behoven.
          </p>
          <p xml:id="i-AeRD8u8uRGPgefzG39i5HL">
            Socialstyrelsens lägesrapport för 2019 ”Insatser och stöd till
            personer med funktions­nedsättning” visar att få personer med
            funktionsnedsättning går vidare från daglig verk­samhet till arbete
            eller studier. Av de 33 800 människor som var i daglig verksamhet
            2014 fick 0,2 procent – 72 personer – lönearbete i minst två år.
            Därtill visar rapporten att få kommuner, knappt 15 procent, har
            överenskommelser om samverkan mellan LSS-verksamheter och Försäkringskassan
            samt Arbetsförmedlingen. Dessutom har endast 14 procent av kommunerna
            skriftliga, aktuella rutiner för att årligen pröva den enskildes
            möjligheter till arbete eller praktikplats.
          </p>
          <p xml:id="i-FKArXsfqAvrkGGbPSnS1iX">
            LSS-utredningen som presenterades i januari 2019 hade följande
            förslag angående daglig verksamhet som kristdemokraterna anser
            borde genomföras.
          </p>
          <p xml:id="i-5kXfbret8N96ZS3tAUJb2Z">
            Socialstyrelsen bör få i uppdrag att, i samarbete med Myndigheten
            för delaktighet, ta fram kunskapsunderlag för hur den dagliga
            verksamheten kan utformas så att de som står längst från arbetsmarknaden
            får ökade möjligheter till såväl att förvärva och bibehålla sina
            förmågor som till delaktighet i samhället. En kartläggning av
            för­hållandet mellan insatsen daglig verksamhet och arbetsmarknads-
            och utbildnings­områdena ska utgöra utgångspunkt för en översyn
            av insatsen. Den ska avse såväl frågan hur personer i daglig verksamhet
            som har utvecklat sina förmågor kan prövas mot arbetsmarknaden
            som de ekonomiska och organisatoriska förutsättningarna för att
            på olika sätt möjliggöra en övergång till arbete eller studier
            i kombination med deltagande i daglig verksamhet.
          </p>
          <head xml:id="i-7ppFVqMH1VWH9M7uqtNwvY" type="h2">
            Försöksverksamhet – förenklad biståndsbedömning för ledsagning
          </head>
          <p xml:id="i-YXAVYbDxXRKrGb64Ytzfs1">
            Kristdemokraterna är djupt bekymrade över den utveckling med
            nedskärningar som skett inom LSS, och då inte enbart den personliga
            assistansen, de senaste åren. På ett långsiktigt plan måste bedömningarna
            av behovet enligt LSS präglas av mer medmänsk­lighet och ett tillvaratagande
            av personens egen bedömning av hur omfattande behovet av assistans
            eller andra LSS-insatser är. Flertalet funktionshinderorganisationer
            vittnar om att deras medlemmar känner sig kränkta och att deras
            behov blir ifrågasatta när deras dag bryts ner i minuter och sekunder.
            De menar att det är få personer som uppger att de vill ha mer
            stödinsatser än vad de faktiskt behöver. I Laholms kommun har
            man inom ett projekt med stöd från SKR och Vinnova testat att
            låta personer med funktions­nedsättning själva besluta hur mycket
            hjälp med ledsagning de behöver. Det visade sig att även om kommunen
            fick bekosta något fler timmar ledsagare än tidigare, så minska­de
            administrationen kring ansökningarna så mycket att det totalt
            sett blev en besparing. Att ge insatser utan biståndsbedömning
            där det är lämpligt, innebär att tid frigörs för bi­ståndsbedömarna
            att kunna följa upp beslut om insats och andra kvalitetshöjande
            delar. Något som är viktigt för att personer med funktionsnedsättning
            ska kunna leva ett liv med hög livskvalitet. En utökad försöksverksamhet
            kring förenklad biståndsbedömning inom LSS-insatsen ledsagning
            bör därför prövas.
          </p>
          <head xml:id="i-D5JujfJJeJkue1VMszGJaZ" type="h1">
            Tolktjänst
          </head>
          <p xml:id="i-XknM9wPXjYPVnrp45UdKZW">
            Dagens system för tolktjänst är krångligt, med många olika huvudmän.
            Det råder oklar­het kring centrala frågor som ansvarsfördelning,
            huvudmannaskap och finansiering. Det är problematiskt för såväl
            tolkanvändare som beställare och utförare. Det är därtill stora
            skillnader över landet i tillgången till välfungerande tolktjänst.
            Detta sammantaget begränsar möjligheterna till delaktighet och
            inflytande i samhället för döva och hörsel­skadade människor.
            Under 2019 gav en enig riksdag regeringen ett tillkännagivande
            om att regeringen bör tillsätta en ny utredning om tolktjänst
            för personer med hörselned­sättning och språkstörning. Det tog
            drygt ett år, men Krisdemokraterna välkomnar den utredning som
            nu är tillsatt ”Förstärkt tolktjänst för jämlikhet och delaktighet”
            (dir. 2020:79) och kommer följa frågan noga.
          </p>
          <head xml:id="i-2yV1QGNQziBX6T27c45xYg" type="h1">
            Ledarhundar
          </head>
          <p xml:id="i-7wN7KQYd2J8j3FgMQ4EEeA">
            Enligt Synskadades Riksförbund (SRF) ett proportionerligt färre
            antal synskadade som använder ledarhund i Sverige jämfört med
            de andra nordiska länderna. Ledarhund är ett hjälpmedel som bidrar
            till att fler synskadade får en ökad frihet och delaktighet i
            sam­hället. Det är därför angeläget att kartlägga hur skillnaderna
            jämfört med andra nordiska länder ser ut och vad de orsakas av,
            samt se över behoven att öka tillgängligheten av ledarhundar.
          </p>
          <head xml:id="i-JNamnw5XzboScjALYoYWr" type="h1">
            Föreningsliv och fysisk aktivitet
          </head>
          <p xml:id="i-4C3yLE2gxVoYWjXVaHF5tU">
            Kristdemokraterna menar att arbetet med inkludering inom idrottsrörelsen
            inte nog kan betonas. Deltagande i föreningsliv minskar utanförskap
            och blir en naturlig brygga in till andra delar av samhällslivet.
            De nätverk och kontakter som ges genom föreningsliv ge ökad möjlighet
            till exempelvis arbete eller eget boende. Kristdemokraterna föreslår
            därför exempelvis ett fritidskort till alla barn i årskurs 2–9.
            Fritidskortet är laddat med en summa pengar som kan användas för
            deltagaravgifter inom t.ex. kulturskolan eller idrottsrörelsen.
          </p>
          <p xml:id="i-HfZet7ynRCY5moSnPyv28d">
            Undersökningar visar att personer med funktionsnedsättning rör
            på sig mindre än resten av befolkningen. Det är därför viktigt
            med insatser som möjliggör fysisk aktivitet för personer med funktionsnedsättning.
            Det är en investering inte bara för den enskildes fysiska och
            psykiska hälsa och välmående utan för samhället i stort då de
            positiva effekterna för individen minskar exempelvis sjukvårds-
            och rehabiliteringsrelaterade kostnader
            <ref xml:id="i-8qyEasedy53XHkjDvdtbdW" target="i-DhxD51MdnKhKmg8fHtrvBL">
              [8]
            </ref>
            . Ökad fysisk styrka ger också en större frihet i vardagen. Handlingsplaner
            och uppföljning för att stimulera fortsatt fysisk aktivitet för
            de personer som varit in­skrivna på barnhabiliteringen och vuxenhabilitering
            är en viktig åtgärd. Kristdemokra­terna vill även se ökad information
            och stöttning till föräldrar kring vikten av att upp­muntra fysisk
            aktivitet redan i tidig ålder oavsett funktionsförmåga, och kring
            vilka effekterna det kan ha på ett barns självständighet och självkännedom.
          </p>
          <p xml:id="i-RD5RFjn5q29xc4d2RpG7dz">
            Kostnaden för den specialutrustning som många gånger krävs för
            utövande av olika parasporter är ofta högre än den som krävs för
            motsvarande idrottsaktivitet som inte är anpassad. Det medför
            att personer med funktionsnedsättning inte alltid kan ges möjlig­het
            att prova på eller delta i de idrotter som de tycker verkar roliga.
            Effekten kan bli att de inte utövar någon idrottsaktivitet alls.
            Kristdemokraterna anser därför att detta be­höver belysas och
            eventuellt ses över.
          </p>
          <p xml:id="i-QCodeFzAB1bqC3YbMuUes2">
            Det finns ytterligare hinder som begränsar möjligheten för en
            person med funktions­nedsättning att aktivt delta i en idrottsaktivitet.
            Ett konkret problem för många rullstols­burna personer är att
            man i många regioner inte får ta med specialutrustning, som exem­pelvis
            en rullstol anpassad till basketträningen, i färdtjänsten. Det
            presenterades en statlig utredning 2018, Särskilda persontransporter
            – moderniserad lagstiftning för ökad samordning. Utredningen föreslog
            bland annat följande: ”Under vissa förutsättningar får resenärer
            ta med förskrivna hjälpmedel som är nödvändiga för den dagliga
            livsföringen och som inte är tillgängliga på resmålet genom t.ex.
            förhyrning. Hjälpmedlen ska kunna hanteras som sedvanligt bagage
            eller transporteras på ett ändamålsenligt sätt. Endast om det
            finns särskilda skäl får rätten att ta med hjälpmedel leda till
            en väsentligt fördyrad transport.” Regeringen har ännu inte gett
            besked kring hur de kommer hantera utred­ningens förslag. Kristdemokraterna
            anser att det är angeläget att gå vidare med detta förslag.
          </p>
          <head xml:id="i-7XyGBNNWCSfdZdwwfQzQU5" type="h1">
            Skola och högre utbildning
          </head>
          <p xml:id="i-Cwsg2G9E5JAfGz1ErPUbd6">
            I en skola där ingen hålls tillbaka och ingen lämnas efter behövs
            både kunskap, kompe­tens och flexibilitet. Skolan har länge präglats
            av en strävan efter inkludering, att ingen ska pekas ut genom
            att gå i särskild grupp. För barn med olika funktionsnedsättningar
            krävs särskild planering och tillförsäkran av nödvändiga hjälpmedel
            för att tillgodose deras behov av stöd och stimulans att utvecklas
            efter sin personliga potential. Krist­demokraternas förslag och
            yrkanden inom detta område återfinns i vår kommittémotion inom
            utgiftsområde 16.
          </p>
          <p xml:id="i-KULpQExuqSKaA2GJoVKMUz">
            När det gäller högre utbildning vill Kristdemokraterna ge Specialpedagogiska
            skol­myndigheten (SPSM) i uppdrag att se över tillgängligheten
            för högskoleprovet, både vad gäller lokaler och anpassning av
            provet så att såväl personer ned fysiska, intellek­tuella och
            neuropsykiatriska funktionshinder har möjlighet att genomföra
            provet på ett bättre sätt än vad som är möjligt idag. Det är även
            viktigt att öka tillgängligheteten till högre studier för personer
            med funktionsnedsättning genom anpassning av studietakt och studiestöd.
            Kristdemokraternas förslag och yrkanden inom detta område återfinns
            i våra kommittémotioner inom utgiftsområde 15 och 16.
          </p>
          <head xml:id="i-JRZF8cAT1kfkRjBMcsV8C6" type="h1">
            Arbete
          </head>
          <p xml:id="i-YT7nqLZrZnJfiUjrF6a3FD">
            Det finns både personliga och samhällsekonomiska effekter av
            att alla bidrar och hjälper till i samhället utifrån sina egna
            unika förutsättningar. Detta grundläggande mänskliga behov förändras
            inte av en funktionsnedsättning. Kristdemokraterna vill därför
            utreda möjligheten att inkludera utövande av arbete i de grundläggande
            behoven som ger rätt till personlig assistans. Att få rätt till
            assistans för utövande av arbete skulle förbättra möjligheterna
            för personer med funktionsnedsättning att inkluderas på arbetsmarkna­den.
            Det skullevara till stor vinst både för den enskild och samhället.
          </p>
          <p xml:id="i-DkG8BN9XFXr15ybAAe8XDV">
            Personer med funktionsnedsättningar, såväl som mindre företag
            inom det privata näringslivet, beskriver att de höga kostnaderna
            kopplade till arbetsgivarens ansvar för arbetstekniska hjälpmedel
            och anpassning av arbetsmiljön utgör ett hinder för anställ­ning.
            Det kan exempelvis handla om kostnader för att tillhandahålla
            extra rullstol, skriv­bord som kan sänkas extra lågt, tolktjänst
            eller kommunikationsverktyg. Företagare beskriver att den extra
            kostnadsbördan jämfört med att anställa en person med likvärdig
            kompetens – men utan funktionsnedsättning – gör att de avstår
            att erbjuda en anställning till en person med funktionsnedsättning.
            Detta medför en inlåsningseffekt då det i stort sett endast är
            kommuner och stora företag som har möjligheten att erbjuda anställning
            utan att behöva beakta den extra kostnaden som anställningen av
            en person med funk­tionsnedsättning medför. En konsekvens blir
            att det blir svårare för framför allt personer som har en akademisk
            utbildning att komma in på arbetsmarknaden. Kristdemokraterna
            föreslår därför en utredning kring hur man kunna ta bort hinder
            underlätta för små och medelstora företag att anställa personer
            med funktionsnedsättning. Utredningen ska ta hänsyn till de samhällsekonomiska
            kostnaderna som följer av att personer med funk­tionsnedsättning
            ställs utanför arbetsmarknaden i enlighet med beskrivningen ovan.
          </p>
          <head xml:id="i-LqikcK4WmHnT3wh2x6ZMtV" type="h1">
            Konsekvenser av ökad digitalisering i samhället
          </head>
          <p xml:id="i-Lxim8G4ckGhSSmJT17hfyv">
            I takt med samhällets ökade digitalisering har mycket av de ansökningar
            och ärenden som tidigare gjordes genom ifyllande av fysiska blanketter
            eller personliga besök över­förts till plattformar på Internet.
            Det kan exempelvis handla om ansökningar om bistånd, bankärenden,
            olika undervisningsinsatser samt kontakt med sjukvård och socialtjänst.
            För de allra flesta underlättas vardagen av den ökade digitaliseringen
            och det är viktigt att utvecklingen främjas. Samtidigt kan personer
            med kognitiva funktionsnedsättningar av olika anledningar ha det
            svårt att använda sig av dessa medier. För dessa personer kan
            det vara nödvändigt att få fortsatt möjlighet till exempelvis
            personliga möten med olika myndigheter och andra relevanta aktörer.
            Detta för att säkerställa att blanketter bli ifyllda på rätt sätt
            och inskickade i rätt tid och att avbrott i utbetalningar från
            ersättningssystem eller betalningsanmärkningar förhindras. Detta
            bör ges hänsyn under utvecklingen av samhällets digitalisering.
          </p>
          <head xml:id="i-K8W3Mk3kv28VkgbYMSr1pe" type="h1">
            Ekonomiska ersättningsformer
          </head>
          <head xml:id="i-8inWYziZgtm5ErhzTbJYiw" type="h2">
            Sjuk- och aktivitetsersättningen
          </head>
          <p xml:id="i-YTQbCGXe6x1fDqG5PFzNm6">
            Kristdemokraterna bidrog inom ramen för den tidigare alliansregeringen
            till att möjlig­heterna för personer med sjuk- och aktivitetsersättning
            att prova förvärvsarbete, studier eller ideellt arbete stärktes.
            Detta innebar mycket viktiga förbättringar, men det är allt­jämt
            ett faktum att många av de personer som lever på sjuk- och aktivitetsersättningen
            har en ekonomisk utsatthet som är mycket svår att påverka. Därför
            var det viktigt med de förbättringar som genomfördes 2018 med
            höjd garantiersättning, höjt bostadstillägget samt sänkningen
            av skatten för personer med sjuk- och aktivitetsersättning. Vi
            ser sam­tidigt att detta är en utsatt grupp som riskerar att halka
            efter ekonomiskt och hamna i ytterligare utsatthet. Kristdemokraterna
            höjer därför garantinivån inom utgiftsområde 10. För den enskilde
            innebär det en förstärkning av sjuk- och aktivitetsersättningen
            med 2 000 kronor om året.
          </p>
          <head xml:id="i-SuAm4BhdHQG4aRkstedMQ" type="h2">
            Habiliteringsersättning
          </head>
          <p xml:id="i-KVPPgEUGVPe9YVuuc1DgNL">
            Regeringen införde 2018 ett bidrag (habiliteringsersättning)
            i syfte att stödja kommu­nerna i deras arbete med att stimulera
            deltagande i daglig verksamhet. Bidraget får användas av kommunerna
            för att införa eller höja en låg dagpenning till dem som deltar
            i daglig verksamhet enlig LSS. Kristdemokraterna anser att målgruppen
            för bidraget borde utökas till att omfatta även personer som deltar
            i daglig verksamhet enligt Social­tjänstlagen. Detta eftersom
            rådande regelverk drar en skiljelinje mellan arbetande kollegor,
            där vissa personer skulle få en stor ökning av sin dagpenning
            medan andra personer, som utför samma arbete på samma arbetsplats,
            inte skulle få någon ökning alls, enbart med anledning av att
            myndigheten i sin bedömning av personens funktions­nedsättning
            beslutat om att bevilja insatser enligt olika lagrum.
          </p>
          <head xml:id="i-DRPc4qeHV8f8Lc7xdCXwxC" type="h2">
            Övergångsregler när staten byter ersättningsformer
          </head>
          <p xml:id="i-FutHY6V9DTWRQRp11TCX8i">
            Ursprunget till vårdbidraget var att ge en förälder möjlighet
            att gå ner i arbetstid för att ge omvårdnad och tillsyn till ett
            barn med funktionsnedsättning. Barn med funktions­nedsättning
            skulle kunna leva hemma tillsammans med sin familj – istället
            för att vårdas på institution. Ett mycket angeläget ändamål. Ofta
            löpte besluten under flera år – in i tonåren – med en enklare
            omprövning vartannat år. Vårdbidragets långsiktiga utform­ning
            gav familjer ett andrum, en ekonomisk trygghet och en möjlighet
            att planera för att få vardagen att gå ihop.
          </p>
          <p xml:id="i-7e6YvttF4FJYxYBYp3ue6q">
            Sedan den 1 januari 2019 ersätts vårdbidraget med den nya förmånen
            omvårdnads­bidrag. Bidraget baseras på den omvårdnad och tillsyn
            som ditt barn behöver utöver vad som är vanligt för barn i samma
            ålder utan funktionsnedsättning. Alla föräldrar som hade vårdbidraget
            blev då tvungna att lämna in en ny ansökan till Försäkringskassan
            för att få de nya bidragen.
          </p>
          <p xml:id="i-Y8xhTjZhjR2yJXH8q2PgPU">
            Ett problem som uppstått var att de långa handläggningstiderna
            hos myndigheten har medfört att personer nu står utan dessa pengar
            (upp till 9 688 kronor per månad för den högsta ersättningsnivån)
            i väntan på beslut. Detta trots att man tidigare haft långa beslut
            och trots att förutsättningarna inte ändrats. Samma problematik
            har uppstått när handi­kappersättningen ersattes av merkostnadsersättning
            den 1 januari 2019. Även om ett beviljat omvårdnadsbidrag kommer
            betalas ut retroaktivt är de långa handläggnings­tiderna mycket
            problematiska. Siffror som Sveriges Television har tagit fram
            visar att det är över 10 000 föräldrar som tvingas leva utan de
            här pengarna under väntetiden. De drabbade familjerna har ofta
            det svårt ekonomiskt och saknar de buffertar som krävs för att
            klara en längre period utan dessa förmåner.
          </p>
          <p xml:id="i-BQVRwqG3tvZX2w7AFxRUKe">
            Vi välkomnar därför att regeringen tidigare i år lämnade ett
            lagförslag om att ett beviljat vårdbidrag fortsatt ska kunna gälla
            under handläggningstiden vid ansökan om de nya bidragen. Under
            beredningen i Socialförsäkringsutskottet framkom det dock att
            lagförslaget kunde tolkas på så sätt att det enbart var de familjer
            som hade ett pågående vårdbidrag och skulle ansöka om den nya
            bidragsformen efter den 1 juli 2020, dvs efter att lagändringen
            skulle träda i kraft, som skulle omfattas. Denna alternativa tolkning
            skulle lämna de 10 000 familjer som nu befinner sig i glappet
            i en fortsatt utsatt ekono­misk situation. Det vore ett stort
            svek med dessa familjer. Kristdemokraterna uppmärk­sammade utskottet
            på problematiken och är tacksamma för att ett enigt utskott därefter
            ställde sig bakom vårt förslag att markera att vi utgår ifrån
            att även vårdbidrag som har upphört tidigare ska kunna förlängas
            enligt de nya reglerna. Sedan den 1 juli 2020 har lagändringen
            trätt i kraft. Vi välkomnar även att regeringen tillför extra
            resurser till Försäkringskassan för att möjliggöra en snabbare
            handläggning av dessa ärenden.
          </p>
          <p xml:id="i-AE9aMzokZAd1XNTtHR9Bp">
            Inspektionen för socialförsäkringen granskade nyligen införandet
            av förmånerna omvårdnadsbidrag och merkostnadsersättning. Inspektionen
            kom med skarp kritik utifrån problematiken som beskrivits ovan.
            Inspektionen betonar bland annat att reger­ingen vid framtida
            reformer behöver säkerställa att det finns tillräckligt med tid
            och resurser för Försäkringskassan ska kunna göra nödvändiga förberedelser.
            Kristdemokra­terna instämmer i kritiken till fullo och vi har
            redan tidigare motionerat i riksdagen om att riktlinjer och rutiner
            bör tas fram för att säkerställa att en enskild person inte drabbas
            ekonomiskt av långa handläggningstider när bidrag byter utformning.
            Detta bör ges regeringen till känna. Det är orimligt att enskilda
            personer som redan har en ekonomiskt utsatt situation får ett
            glapp i sin utbetalning på grund av långa handläggningstider när
            en ersättningsform byter utformning. Övergångsregler behöver fungera
            bättre.
          </p>
          <head xml:id="i-RkRETqRVtFeUWh3NFBZfhH" type="h1">
            Bilstöd
          </head>
          <p xml:id="i-GDR58BxncNQtCJqDi7hsyr">
            Det statliga bilstödet syftar till att möjliggöra ett aktivt
            och självständigt liv för personer med funktionsnedsättning och
            leda till ökad delaktighet för dem som inte kan använda allmänna
            kommunikationer. Bilstödet reformerades 2017 för att bland annat
            göra det lättare för personer med låga inkomster att skaffa en
            anpassad bil, men reformeringen fick utstå hård kritik. Försäkringskassans
            utvärdering från 2018 visade att handläggnings­tiderna hade förlängts
            och att de sökande i högre grad än tidigare hänvisades till att
            köpa stora och dyrare fordon. För den enskilde bilköparen har
            det i flera fall – tvärt emot intentionen – inneburit att det
            har blivit dyrare att skaffa en bil.
          </p>
          <p xml:id="i-PiSd2gZ3WMSWTfR42zVRBZ">
            Vi kristdemokrater föreslog därför i en partimotion redan 2018
            att regeringen så snabbt som möjligt skulle agera och återkomma
            till riksdagen med förslag på hur bilstödet skulle kunna fungera
            bättre. Vårt förslag fick då glädjande nog majoritet i socialutskottet.
            Men dessvärre reserverade sig S, MP, C och L och vid omröstningen
            i kammaren föll tillkännagivandet med minsta marginal. Ungefär
            ett år senare agerade till slut regeringen. Även om vi kristdemokrater
            tycker att det har tagit för lång tid, så välkomnar vi att det
            från den 1 oktober i år kommer finnas förbättrade möjligheter
            till bilstöd.
          </p>
          <p xml:id="i-ApmiLD9gYSmYMASwZyj1WU">
            Men bilstödet brister dock fortsatt när det gäller specialanpassade
            bilbarnstolar. En dom i Högsta förvaltningsdomstolen har skjutit
            rättspraxis på så sätt att bilstöd bara kan beviljas till fast
            monterade anordningar på, eller ändringar av, ett specifikt fordon
            som innebär en varaktig förändring av fordonet. Bilbarnstolar
            kan emellertid inte vara fast monterade, eftersom de av naturliga
            skäl behöver bytas ut i takt med att barnet växer. Kristdemokraterna
            är kritiska till att regeringen inte har vidtagit åtgärder för
            att mot­verka effekterna av domen. Det är viktigt att säkerställa
            att även barn med funktions­nedsättning kan färdas trafiksäkert.
            Det är därför angeläget att utreda möjligheten att bilstödet även
            bör omfatta specialanpassade bilbarnstolar.
          </p>
        </div>
        <div xml:id="i-NXUNmrEN548V23bLUvHu8M" type="signatureBlock">
          <list xml:id="i-JJvEQLHDi6Ei2vVaKoUnjt">
            <item xml:id="i-45eRHopZxjyCebRpKSEUST" type="signature">
              Pia Steensland (KD)
            </item>
            <item xml:id="i-YTm8q1XsFKdqLbLsekNgRn" type="signature">
              Acko Ankarberg Johansson (KD)
            </item>
            <item xml:id="i-5r9cH1ZWWzqZoMtZR3dRM2" type="signature">
              Michael Anefur (KD)
            </item>
            <item xml:id="i-ESU9ADY7kL3zsvcSkBHMEd" type="signature">
              Gudrun Brunegård (KD)
            </item>
            <item xml:id="i-U4R2rVkcRFktKjWQsR4X9M" type="signature">
              Roland Utbult (KD)
            </item>
          </list>
        </div>
        <div xml:id="i-5NrjZMhfhuoSUzfnNqHThL" type="motNotes">
          <noteGrp xml:id="i-EDj5khTAk1nmzhA4MBE7mx">
            <note xml:id="i-Hn43GyHfuTJQDLtRD15TJL">
              [1] Rapport – Analys av minskat antal mottagare av assistansersättning
              Försäkringskassan 2020
            </note>
            <note xml:id="i-3iwE2X5jAmBff4VeAwqd8g">
              [2] Rapport – Analys av minskat antal mottagare av assistansersättning
              Försäkringskassan 2020
            </note>
            <note xml:id="i-VFQocSLrjw9X7wNL2WmWHV">
              [3] Försäkringskassan, Assistansersättning Vägledning 2003:6
              Version 27 (sid 93).
            </note>
            <note xml:id="i-5ZvDBdBBjQU4fDH8WrmKrJ">
              [4] HFD 2019 ref. 56, domsnytt 2019:031
            </note>
            <note xml:id="i-SRCZy7Fraw6YVPnNozS1WD">
              [5] Rapport – Analys av minskat antal mottagare av assistansersättning
              Försäkringskassan 2020.
            </note>
            <note xml:id="i-GtN6TJpt8fZSNVg5gGf7BP">
              [6] Berggren et al 2019, European Journal of Social Work. Strategier
              för besparingar i Försäkringskassans utredningar av ansökningar
              om personlig assistans – förändringar i svensk funktionshinderpolitik.
            </note>
            <note xml:id="i-H6n7zdVURz27kYAUZppipW">
              [7] https://www.forsakringskassan.se/wps/wcm/connect/f7fe1935-26c5-4ba4-bf18-f76b501739b4/rapport-olle-nationellt-underrattelsecentrum-2020-09-23.pdf?MOD=AJPERES&amp;CVID.
            </note>
            <note xml:id="i-DhxD51MdnKhKmg8fHtrvBL">
              [8]https://www.parasport.se/globalassets/sodermanland-utvecklingscentrum/dokument/rapporter/aktivt_liv.pdf.
            </note>
          </noteGrp>
        </div>
      </div>
    </body>
  </text>
</TEI>
