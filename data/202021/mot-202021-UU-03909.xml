<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UU-03909">
  <teiHeader>
    <fileDesc>
      <titleStmt>
        <title>med anledning av skr. 2020/21:115 Verksamheten i Europeiska unionen under 2020</title>
        <author corresp="i-TKwDinNn4twnLieK52EXRu">av Björn Söder m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3909 av Björn Söder m.fl. (SD)</title>
          <idno type="rdwebb">H8023909</idno>
          <rs type="number">3909</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H8023909/text</ref>
          <ref type="dokument_url_html">http://data.riksdagen.se/dokument/H8023909</ref>
          <ref type="dokumentstatus_url_xml">http://data.riksdagen.se/dokumentstatus/H8023909</ref>
          <ref type="docx">http://data.riksdagen.se/fil/5EA8ADB0-FFEB-439B-AE9E-F268C6BB45B9</ref>
          <ref type="pdf">http://data.riksdagen.se/fil/5F4F8CAD-FDB4-4C08-B103-DD0B51E6C474</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Lw92TAaAVgG8Kdf7YxhViy</idno>
            <name>Markus Wiechel</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TFG2PW7ay7mUZBy2GoJDbV</idno>
            <name>Mats Nordberg</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-7p7goD9VC5HZh4VdEN1AFo</idno>
            <name>Sara Gille</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-7ysNJMjFSLiYZsURLpEx35" type="basedOn"/>
        <correspContext corresp="i-7ysNJMjFSLiYZsURLpEx35">
          <ref>Skrivelse 2020/21:115</ref>
        </correspContext>
        <correspAction xml:id="i-5pC6qFdAKgsYAs1hMoUZxY" type="signed"/>
        <correspContext corresp="i-5pC6qFdAKgsYAs1hMoUZxY">
          <note type="signatory" corresp="i-TKwDinNn4twnLieK52EXRu"/>
          <note type="signatory" corresp="i-Lw92TAaAVgG8Kdf7YxhViy"/>
          <note type="signatory" corresp="i-TFG2PW7ay7mUZBy2GoJDbV"/>
          <note type="signatory" corresp="i-7p7goD9VC5HZh4VdEN1AFo"/>
        </correspContext>
        <correspAction xml:id="i-YU2Ud27Yhw8FYFgoa85LV7" type="submitted">
          <date when="2021-03-31"/>
          <time when="13:29:39"/>
        </correspAction>
        <correspAction xml:id="i-6UYFNaRzj9qdHG9RnpyQJA" type="dismissed">
          <date when="2021-04-07"/>
        </correspAction>
        <correspAction xml:id="i-7FHGjANgsAcwLZnqFyD7VX" type="reviewed">
          <date when="2021-04-07"/>
          <time when="11:17:58"/>
        </correspAction>
        <correspAction xml:id="i-7BcH2v64SmGnSBJKcW6Az7" type="referred">
          <date when="2021-04-08"/>
        </correspAction>
        <correspAction xml:id="i-HYDHDhKxBQCCivi7MLZaHM" type="assigned">
          <date when="2021-06-09"/>
          <time when="17:29:03"/>
        </correspAction>
        <correspContext corresp="i-HYDHDhKxBQCCivi7MLZaHM">
          <ref type="assignedTo">Utrikesutskottet</ref>
        </correspContext>
        <correspAction xml:id="i-AD9zpVFoX14Lbh1KKbGSmQ" type="behandlas_i"/>
        <correspContext corresp="i-AD9zpVFoX14Lbh1KKbGSmQ">
          <ref type="uppgift">2020/21:UU10</ref>
          <ref type="ref_dok_id">H801UU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2020</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3909 av Björn Söder m.fl. (SD)
          med anledning av skr. 2020/21:115 Verksamheten i Europeiska unionen
          under 2020
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-9s3GFCtr5TEiZVXnutjPX2">
            Förslag till riksdagsbeslut
          </head>
          <list style="ol">
            <item xml:id="i-SZWU8VoJ5SSniWUMHR2Rt7">
              Riksdagen ställer sig bakom det som anförs i motionen om den
              övergripande utvecklingen i EU och tillkännager detta för regeringen.
            </item>
            <item xml:id="i-DfVjhteJcC3DH8Qe5DgQCj">
              Riksdagen ställer sig bakom det som anförs i motionen om rådet
              för allmänna frågor och tillkännager detta för regeringen.
            </item>
            <item xml:id="i-26zcri6Q12HrgQc8bYECRZ">
              Riksdagen ställer sig bakom det som anförs i motionen om EU:s
              utrikestjänst och tillkännager detta för regeringen.
            </item>
            <item xml:id="i-AmUwinKw7x5CrxaTHc8UV1">
              Riksdagen ställer sig bakom det som anförs i motionen om EU och
              den gemensamma säkerhets- och försvarspolitiken och tillkännager
              detta för regeringen.
            </item>
            <item xml:id="i-EWLXyot1DjcQSXZDqGD4rV">
              Riksdagen ställer sig bakom det som anförs i motionen om EU som
              aktör i FN och tillkännager detta för regeringen.
            </item>
            <item xml:id="i-4wH7sJVionE7gZSLsFzH1J">
              Riksdagen ställer sig bakom det som anförs i motionen om Turkiet
              och tillkännager detta för regeringen.
            </item>
            <item xml:id="i-XLyrkcXqnHsFQGAnsxfaRM">
              Riksdagen ställer sig bakom det som anförs i motionen om konsulära
              frågor och krisberedskap och tillkännager detta för regeringen.
            </item>
            <item xml:id="i-WfDBAFgjY6RDmdGZAAmPv6">
              Riksdagen ställer sig bakom det som anförs i motionen om den
              gemensamma handelspolitiken och tillkännager detta för regeringen.
            </item>
            <item xml:id="i-NzzTrjJ9KgTcCJAMQRttu3">
              Riksdagen ställer sig bakom det som anförs i motionen om EU:s
              bilaterala och regionala förbindelser och tillkännager detta för
              regeringen.
            </item>
            <item xml:id="i-NGTD813vRZEC59wkmsWxhP">
              Riksdagen ställer sig bakom det som anförs i motionen om sanktioner
              mot Ryssland och tillkännager detta för regeringen.
            </item>
            <item xml:id="i-C5Snzk8v553ZxDkfXMQreJ">
              Riksdagen ställer sig bakom det som anförs i motionen om fredsprocessen
              i Mellanöstern och tillkännager detta för regeringen.
            </item>
            <item xml:id="i-XgVvsoaBvTp3ArZYLqGoiy">
              Riksdagen ställer sig bakom det som anförs i motionen om Syrien
              och Irak och tillkännager detta för regeringen.
            </item>
            <item xml:id="i-9UHPRtrFdN7rSZ1htwLMhE">
              Riksdagen ställer sig bakom det som anförs i motionen om Kina
              och tillkännager detta för regeringen.
            </item>
            <item xml:id="i-NcxjP4M2W3egTqRm9zKCsg">
              Riksdagen ställer sig bakom det som anförs i motionen om att
              upprätta frihandelsavtal mellan EU och Taiwan och tillkännager
              detta för regeringen.
            </item>
            <item xml:id="i-8g4Ufh4K3bDpb66Zgbi7gN">
              Riksdagen ställer sig bakom det som anförs i motionen om att
              säga upp det politiska dialog- och samarbetsavtalet mellan EU
              och Kuba (PDCA) och tillkännager detta för regeringen.
            </item>
            <item xml:id="i-6YXT9SMYMHprMEvAYMparh">
              Riksdagen ställer sig bakom det som anförs i motionen om EU:s
              makrofinansiella stöd till länder som inte är medlemmar i unionen,
              och detta tillkännager riksdagen för regeringen.
            </item>
            <item xml:id="i-GBYBs7Jr76E1NQ57DMHez6">
              Riksdagen ställer sig bakom det som anförs i motionen om att
              vända utvecklingen emot alltmer skattefinansiering av EU och tillkännager
              detta för regeringen.
            </item>
            <item xml:id="i-Arqst9wrvgbtNwx7oTzk2B">
              Riksdagen ställer sig bakom det som anförs i motionen om att
              motverka förslaget om kvalificerad majoritet i skattebeslut och
              tillkännager detta för regeringen.
            </item>
            <item xml:id="i-FRoACdtbduWsRZUgbUJU4W">
              Riksdagen ställer sig bakom det som anförs i motionen om att
              Organisationen för ekonomiskt samarbete och utvecklings (OECD)
              rekommendationer enligt BEPS inte ska genomföras på federal EU-nivå
              utan att varje förslag ska utvärderas inför genomförande på nationell
              nivå i Sverige och tillkännager detta för regeringen.
            </item>
            <item xml:id="i-N6gNDGSVV2L1YaBr1ZeY2F">
              Riksdagen ställer sig bakom det som anförs i motionen om datalagring
              och tillkännager detta för regeringen.
            </item>
            <item xml:id="i-MAXQJCk99SazBfszRPXRGR">
              Riksdagen ställer sig bakom det som anförs i motionen om Europeiska
              åklagarmyndigheten (Eppo) och tillkännager detta för regeringen.
            </item>
            <item xml:id="i-LD6xEmJkaPxTZo53p3FQcQ">
              Riksdagen ställer sig bakom det som anförs i motionen om ökade
              möjligheter för medlemsstaterna att själva bestämma sin migrationspolitik
              och skärpa krav och kontroller och tillkännager detta för regeringen.
            </item>
            <item xml:id="i-ESBFpxMiVBtguYDVi4NdMN">
              Riksdagen ställer sig bakom det som anförs i motionen om en förstalandsprincip
              och tillkännager detta för regeringen.
            </item>
            <item xml:id="i-3QkvZcXouGGuek6KXZ7u3C">
              Riksdagen ställer sig bakom det som anförs i motionen om att
              stärka EU:s yttre gränser och tillkännager detta för regeringen.
            </item>
            <item xml:id="i-FeptMr7mMR2HnzKiMAB1ii">
              Riksdagen ställer sig bakom det som anförs i motionen om sysselsättnings-
              och socialpolitik på EU-nivå och tillkännager detta för regeringen.
            </item>
            <item xml:id="i-JAxrUqYm3nfK6tmvb2xVTf">
              Riksdagen ställer sig bakom det som anförs i motionen om jämställdhetspolitik
              på EU-nivå och tillkännager detta för regeringen.
            </item>
            <item xml:id="i-AkmvGPoM1hFtfQ34ALKeXN">
              Riksdagen ställer sig bakom det som anförs i motionen om införandet
              av direktivet om balans mellan arbete och privatliv och tillkännager
              detta för regeringen.
            </item>
            <item xml:id="i-NPKtxhnDNtBGdL5k1k5fNL">
              Riksdagen ställer sig bakom det som anförs i motionen om att
              varje enskild medlemsstat bör få utveckla och uppdatera sina egna
              sociala trygghetssystem även när det gäller antimikrobiell resistens
              och tillkännager detta för regeringen.
            </item>
            <item xml:id="i-P7PvuTbDmwDEiNKKHxZ5gA">
              Riksdagen ställer sig bakom det som anförs i motionen om europeisk
              konkurrenskraft och tillkännager detta för regeringen.
            </item>
            <item xml:id="i-7gmp3KymnXJL3djMXeRqsR">
              Riksdagen ställer sig bakom det som anförs i motionen om Horisont
              Europa och tillkännager detta för regeringen.
            </item>
            <item xml:id="i-MDLLf9Sm52x4SYjRrQyJ5W">
              Riksdagen ställer sig bakom det som anförs i motionen om att
              alla resenärer oavsett kollektivt färdsätt bör ha samma rättigheter
              och tillkännager detta för regeringen.
            </item>
            <item xml:id="i-L8AUJ94bq17YdDom3NjBJi">
              Riksdagen ställer sig bakom det som anförs i motionen om Fonden
              för ett sammanlänkat Europa och tillkännager detta för regeringen.
            </item>
            <item xml:id="i-8zgRyj38HGJQoy1SW98H5q">
              Riksdagen ställer sig bakom det som anförs i motionen om påskyndat
              förverkligande av det transeuropeiska transportnätet Smart TEN-T
              och tillkännager detta för regeringen.
            </item>
            <item xml:id="i-MNmjyoRyvu9rUbAXRXGfqF">
              Riksdagen ställer sig bakom det som anförs i motionen om energiunionen
              och tillkännager detta för regeringen.
            </item>
            <item xml:id="i-J8AaqsKmkTEmVpDoZAFxYY">
              Riksdagen ställer sig bakom det som anförs i motionen om energiförsörjningstrygghet
              och tillkännager detta för regeringen.
            </item>
            <item xml:id="i-NU5N9FyzbBZwBWVYRP8GBq">
              Riksdagen ställer sig bakom det som anförs i motionen om EU:s
              gemensamma jordbrukspolitik och tillkännager detta för regeringen.
            </item>
            <item xml:id="i-NvyuJPHSywfTmfj41nBrZr">
              Riksdagen ställer sig bakom det som anförs i motionen om att
              fiskeripolitiken är en mellanstatlig angelägenhet som bör hanteras
              på EU-nivå och tillkännager detta för regeringen.
            </item>
            <item xml:id="i-JEvKkpsu11r8px2fG1ReTk">
              Riksdagen ställer sig bakom det som anförs i motionen om djurskydd
              och livsmedel och tillkännager detta för regeringen.
            </item>
            <item xml:id="i-Ffb9jxEmcKb6iZDPLb2toA">
              Riksdagen ställer sig bakom det som anförs i motionen om skogsbrukets
              betydelse och om att beslut om det inte ska fattas på EU-nivå
              och tillkännager detta för regeringen.
            </item>
            <item xml:id="i-KmRJwcssRy8R7mkmMT2sW9">
              Riksdagen ställer sig bakom det som anförs i motionen om taxonomin
              och vikten av att agera samfällt med andra skogsländer i Nord-
              och Centraleuropa för att minska EU:s inflytande över skogspolitiken
              och tillkännager detta för regeringen.
            </item>
            <item xml:id="i-KasoGC634AGYw5tchQgwuf">
              Riksdagen ställer sig bakom det som anförs i motionen om viltvård
              och tillkännager detta för regeringen.
            </item>
            <item xml:id="i-QTpfyBKWBq86s7zFwkcEdM">
              Riksdagen ställer sig bakom det som anförs i motionen om att
              klimatpolitiken bör ha ett globalt perspektiv och tillkännager
              detta för regeringen.
            </item>
            <item xml:id="i-ULqn62mPh9bxNmnZ2q9UAz">
              Riksdagen ställer sig bakom det som anförs i motionen om Parisavtalet
              och dess genomförande och tillkännager detta för regeringen.
            </item>
            <item xml:id="i-Mj7vR8H54dGwLJk8mWAWvn">
              Riksdagen ställer sig bakom det som anförs i motionen om EU:s
              utsläppshandelssystem och tillkännager detta för regeringen.
            </item>
            <item xml:id="i-GutvVLkfzJNFsrJNHxcphc">
              Riksdagen ställer sig bakom det som anförs i motionen om att
              avveckla Erasmus plus och tillkännager detta för regeringen.
            </item>
            <item xml:id="i-XjWnvSrRTec2QaXjVLXjpq">
              Riksdagen ställer sig bakom det som anförs i motionen om att
              ungdomspolitiken är en nationell angelägenhet och att den europeiska
              ungdomspolitiken inte bör ha som mål att få ungdomar att knyta
              an bättre till EU-projektet och tillkännager detta för regeringen.
            </item>
            <item xml:id="i-DmQBsWomyGJN8kAsHBA3Kt">
              Riksdagen ställer sig bakom det som anförs i motionen om att
              det inte bör ske någon harmonisering på kulturområdet inom EU
              och att kulturpolitiken även i fortsättningen ska vara en nationell
              angelägenhet och tillkännager detta för regeringen.
            </item>
            <item xml:id="i-M7hhVhLyAUPYxsiKWumpGp">
              Riksdagen ställer sig bakom det som anförs i motionen om EU-kommissionens
              arbetsprogram för 2020 och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-5ckVPccNcXj2CE2cwjJCt1" type="h1">
            Del 1 – Den övergripande utvecklingen i EU
          </head>
          <p xml:id="i-UFdr9EiwbmhTzuMFA17Z5L">
            År 2020 präglades av pandemin. Till följd av detta har EU tillskansat
            sig mer makt och ekonomiska medel och är nu på väg att förvandlas
            till en skuldunion. Storbritannien lämnade EU den 31 januari 2020.
            Ett nytt handels- och samarbetsavtal blev klart på jul­afton 2020
            och ska i det närmaste godkännas av EU-länderna och Europaparlamentet.
          </p>
          <p xml:id="i-JVbZSwd4sd7SeB6qVquN7k">
            Dels för att täcka för Storbritanniens utträde, dels för att
            bekosta alltmer skenande utgifter och jättelånet för återhämtningsfonden
            planeras en europeisk plastskatt, en bolagsskatt och sedan en
            internationell transaktionsskatt som sannolikt kommer att bli
            effektiv vad gäller att flytta företag till Storbritannien och
            länder utanför EU. Dessa ändringar i EU-budgetens finansieringssystem,
            inklusive systemet för s.k. egna medel, är inget annat än ett
            sätt för EU att skaffa sig en egen inkomstkälla i form av direkta
            skatteintäkter.
          </p>
          <p xml:id="i-6ZwUgLpM2e29VzFreAvZku">
            Pandemin har satt på prov inte bara Europas ekonomier utan även
            kärnan för europeiskt samarbete: handeln och den fria rörligheten.
            I början av pandemin uppstod komplikationer med leverans av skyddsutrustning
            då flera medlemsstater infört förbud mot export av skyddsutrustning
            även inom de europeiska gränserna varpå kommission­ens ordförande
            Ursula von der Leyen gick ut och vädjade om solidaritet. Den fria
            rörlig­heten begränsades då flera medlemsstater och kommissionen
            föreslagit ett temporärt inreseförbud.
          </p>
          <p xml:id="i-JDxN8ddLsh2BuxvM5nCAti">
            För att få ned smittspridningen har efterfrågan på vaccin mot
            covid-19 blivit alltmer akut. EU har åtagit sig ansvar för att
            upprätta avtal om inköp och leveranser av vacciner i ett försök
            att förse medlemsstaterna och hela världen med de vacciner som
            blev god­kända av EU. Den gemensamma upphandlingen av vaccin har
            mött flera nederlag; leveranser baserade på avtal med unionen
            har brustit och utgången blev att medlems­staterna som inte hade
            egna avtal misslyckades med att uppnå tillräcklig kapacitet och
            vidd av vaccination. Ett krav på vaccinationsintyg står nu högt
            upp på agendan, sam­tidigt som protester mot restriktioner och
            nedstängningar samlar tusentals människor runt om i Europa. De
            ekonomiska nedgångarna kopplade till nedstängningar saknar motstycke.
          </p>
          <p xml:id="i-7XAAwNnWfmUNFt3jY8Nin8">
            Nationellt självbestämmande på en rad politiska områden är på
            väg att minskas ytterligare. Sverigedemokraterna erfar exempelvis
            ett förslag till en ny klimatlag, ett lagförslag som innebär tvångskvotering
            av bolagsstyrelser och inte minst taxonomi­förordningen som gör
            att svensk vattenkraft plötsligt inte längre räknas som hållbar.
            Ingrepp i medlemsstaternas arbetsmiljöregler kommer som en konsekvens
            av den inrättade pelaren för sociala rättigheter. Men det som
            kommer att göra störst avtryck på Sveriges framtid är dels förslaget
            om lagstadgade minimilöner, dels den nya migrations­pakten.
          </p>
          <p xml:id="i-Jsvr92KaCD9LPRaSKJWvNc">
            När EU prövas av nya kriser i och med territoriella provokationer
            från Turkiet och den nya pandemin som stängt ned stora delar av
            Europa och satt stora delar av EU-regelverket på undantag, är
            det uppenbart att EU saknar nationalstatens sammanhåll­ning, intressegemenskap
            och kraft att på ett effektivt sätt lösa kriser. Vi vill verka
            för ett reformerat EU med ett nytt EU-fördrag där medlemsstaterna
            återfår självbestämmande och EU:s formella makt begränsas till
            det mest grundläggande. En förutsättning för att återbygga folkligt
            förtroende för unionen och den fria rörligheten är också att trygghet
            för medborgarna sätts först på agendan före andra politiska prioriteringar.
          </p>
          <head xml:id="i-CZDuYyZDpqxdpN6CbVa29R" type="h1">
            Del 2 – Rådet för allmänna frågor
          </head>
          <head xml:id="i-VCgNMKiaKAUzUBjx7SahGh" type="h2">
            Långtidsbudgeten
          </head>
          <p xml:id="i-4sV4bfuGPVFWMkoF397J4t">
            Förhandlingarna om EU:s fleråriga budgetram för perioden 2021–2027
            blev klara i juli 2020 och resulterade i en höjd EU-budget, höjd
            medlemsavgift och en omfattande åter-hämtningsfond som kommer
            att skuldsätta framtida generationer av svenska skatte­betalare.
            Sverigedemokraterna arbetade för att den svällande budgeten skulle
            gå i motsatt riktning, med utgångspunkt att fiskalt ansvar med
            låga utgifter och uteblivna krav på ökade medlemsavgifter ska
            antas som regel. Sverigedemokraterna poängterade att Sverige bör
            verka för att få stå utanför återhämtningspaketet och därmed undvika
            att vara nettobetalare för återhämtningsfonden.
          </p>
          <head xml:id="i-RFagbWNj6GwufPnXU9DLjP" type="h2">
            Framtidskonferensen
          </head>
          <p xml:id="i-2oFh3qfzhQzau8tf3n1o6N">
            Kommissionen och regeringen lägger stor vikt vid medborgardialoger,
            vilket tar sig uttryck i ett program för konferensen om Europas
            framtid. Framtidskonferensen avses vara en plattform för att främja
            unionens värden. Sverigedemokraterna anser att kon­ferensen måste
            göra ett val: Antingen bör agendan baseras på medborgardialogerna
            eller på det som redan beslutats för den strategiska agendan.
            Att använda medborgardialogen för att skapa demokratisk förankring
            för en redan fastställd agenda kommer att leda till besvikelse
            och i värsta fall till att medborgarna slutar lyssna på unionens
            företrädare.
          </p>
          <p xml:id="i-2zowdYYX1pZVoznS1brUD6">
            Sverigedemokraterna instämmer i problemformuleringen att unionen
            behöver stärka sitt demokratiska mandat och att en konferens om
            unionens framtid i och för sig kan vara ett ändamålsenligt verktyg.
            Vidare ser vi det som uppenbart att lagförslag som grundas på
            medborgarskapsdialoger aldrig kan ha samma demokratiska legitimitet
            som motsvarande med grund i de nationella parlamenten eller Europaparlamentet.
            Sverige­demokraterna tycker därför att en lämplig första åtgärd
            mot ökad demokratisk legitimi­tet vore att ge dessa församlingar
            en större initiativrätt.
          </p>
          <p xml:id="i-7iWMcRyqxkRW5R3d7QjToh">
            För att uppnå sitt syfte anser vi att en konferens om unionens
            framtid inte bör begränsa sig till den strategiska agendan. Agendan
            beskriver unionens prioriteringar för de kommande fem åren och
            ska genomföras enligt ordinarie arbetsordning. På det institutionella
            området bör fokus riktas mot att finna sätt att återföra kompetens
            till medlemsstaterna och därmed förbli så nära medborgarna som
            möjligt.
          </p>
          <p xml:id="i-RauFSkcU5HzMZNtfwierDf">
            Slutligen vill vi också understryka vikten av att behålla professionalism
            och mot­verka rent populistiska arbetsmetoder. Det är direkt olämpligt
            att dels försöka sprida unionens budskap genom sportevenemang
            och festivaler, dels låta unionens myndig­heter producera ”utbildande
            information om politiska frågor”.
          </p>
          <head xml:id="i-DSbxzGDDpjbpYvqBhuPc7j" type="h2">
            Utvidgning
          </head>
          <p xml:id="i-KfdzovgxT34oMHwRpYiM7k">
            Den snabba utvidgningen av EU till länder som ligger långt under
            EU:s genomsnittliga inkomstnivå har ökat den finansiella EU-bördan
            för medlemsstater som Sverige, som sköter sina ekonomier bättre.
            Genom strukturfonderna får ekonomiskt välutvecklade länder finansiera
            de alltmer långtgående EU-reformerna, vilket bidrar till de nu
            skenande kostnaderna. Utvidgningen har också inneburit påfrestningar
            i andra avseenden. Social turism, lönedumpning, eskalerande gränsöverskridande
            brottslighet och en urholkning av den svenska modellen går direkt
            att koppla till en alltför oenhetlig utvidgningsprocess.
          </p>
          <p xml:id="i-Fa2DXohBqNnFBEMWq6cdtX">
            Anslutningsprocessen bör i dagsläget vara mer rigorös där nya
            medlemsstaters anslutning i större utsträckning kräver att de
            uppnår de krav som erfordras. Vi står bakom den reform av anslutningsprocessen
            som genomförts. En grundregel borde vara att innan ett land kan
            påbörja anslutningsförhandlingar ska ingen från detta land behöva
            söka skydd i EU även om den nya ordningen för medlemskapsförhandlingar
            är ett steg i rätt riktning. Sverigedemokraterna anser att det
            ökade fokuset på rättsstatlighet är absolut nödvändigt i den pågående
            processen kring anslutningsförhandlingar med Albanien och Nordmakedonien.
            Detta förstärks särskilt då Europeiska unionens ekono­miska stöd
            framför allt åtnjuts av nya medlemsstater.
          </p>
          <p xml:id="i-3onBkr84r7KmhnWdUUGGhT">
            Sverigedemokraterna anser att det är viktigt att lära av tidigare
            erfarenheter. Unionen är i dag inte kapabel att ta in fler medlemmar
            som ekonomiskt riskerar att ytterligare förvärra befintliga problem
            eller vars förmåga att upprätthålla sina gränser kan ifrågasättas.
            För att stärka utvecklingen för länder i EU:s närhet bör EU verka
            för förbättrat utbyte av handel. Sverige bör också verka för att
            s.k. anslutningsbistånd inte utgår till kandidatländer. Det är
            viktigt att kandidatländer i stället klarar av att nå upp till
            EU:s samtliga kriterier av egen förmåga.
          </p>
          <p xml:id="i-Y9igqrjcjsCVCn1jCHwMXj">
            Under 2020 har Turkiet fortsatt med provokationer mot EU:s yttre
            gränser i synner­het i Grekland. Det stöd och bistånd som för
            närvarande riktas till Turkiet som stat eller dess myndigheter,
            både för svensk del och sådant som förmedlas via EU eller dess
            medlemsstater, bör omgående upphöra. Ifrågavarande medel bör nu
            riktas om till att motverka effekterna av Turkiets agerande, t.ex.
            genom Frontex eller nationella skydds­åtgärder som vidtas vid
            gränsen till Turkiet.
          </p>
          <head xml:id="i-62gkgEVvQqFrr82NRrww4q" type="h1">
            Del 3 – EU:s förbindelser med omvärlden
          </head>
          <head xml:id="i-MvU3wkSQpkcduXijTPT4Wx" type="h2">
            EU:s utrikestjänst
          </head>
          <p xml:id="i-L9uXcvp9XDnkPFUy7s2uoj">
            Sverigedemokraterna kan inte ställa sig bakom att den utrikespolitiska
            kompetensen helt ska förflyttas från nationell nivå till EU:s
            överstatliga nivå. Vi kan instämma i mer­värdet i en gemensam
            EU-linje i viktiga frågor så länge det görs med konsensus mellan
            medlemsstaterna och varje medlemsstat också fortsatt har en frihet
            att föra sin egen utrikespolitik i enlighet med sina intressen.
            Vi har tyvärr sett att den svenska utrikes­politiken på senare
            år utvecklats i en riktning där man ständigt hänvisar till EU-gemen­sam
            utrikespolitik och hänvisar till denna även i fall där exempelvis
            EU har agerat för svagt och Sverige borde kunna agera betydligt
            snabbare samt driva en tydligare linje. Vi ser inte behovet av
            en särskild utrikestjänst och utrikesrepresentant för EU. Utifrån
            dessa utgångspunkter är det vår uppfattning att den europeiska
            utrikestjänsten European External Action Service (EEAS) bör avvecklas.
          </p>
          <head xml:id="i-MDSLX2CajSwWgESrNENBVF" type="h2">
            Gemensamma säkerhets- och försvarspolitiken
          </head>
          <p xml:id="i-X7F9kiJzAhvgpSAgy7J2iF">
            Sverigedemokraterna ser med oro på att Europeiska rådet vill
            driva EU mot en alltmer sammanvävd militär organisation. När ett
            mer överstatligt EU beslutar om militära insatser där riksdagens
            inflytande är begränsat innebär det i praktiken att Sverige är
            med i en militär allians. Därför menar Sverigedemokraterna att
            regeringen inom EU ska verka för en linje där säkerhets- och försvarspolitik
            i huvudsak ska vara ett ansvar för respektive medlemsland, samt
            motverka en inriktning som går mot en helt sammanvävd militär
            organisation. Om samarbete i övergripande frågor är nödvändigt
            ska det ske på mellanstatlig basis. Utöver detta menar vi att
            det är ett oundgängligt behov för det svenska försvarets framtida
            utveckling att ha tillgång till en tekniskt välutvecklad försvarsindustri
            med bred kompetens. Ett bra exempel på samarbete som kan gynna
            svensk försvarsindustri, såvida tredjelandsproblematiken löses,
            är det permanenta strukturerade samarbetet (Pesco), som vi stöder.
            En svensk myndighet som upphandlar krigsmateriel bör använda undantagsregeln
            i artikel 346 i EUF-fördraget på liknande sätt som andra medlemsländer
            som har en viktig försvarsindustri. Regeringen bör därför upprätthålla
            en linje som håller fast vid möjligheten att ta sådana hänsyn
            om ett medlemslands säkerhetsintressen står på spel. Detta är
            nödvändigt om vi vill att försörjningstryggheten ska genomsyra
            försvarsmaterielförsörjningen av vår försvarsmakt.
          </p>
          <head xml:id="i-KTkSAreRN7MaS2seTfHMA6" type="h2">
            EU som aktör i FN
          </head>
          <p xml:id="i-MLU5t9xYfMM11g55EUaFQM">
            EU:s arbete inom FN regleras av resolution 65/276 av den 11 maj
            2011, och resolutionen bygger vidare på resolution 3208 av den
            11 oktober 1974 som gav den europeiska ekonomiska gemenskapen
            observatörsstatus i FN. Resolutionen från 2011 ger EU:s institutioner
            rätt att föra unionens talan i FN, i stället för representanter
            från EU:s ordförandeland. 2011 års resolution ger också EU:s institutioner,
            även då den under­stryker att EU inte är medlemsstat, långtgående
            rätt att agera som en sådan. Sverige­demokraterna ställer sig
            inte bakom detta, då partiet ser det som ett steg i utvecklingen
            mot ett federalistiskt EU som har som slutgiltigt mål att ersätta
            medlemsstaternas representation i FN. Sverigedemokraterna är av
            uppfattningen att FN, i och med det viktiga arbete Sverige historiskt
            bidragit med, kommer att gå miste om en betydelsefull röst. Sverigedemokraterna
            konstaterar att EU inte är en stat och motsätter sig att unionen
            tar allt fler uttryck som en stat. Sverigedemokraterna anser därför
            att regeringen bör verka för att EU:s förstärkta rätt att föra
            talan i FN upphävs alternativt begränsas för att inte inskränka
            på medlemsstaternas möjlighet att framföra sin talan i FN.
          </p>
          <head xml:id="i-MJ8JjRvBZqqhbrKJYPVpCV" type="h2">
            Turkiet
          </head>
          <p xml:id="i-6RSMwbBiHex6dFe7dcy1ub">
            Sverigedemokraterna anser att riktade sanktioner mot Turkiets
            ledarskap är ett mer proportionellt och ändamålsenligt sätt att
            bemöta Turkiets utpressningstaktik och utnyttjande av migranter.
            De europeiska länderna har tillsammans ett utmärkt förhandlingsläge
            med Turkiet, och en mer krävande linje i kombination med hotet
            om sanktioner skulle sannolikt få landet att bli mer lyhört. Regeringen
            bör tydligt verka för att Turkiet upphör att driva migranter mot
            Europa och i stället respekterar dessa människors rätt att söka
            asyl i Turkiet, enligt principen om första säkra land.
          </p>
          <p xml:id="i-RTbAd8nRgCx51eA518ZCWD">
            Regeringen bör även driva krav på Turkiet att ratificera FN:s
            flyktingkonvention utan geografiska begränsningar och börja prestera
            enligt det befintliga bilaterala återvändandeavtalet med Grekland
            samt ta kontroll över sina gränser och bekämpa den illegala flyktingsmugglingen
            på turkisk mark. Vi ser mycket allvarligt på att EU i praktiken
            gjort sig beroende av Turkiet för att hantera flyktingfrågan,
            samtidigt som Turkiet bryter mot internationell rätt och skapar
            instabilitet i Mellanöstern. Vidare är det oerhört oroande att
            landet använder sin militär för att understödja hårdföra islamist­grupper
            i Syrien och därmed förhindrar såväl efterlängtad fred i Syrien
            som autonomi och självstyre för de sekulära, demokratiska och
            mer västorienterade kurderna. Turkiets stöd för Azerbajdzjan i
            kriget om Nagorno Karabach är oroande och har lett till ett ökat
            inflytande för landet i Kaukasien. Det stöd och bistånd som för
            närvarande riktas till Turkiet som stat eller dess myndigheter,
            både för svensk del och sådant som förmedlas via EU eller dess
            medlemsstater, bör omgående upphöra. Ifrågavarande medel bör nu
            riktas om till att motverka effekterna av Turkiets provokationer,
            t.ex. genom Frontex eller nationella skyddsåtgärder som vidtas
            av Grekland.
          </p>
          <head xml:id="i-Hd4Qt6RXKqfZTGoyD32ame" type="h2">
            Konsulära frågor och krisberedskap
          </head>
          <p xml:id="i-G5mQNi4YqLTuWRNWX1vioJ">
            EU:s alltmer fördjupade samarbete i konsulära frågor har medfört
            vissa fördelar. Det är värt att komma ihåg att ett av de mest
            grundläggande kännetecknen för en suverän stat är möjligheten
            att upprätthålla egna diplomatiska representationer, och den konsulära
            frågan kan inte isoleras från detta. Vi bör därför se konsulära
            frågor som en fråga där Sveriges och de övriga medlemsstaternas
            nationella kompetens värnas och där reger­ingen motverkar att
            det konsulära samarbetet går mot en gemensam EU-representation.
            Vi motsätter oss därför det direktiv som formaliserar det konsulära
            samarbetet.
          </p>
          <p xml:id="i-B5v8xbniFZpTwazSAhiKtN">
            Den nu pågående covid-19-pandemin har tydligt påvisat behovet
            av ett väl fungeran­de civilt försvar med beredskapslager. Ansvaret
            för uppbyggnad av detta anser vi ska ligga på nationell nivå och
            inte på EU-nivå. På detta sätt bygger Sverige upp en egen förmåga
            att hantera kriser nationellt, samtidigt som möjligheten att bistå
            andra länder vid kriser eller katastrofer förbättras.
          </p>
          <head xml:id="i-LZU71ZFQYpQ1wdZG54uKsp" type="h2">
            Den gemensamma handelspolitiken
          </head>
          <p xml:id="i-Hdrp4qEpkhh85P2zLWvCKb">
            Sverigedemokraterna anser att Sverige inom såväl EU som internationella
            forum, såsom WTO, ska verka för en öppen och fri handel. Vi instämmer
            även i uppfattningen att ökad handel ger ökad tillväxt som i sin
            tur skapar bättre ekonomiska förutsättningar för länder och deras
            medborgare. Liksom tidigare sluter vi även upp bakom uppfattningen
            att frihandel kan vara en välståndsskapande kraft för såväl fattiga
            som mer utvecklade länder. Att värna principen om frihandel är
            därför både ett globalt och ett svenskt intresse. Även andra intressen
            än rent ekonomiska bör kunna beaktas inom handels­politiken; vi
            ska t.ex. kunna ställa motsvarande krav på djuretik i fråga om
            de animal­iska produkter vi importerar som på de inhemskt producerade
            produkterna. Vi ser även vikten av att handelsavtal ska innefatta
            bl.a. corporate social responsibility (CSR) och miljöaspekter
            där prioriteringen ligger i ett minskat koldioxidläckage. Sverigedemokra­terna
            anser att subventioner, såsom EU:s exportbidrag, som är direkt
            skadliga för utvecklingsländernas självförsörjningsgrad ska avskaffas.
          </p>
          <head xml:id="i-2bSSuLxb2VReqjwErWaJ7u" type="h2">
            EU:s bilaterala och regionala förbindelser
          </head>
          <p xml:id="i-49YxRCBcDsHYhpUQTcTcNK">
            Sverigedemokraterna anser att regeringen bör arbeta för ett mellanstatligt
            samarbete mellan fria självständiga stater samt en renodlad frihandelszon
            som utvidgas genom frihandelsavtal med utomstående stater i stället
            för upptagande av ytterligare medlems­stater. Vi anser det vara
            av stor vikt att EU upprätthåller goda relationer och handels­förbindelser
            med grannskapet. Vi anser det vidare vara viktigt att värna varje
            lands rätt till territoriell integritet och suveränitet samt möjlighet
            att genomföra fria val utan påtryckningar från utomstående parter.
            Om associeringsavtal ska tecknas anser vi att kraven måste skärpas.
            Det räcker inte med ett samarbete efter ett genomfört avtal, utan
            vi vill se tydligare reformer och uppfyllda krav innan avtal ingås
            om bl.a. arbete mot korruption och organiserad brottslighet, fungerande
            rättsstat, fungerande gränskontroller, säkerhet, demokrati och
            mänskliga rättigheter. Sveriges linje i frågan bör vara att verka
            för svensk karens vad gäller visumfrihet.
          </p>
          <head xml:id="i-7bvrnpTABT3djaJRkk7bQW" type="h2">
            Ryssland
          </head>
          <p xml:id="i-Gd1iCdvWAZVVgA3Y7QZ3Zo">
            Rysslands utrikespolitiska agerande strider i flera avseenden
            mot internationell rätt samt kränker bl.a. Ukrainas territoriella
            integritet vad gäller agerandet både på Krim och i de östra delarna
            av Ukraina. Ryssland stöder på många sätt separatistgrupper och
            är även direkt militärt involverat i landet. Rysslands agerande
            mot Belarus är också oroande med hänsyn till de folkliga protesterna
            mot den illegitima regimen. Sedan tidigare stöder Ryssland utbrytarregionen
            Transnistrien i Moldavien samt utbrytarregionerna Abchazien och
            Sydossetien i Georgien. Detta fortsatta underblåsande av konflikter
            i Rysslands grannländer samt ovilja att konstruktivt verka för
            att lösa konflikterna hotar fortsatt Europas säkerhet.
          </p>
          <p xml:id="i-Fnbcaw1evKweLvyfcfPKSS">
            Utifrån vår principiella utgångspunkt att värna alla staters
            suveränitet, självbestäm­mande och territoriella integritet är
            vi kritiska till den överstatliga inriktningen inom EU, och med
            samma utgångspunkt är vi ännu mer kritiska till Rysslands expansiva
            stormaktsagerande som dessutom utgör ett säkerhetspolitiskt hot
            både i vårt närområde och för flera andra stater i Europa. Sverigedemokraterna
            ställer sig positiva till EU:s starka reaktion mot Rysslands agerande
            på Krim och i östra Ukraina och reaktionen mot Rysslands agerande
            i Belarus. Sverigedemokraterna ställde sig bakom att avbryta förhandlingarna
            om det nya samarbetsavtalet med Ryssland och avtalet om förhand­lingsprocessen
            om viseringsfrihet, och vi stöder ett fortsatt fryst förhandlingsläge.
          </p>
          <p xml:id="i-AcJMR12RRrscyAcJSrjxbV">
            Sverigedemokraterna anser liksom regeringen att ämnen som mänskliga
            rättigheter och demokrati fortsatt bör ha en framträdande ställning
            då samtal förs mellan EU och Ryssland. Sverigedemokraterna står
            bakom det paket av sanktioner som EU infört mot Ryssland hittills
            och anser att EU bör verka för att göra sig oberoende från rysk
            energi och särskilt motsätta sig gasledningen Nord Stream 2. Det
            är viktigt att Sverige står fast när andra EU-länder börjar vackla
            i frågan om sanktioner gentemot Ryssland. För att sanktionerna
            ska ge största möjliga effekt uppmanar Sverigedemokraterna även
            regeringen att i EU arbeta för en tydlig utvärdering och uppföljning
            av sanktionernas effekter och eventuella tillkortakommanden.
          </p>
          <head xml:id="i-KAaQxjbHryb29xdPV6XGuH" type="h2">
            Fredsprocessen i Mellanöstern
          </head>
          <p xml:id="i-9d5JkvCYKWiem7skmTbcmw">
            Sverigedemokraterna anser att målet med EU:s Mellanösternpolitik
            bör vara en varaktig fred där båda parter kan leva i fred och
            säkerhet. Sverigedemokraterna ser det som omöjligt att terroristorganisationen
            Hamas kan bli en del av en sådan långsiktig lösning. Hamas vill
            förinta staten Israel och det judiska folket, och har sedan 2005
            skjutit tusentals raketer mot Israel. Inget folk ska behöva acceptera
            att leva under sådana för­hållanden, och Sverigedemokraterna efterlyser
            därför ett mycket starkare ställnings­tagande från EU. Sverigedemokraterna
            anser att Sverige inom EU ska verka för att en regeringsbildning
            där Hamas ingår inte ska anses vara legitim. Sverigedemokraternas
            förtroende för al-Fatah och den palestinska myndigheten (PA) är
            lågt, då de bidrar till att sprida antisemitisk propaganda, uppviglar
            till våldsbrott och avlönar terrorister och mördare, och krav
            bör ställas för att myndigheten ska erhålla stöd från EU som anförts
            tidigare i fråga om bistånd.
          </p>
          <head xml:id="i-J3wcE13UVj3hmz9e5oRuNn" type="h2">
            Syrien och Irak
          </head>
          <p xml:id="i-AZAYoT5irok1SyXDhggxo7">
            De fruktansvärda inbördeskrigen i Syrien och Irak har varit särskilt
            förödande för olika minoriteter. Islamiska statens (IS) härjningar
            förvärrade situationen ytterligare, och efter att de grupper som
            av terrorsekten ansetts vara otrogna dödats eller fördrivits från
            sina hem påbörjade man ett folkmord och en förintelse av oersättliga
            förhistoriska kulturarv. FN:s expert på minoritetsfrågor har betecknat
            utvecklingen för områdets minoriteter som förödande och oåterkallelig.
            Europaparlamentet, men också en lång rad andra parlament, däribland
            den amerikanska senaten, har erkänt händelserna i området som
            folkmord, vilket vi välkomnar. Irak är en problematisk statsbildning
            då landet innefattar ett flertal religiösa och etniska minoriteter
            som visar på uppenbara svårigheter att sam­existera fredligt.
            Nineveslätten var historiskt en del av det assyriska kungariket,
            och kristna och andra minoriteter har under lång tid utgjort en
            majoritet i området. Dessa grupper kräver att området ska få långtgående
            autonomi inom den irakiska statsbild­ningen. Kurderna har länge
            haft en varierande men betydande grad av självstyre inom Irak.
            I dagens instabila situation har kurderna uppvisat förmåga att
            försvara de områden som de anser tillhör dem. Kurderna har, jämfört
            med andra minoriteter i området, visat stor vilja till demokratisk
            utveckling. Kurderna har även visat ett engagemang för mänskliga
            rättigheter då de gett skydd åt andra minoriteter som drabbats
            av IS framfart. Sverigedemokraterna stöder utökad autonomi och
            självständighet för såväl kurder som kristna. Sverigedemokraterna
            anser att regeringen bör verka för att uppmärksamma de humanitära
            och kulturella värden som håller på att gå förlorade i inbördeskrigens
            Syrien och Irak samt visa sitt tydliga stöd för utsatta minoriteter
            i området. Vidare bör reger­ingen verka för att öka de humanitära
            insatserna i konfliktområdena, och vi välkomnar att så i viss
            mån skett även om skalan fortfarande är otillräcklig. Eftersom
            behoven är närmast gränslösa är det också viktigt att pengarna
            används så effektivt som möjligt.
          </p>
          <head xml:id="i-MWF1SY2Xv7Fhbi8Xesfacq" type="h2">
            Kina
          </head>
          <p xml:id="i-2G2LRX48w2uAbsjcsxZ84w">
            Det har under en längre tid varit känt i omvärlden hur Kina utsätter
            den muslimska gruppen uigurer och andra minoriteter för tvångsarbete,
            tortyr och systematiska våld­täkter i fångläger i Xinjiangprovinsen.
            USA:s tidigare utrikesminister Mike Pompeo uttalade med instämmande
            från nuvarande utrikesminister Antony Blinken officiellt att Kinas
            kampanj för massinternering, tvångsarbete, tortyr, tvångssterilisering
            och miss­tänkta mord på över en miljon uigurer och andra minoriteter
            i Kinas Xinjiangprovins kan klassas som folkmord och brott mot
            mänskligheten. I mitten av januari fördömde Storbritanniens utrikesminister
            Dominic Raab det han med rätta kallar för barbarism i Xinjiang.
            Han meddelade vidare att man avsåg att införa höga böter för företag
            som inte kan bevisa att deras leveranskedjor är fria från tvångsarbete.
            Det är viktigt att stora aktörer som EU sätter ned foten och agerar
            kraftfullt. Sverigedemokraterna välkomnar EU-sanktioner mot Kina
            i syfte att få övergreppen att upphöra och ser med fördel på att
            dessa ökar i proportion till de statssanktionerade brotten i landet.
          </p>
          <head xml:id="i-TRiPobpkocRXw6HjEUCkkn" type="h2">
            Taiwan
          </head>
          <p xml:id="i-NeUK5VXpoFFBN5otPwJuKZ">
            EU och Taiwan har mycket att tjäna på ett utökat samarbete, inte
            minst mot bakgrund av att det finns en liknande syn på grundläggande
            värderingar. Taiwan är likaså en given destination för innovationskraftiga
            svenska företag som önskar ta sig närmare de tillväxtmarknader
            som finns i Asien. Det finns också ett ömsesidigt intresse av
            att utnyttja den potential som ett långtgående akademiskt utbyte
            för med sig, och utökade handelsrelationer skulle enbart stärka
            såväl EU som Taiwan. EU, som är en av de största investerarna
            i Taiwan, är också en av Taiwans viktigaste handelspartner. EU
            har sedan tidigare arbetat för upprättandet av olika frihandelsavtal
            även utanför unionen, vilket har en lång rad fördelar. Såväl EU
            som Taiwan skulle tjäna på om Taiwan inkluderades i EU:s handelsområde
            genom ett eget frihandelsavtal med unionen. Ett sådant avtal skulle
            förenkla och förbättra handel samtidigt som skyddet av de omfattande
            europeiska inve­steringarna i Taiwan utökades. Dessutom skulle
            det kunna bidra till att fler taiwanesiska företag lockades att
            investera i Europa, vilket leder till högre sysselsättning. Stärkta
            handelsförbindelser bidrar även till att mänskliga rättigheter,
            inklusive den taiwanesiska demokratin och yttrandefriheten, förstärks.
            Sverigedemokraterna vill därför att EU upprättar frihandelsavtal
            med Taiwan.
          </p>
          <head xml:id="i-Rv7qcGtYvi1hnxQZ7eCqyG" type="h2">
            Kuba
          </head>
          <p xml:id="i-UjLKXVJpTHfhHTkVF6C2g7">
            2019 firade Europa 30 år sedan Berlinmurens fall och Europarådets
            70-åriga samarbete för att främja demokrati, mänskliga rättigheter
            och rättsstatsutveckling – värden som kommit att prägla större
            delen av EU sedan dess. Det var också året då den kommunis­tiska
            revolutionen på Kuba fyllde 60 år, vilket lägligt nog kom i samband
            med att en riksdagsmajoritet i Sverige trotsade människorättsförsvarares
            och exilkubaners vilja, genom att ratificera det omtalade EU–Kuba-avtalet.
            Nämnda avtal innebar i korthet att man legitimerade den djupt
            odemokratiska kubanska kommunistregimen samtidigt som man aktivt
            hållit den politiska oppositionen utanför samtalen. Det kan närmast
            betraktas som en mycket dålig start om syftet med detta avtal
            vore att förbättra situationen för kubaner i allmänhet och politisk
            mångfald eller demokrati i synnerhet. Likväl gick man vidare och
            riksdagsmajoriteten svek den kubanska oppositionen trots åtskilliga
            vädjan­den och trots en utrikesdeklaration innehållande en påstådd
            demokratioffensiv. Mot bakgrund av att avtalet helt saknade krav
            på förändring från Kubas sida var det inte konstigt att många
            förfärades över ställningstagandet som tagits trots att regimens
            tryck på civilsamhället ökat. Avtalet tillämpas fortfarande provisoriskt
            eftersom det inte har ratificerats av samtliga av EU:s medlemsstater,
            vilket är positivt. Sverigedemokraterna menar att det politiska
            dialog- och samarbetsavtalet mellan EU och Kuba (PDCA) helt ska
            sägas upp.
          </p>
          <head xml:id="i-LYsVvHb1XZaJR8Nwpr99WG" type="h1">
            Del 4 – Ekonomiska och finansiella frågor
          </head>
          <head xml:id="i-VdckVN7WWyVyKqm475HSkK" type="h2">
            Makrofinansiellt stöd till länder utanför EU
          </head>
          <p xml:id="i-4RxhX7HHz2rsTnW6qLXpK1">
            Sverigedemokraterna förhåller sig kritiska till EU:s makrofinansiella
            stöd till länder som inte är medlemmar i unionen, i synnerhet
            vad gäller länder som tydligt har visat sig vara inkapabla att
            hantera sina egna statliga finanser. Sverigedemokraterna anser
            därmed att kommande planerade utbetalningar till utomstående länder
            ska dras in och återföras till medlemsländerna. Utöver detta vill
            vi framhäva vikten av att i framtiden låta medlemsländerna enskilt
            bestämma om de är beredda att erbjuda lån och stöd till krisande
            ekonomier.
          </p>
          <head xml:id="i-N1QmxK4UXehjH1rJPHW7zG" type="h2">
            EU:s skuldpaket
          </head>
          <p xml:id="i-LgxtMfc4jF5QPeqcNbmUy3">
            Sverigedemokraterna är kritiska till att EU-kommissionen har
            blivit bemyndigad att låna upp medel på kapitalmarknaderna till
            ett belopp av 750 miljarder kronor. Att Sverige, som redan är
            en stor nettobidragsgivare, får bära kostnaden – och stå som säkerhet
            – för ett historiskt bidragspaket till länder med mindre välskötta
            ekonomier är inte försvarbart. Skuldpaketet är vidare ett stort
            steg mot ett mer federalistiskt EU och ett stort steg bort från
            den svenska synen på ansvarsfull finanspolitik.
          </p>
          <head xml:id="i-PVdr4MLDrXpskoasTJWHcN" type="h2">
            Skattefinansiering av EU
          </head>
          <p xml:id="i-TmHrdAXcEUwprwefgkoQAh">
            I takt med ökade kostnader för att allt fler uppgifter kommit
            till för EU och att intäk­terna genom avgifter förändrats har
            EU-kommissionen allt oftare diskuterat beskattning utöver medlemsavgifterna
            för att öka finansieringen av de ökande kostnaderna, bl.a. i syfte
            att täcka inkomstbortfallet som kommit av Storbritanniens utträde
            ur unionen. Ytterligare finansiering har gjorts genom kraftigt
            ökad belåning, inte minst för den s.k. återhämtningsfonden som
            i sin tur medför ytterligare ökade kostnader. Det planeras flera
            europeiska skatter, på exempelvis plaster, bolagsvinster och transaktioner.
            Vi ser en risk att alla dessa kostnads- och skattehöjningar inom
            EU kan driva fram en flytt av företag till andra länder utanför
            EU.
          </p>
          <p xml:id="i-SR3gzJdtuxZdSEeSZdtSqR">
            Sverigedemokraterna är motståndare till utvecklingen och vill
            vända om i helt motsatt riktning.
          </p>
          <head xml:id="i-PqvZkBde9FwYPy5dktiYuZ" type="h2">
            Kvalificerad majoritet
          </head>
          <p xml:id="i-TYgNwYFJcwBAHKcDQ6ttJ7">
            Under en tid har begreppet kvalificerad majoritet vid beslut
            i skattefrågor återkommit i den europeiska skattedebatten. Eftersom
            EU-kommissionen vill driva igenom beslut om beskattningsrätt på
            EU-federal nivå men upplevt en tröghet i detta då många medlems­länder
            motsatt sig har man från EU-kommissionens sida önskat finna ett
            annat tillväga­gångssätt och en annan tillämpning. Det har fått
            beteckningen kvalificerad majoritet, vilket innebär att enhällighet
            inte ska krävas, utan det ska räcka med att en viss andel av medlemsländerna
            är positiva för att skatter ska införas på EU-nivå – för samtliga
            med­lemsländer. Eftersom det inte varit helt lätt att införa har
            EU-kommissionen börjat med andra strategiska grepp. Det senaste
            exemplet har varit att använda pandemikrisen som en förevändning
            för ändringar i beslutsvägar inom skattepolitiken på EU-nivå.
            Sverige­demokraterna ger inget stöd till principen om skattebeslut
            utifrån kvalificerad majoritet.
          </p>
          <head xml:id="i-Cv6nMfTUPc6Ndi56GbCxA5" type="h2">
            Implementering av OECD BEPS
          </head>
          <p xml:id="i-Bit2kkHUoQf45ac1ErL1C8">
            Inom området internationell beskattning arbetar OECD för att
            utveckla nya beskattnings­modeller som ska hantera de nya digitala
            affärsmodeller som uppkommit. Det föranleder diskussionerna om
            digital beskattning som nu är under utveckling och på förslag.
          </p>
          <p xml:id="i-5r7yZVA756MbwPcKGC5EFf">
            Sverigedemokraternas uppfattning är att Sverige ska ta del av
            OECD BEPS i syfte att motverka skatteundandragande, men vi menar
            att implementeringen ska vara av frivillig mellanstatlig karaktär
            på nationell nivå. Med andra ord ska implementeringen aldrig göras
            på EU-federal nivå med en tvingande karaktär så att makten över
            beslutet ligger utanför Sveriges riksdag.
          </p>
          <head xml:id="i-KSJJYqkUZdbQ1hc8HLwjTp" type="h1">
            Del 5 – Rättsliga och inrikes frågor
          </head>
          <head xml:id="i-7HJKYKPKfGGNd9WjeFNg5d" type="h2">
            Datalagring
          </head>
          <p xml:id="i-RNjx4LX6gvJgjXW4E9kerN">
            EU-domstolen framförde år 2016 i den s.k. Tele 2-domen att en
            generell samt odifferentierad lagring av samtliga trafikuppgifter
            såväl som lokaliseringsuppgifter om samtliga abonnenter, registrerade
            användare och elektroniska kommunikationsmedel inte var förenlig
            med EU-rätten. EU-kommissionen har därefter inbjudits att genomföra
            en studie i syfte att se om förutsättningar är för handen avseende
            en framtida EU-rätts­akt på området. Det tål att tilläggas att
            man i EU-domstolen hållit förhandlingar kring datalagring flera
            gånger. Sverige har tillsammans med en rad andra medlemsstater
            deltagit i fyra av målen och inför domstolen argumenterat för
            att utrymmet för data­lagring bör kunna utvidgas i förhållande
            till Tele 2-domen och att nationell säkerhet och försvar är frågor
            som faller utanför EU-rättens tillämpningsområde. Kommissionens
            uttalanden i december och den fortsatta beredningen av ärendet
            visar att även andra nu ser problematiken som uppstått. Det är
            angeläget att direktiv 2002/57 om dataskydd i elektroniska kommunikationer
            revideras i syfte att medlemsstaternas självbestämmande i frågor
            om nationell säkerhet och försvar garanteras.
          </p>
          <head xml:id="i-VTnjp9U21cABGQcbdfheSF" type="h2">
            En europeisk åklagarmyndighet, Eppo
          </head>
          <p xml:id="i-SwSszSi4yFis4joR73QXmY">
            I dagsläget har de flesta medlemsstaterna inom EU anslutit sig
            till förordningen om inrättande av en europeisk åklagarmyndighet
            (Eppo) inom det straffrättsliga området. Sverige är ett av de
            länder som inte anslutit sig. De medlemsstater som valt att ansluta
            sig har tillsammans med kommissionen fortsatt arbetet med att
            kunna starta Eppos verksamhet. Regeringen angav i en EU-deklaration
            i november 2019 att regeringen är inställd på att Sverige ska
            ansluta sig till Eppo. Därefter tog regeringen beslut om att utreda
            behovet av samt föreslagandet av författningsändringar i syfte
            att få igenom en anslutning från Sveriges håll till Eppo. Justitieutskottet
            har tidigare företagit en subsi­diaritetsprövning gällande en
            anslutning med resultatet att utskottet anförde att en anslutning
            inte kunde anses nödvändig. Sverigedemokraterna anser att det
            inte har framkommit skäl nog att ompröva det ställningstagandet,
            i synnerhet då Säkerhets­polisen har uttryckt att det finns risk
            att verksamheten för att bekämpa terrorism försvåras. Det är med
            tanke på de problem Sverige redan har att bekämpa och beivra terroristbrottslighet
            tämligen olämpligt att ansluta sig till Eppo i dagsläget. Med
            anledning av det ovan anförda bör Sverige fortsatt stå utanför
            den europeiska åklagar­myndigheten Eppo.
          </p>
          <head xml:id="i-Y4rmtoY8stG8bJL59g58JA" type="h2">
            Migration
          </head>
          <p xml:id="i-6N7peDFrBnNGHoXuLY7rgb">
            Sverigedemokraterna noterar att arbetet med att reformera det
            europeiska asylsystemet fortsatt med en ny migrationspakt. Vi
            välkomnar ett fortsatt arbete för att förbättra lagstiftningen
            på området, samtidigt som vi beklagar att tvångsåtgärder och orättvisa
            fördelningsmekanismer alltjämt är på bordet. Sverigedemokraterna
            ser fortfarande frivillig samordning mellan suveräna stater som
            den bästa vägen framåt, så att inget land tvingas ta emot en migration
            som inte är välkommen, eller möjlig att integrera. Regeringen
            bör därför arbeta för att medlemsstaterna ska få större utrymme
            att själva anpassa sig till migrationsflöden, och skärpa krav
            och kontroller.
          </p>
          <p xml:id="i-V3QhWi1tPJpJGCFQaU3aYS">
            Sverigedemokraternas uppfattning är att människor i behov av
            skydd ska få det, men att sekundärförflyttningar, s.k. asylshopping,
            inte får accepteras. Huruvida migranter själva vandrar genom Europa,
            eller skickas på skattebetalarnas bekostnad direkt till exempelvis
            Sverige, är mindre relevant. Det enda sättet att bekämpa detta
            är att åter­införa principen om första säkra land, så att asylsökande
            endast kan få sin ansökan prövad i närliggande länder. Regeringen
            bör därför framgent arbeta för att EU-rätten omvandlas och att
            förstalandsprincipen åter blir gällande.
          </p>
          <p xml:id="i-KZ8RNyoBWycQJTfX4YRNpE">
            Asylmigrationen till EU innebär att alla medlemsstater brottas
            med problemet att verkställa utvisningar av tredjelandsmedborgare
            till samma ovilliga tredjeländer. Det är uppenbart att det finns
            goda möjligheter att samverka i detta arbete, dels i logistiken,
            dels för att få till stånd återvändandeavtal med tredjeländer
            som vägrar ta sitt ansvar. EU kan tillsammans utöva en mycket
            stor ekonomisk och politisk påverkan på enskilda stater, t.ex.
            genom indraget bistånd eller skärpta viseringsregler. Regeringen
            bör därför arbeta inom EU så att dessa aspekter tas på allvar
            och hamnar i centrum för relationen med tredjeländerna i syd.
          </p>
          <p xml:id="i-Yc5WpLgnSvbpALrfiAStAH">
            En grundbult bakom den fria rörligheten och öppenheten inom EU
            är att de gemen­samma yttre gränserna är välbevakade och skyddade
            från intrång. Medlemsländerna måste kunna lita på att Schengensamarbetet
            inte missbrukas. Krisen 2015 är ännu kännbar på många håll, och
            händelserna vid den grekiska gränsen i februari och mars 2020,
            precis när coronapandemin nådde Europa, visar hur viktigt det
            är att Europas gränser skyddas från intrång. EU måste få till
            stånd ett bättre skydd av de yttre gränserna, oavsett om det handlar
            om fysiska hinder, elektronisk bevakning eller bemanning. Regeringen
            bör arbeta för detta.
          </p>
          <head xml:id="i-DioPE4qwGjfkjrLCbrHmgd" type="h1">
            Del 6 – Sysselsättning och socialpolitik samt hälso- och sjukvård
          </head>
          <head xml:id="i-JukZpk6Q7KSfTzgJexQimf" type="h2">
            Sysselsättningspolitik
          </head>
          <p xml:id="i-CNqTjpkVNeYPKYjiKRdUkp">
            Enligt fördraget ska rådet och kommissionen årligen upprätta
            en gemensam rapport till Europeiska rådet om sysselsättningssituationen
            i unionen och om genomförandet av sysselsättningsriktlinjerna.
            Medlemsstaterna är ålagda att beakta sysselsättningsrikt­linjerna
            i sin nationella politik och dessa ligger också till grund för
            de landsspecifika rekommendationer som rådet antar årligen. Sysselsättningsriktlinjerna
            speglar princip­erna i den europeiska pelaren för sociala rättigheter.
            Både arbetsrätt och arbetsmiljö­frågor ingår i området sysselsättnings-
            och socialpolitik, och där befarar vi att den svenska modellen
            hotas av den överstatliga europeiska programförklaring som benämns
            den sociala pelaren. Sverigedemokraterna motsatte sig införandet
            av den sociala pelaren av detta skäl. Målbilden och syftet bakom
            den sociala pelaren är goda, men det är inget vi anser att EU
            ska ha makt eller befogenhet över. Införandet av den sociala pelaren
            har inneburit att maktförflyttningen till Bryssel blivit ett faktum.
            Makten över pensioner, föräldraledighet och framför allt lönebildningen
            är på väg att flyttas till Bryssel. Frågan om minimilöner på EU-nivå
            är högaktuell. Ett införande av minimilöner på EU-nivå skulle
            kraftigt underminera partsmodellen där parterna styr över lönebildning
            och villkor på arbetsmarknaden. Införandet av minimilöner riskerar
            också att leda till sänkta löner för svenska löntagare.
          </p>
          <p xml:id="i-L4yTgGmMkfpPXUVEzz1yDQ">
            Sverigedemokraterna anser att all arbetsmarknads- och socialpolitik
            faller inom ramen för det nationella ansvarsområdet. Det ska således
            vara upp till varje enskild medlemsstat att bestämma behovet,
            utvecklingstakten och den önskvärda målnivån inom dessa områden.
            Förslag kopplade till den sociala pelaren må ha ett gott syfte
            men i praktiken leder den till ökad maktförflyttning till Bryssel
            och vi befarar att det i förläng­ningen också kommer att leda
            till ökade kostnader för medlemsländerna.
          </p>
          <head xml:id="i-KLqy4dX89CiUtj7HY2tYWJ" type="h2">
            Arbetsmarknad, arbetsmiljö och jämställdhet
          </head>
          <p xml:id="i-JHWoBFoVCTgcRHf33iTUn9">
            Makten över villkoren på svensk arbetsmarknad ska ligga i Sverige
            hos arbetsmark­nadens parter. Sverigedemokraterna vill bevara
            den framgångsrika svenska modellen där fackförbund och arbetsgivare
            tillsammans kommer överens om arbetsmarknadens villkor. Vi vänder
            oss mot den lagstiftning som EU-kommissionen förespråkar då vi
            anser detta vara en del av det nationella självbestämmandet och
            en del av den svenska modellen. Vi motsätter oss också lagstiftning
            på EU-nivå inom arbetsmiljö. Vi ser även arbetsmiljöpolitiken
            som en nationell fråga. För löntagare som arbetar i Sverige ska
            svenska arbetsmiljölagar gälla.
          </p>
          <p xml:id="i-8c2x6x4RBTfz27F2XU3kpM">
            Detta gäller även jämställdhetspolitik i alla dess former. Vi
            vänder oss inte emot att jämställdhetsfrågor lyfts inom EU; det
            vi vänder oss emot är att EU aspirerar på att ta över beslutanderätten
            över t.ex. föräldraförsäkringen. När det gäller jämställdhetsfrågor
            och bl.a. fördelningen av det familjerelaterade omsorgsarbetet
            anser Sverigedemokra­terna att politikens roll bör vara att underlätta
            tillvaron för såväl kvinnor som män i de livssituationer som de
            själva valt, oavsett om dessa val följer traditionella könsnormer
            eller inte. Åtgärder med detta syfte ska dock inte vidtas på EU-nivå.
            Till skillnad från kommissionen anser vi att det är medlemsstaternas
            eget ansvar att se till att det finns tillräcklig lagstiftning
            på plats när det gäller t.ex. föräldraledighet och annat omsorgs­arbete.
            Det gäller också de arbetsmarknadspolitiska åtgärderna för att
            stödja människor vid omfattande omstruktureringar. Sverigedemokraterna
            anser därmed att det är medlemsstaternas ansvar att uppnå målet
            med den europeiska globaliseringsfonden.
          </p>
          <head xml:id="i-Q6NGbieK9K7AbW6Cr2dd4g" type="h2">
            Ett effektivare beslutsfattande och de sociala trygghetssystemen
          </head>
          <p xml:id="i-GJiHSWevzs18u6H1sKckUj">
            Kommissionen vill se ett s.k. effektivare beslutsfattande inom
            det sociala området. I praktiken innebär det att man övergår från
            beslut med enhällighet under ett särskilt lagstiftningsförfarande
            till beslut med kvalificerad majoritet i fråga om åtgärder som
            rör icke-diskriminering samt social trygghet för arbetstagarna.
            Syftet sägs vara att bättre kunna stödja moderniseringen av medlemsstaternas
            sociala trygghetssystem. Sverige­demokraterna anser inte det vara
            motiverat att i första hand över huvud taget ha besluts­fattande
            inom detta område på EU-nivå, än mindre att ändra formerna för
            beslutsfattan­de på det arbetsrättsliga och socialpolitiska området.
            Vi är positiva till att de sociala trygghetssystemen utvecklas
            och moderniseras i takt med samhällsutvecklingen i respektive
            land. Vi är däremot mycket kritiska till att dessa kommer i form
            av förord­ningar på EU-nivå. Sverigedemokraterna anser i stället
            att varje enskild medlemsstat fritt bör få utveckla och uppdatera
            sina egna sociala trygghetssystem enligt sina invånares behov
            och sitt lands ekonomiska förutsättningar.
          </p>
          <p xml:id="i-WHmVksxCMgFVvUco1BjvfJ">
            Som ett led i detta förhållningssätt motsätter vi oss alla direktiv
            inom området arbetsmarknads- och socialpolitik.
          </p>
          <head xml:id="i-NQJhRFjZadDPm7oEA5y5n3" type="h2">
            Direktiv om balans mellan arbete och privatliv för föräldrar
            och anhörigvårdare
          </head>
          <p xml:id="i-WRfcwKmxJ8ohMjFntUfzDV">
            Europaparlamentets och rådets direktiv om balans mellan arbete
            och privatliv är nu antaget och träder i kraft den 2 augusti 2022.
            Det innebär att medlemsländerna måste införliva bestämmelserna
            i nationell lagstiftning senast den 2 augusti 2022. Sverige­demokraterna
            anser att direktivet innehåller delar som i grunden är positiva,
            och vi ställer oss inte negativa till innehållet i direktivet
            utan till inskränkandet av medlems­ländernas nationella självbestämmande.
            Det är Sverigedemokraternas mening att detta direktiv inskränker
            medlemsstaternas nationella kompetens. Direktivet styr såväl Sveriges
            jämställdhetspolitik som arbetsmarknadspolitik och socialförsäkringspolitik.
            Det är former som ska vara en fråga för respektive medlemsland
            och inte en fråga för EU. Sveriges regering bör därför fortsatt
            arbeta med att åter ge Sverige bestämmandet i dessa frågor då
            det är det svenska folket som vet vad som är bäst för Sverige,
            inte EU.
          </p>
          <head xml:id="i-NmNEq5htYFQuJZtX6Ldd4u" type="h2">
            Hälsofrågor
          </head>
          <p xml:id="i-T5Sav5bKmyx5LLuVJKqhYH">
            För Sverigedemokraterna är det självklart att motverka antimikrobiell
            resistens, men vi anser att varje enskild medlemsstat fritt bör
            få utveckla och uppdatera sina egna sociala trygghetssystem utefter
            sina invånares behov.
          </p>
          <head xml:id="i-83ArvdjZMdyH6g46ekL33h" type="h1">
            Del 7 – Konkurrenskraftsfrågor
          </head>
          <head xml:id="i-5Mj8CD1wzXYai69MrNF5Px" type="h2">
            Den inre marknadens utveckling
          </head>
          <p xml:id="i-44G9ZUYYDszjJgTLgtkZ3H">
            En stark och konkurrenskraftig inre marknad genom handel med
            varor och tjänster behövs och den inre marknaden spelar en stor
            roll för tillväxt och sysselsättning. Vi anser att dess strukturreformer
            och tillväxtfrämjande åtgärder inte får vara kostnads­drivande,
            vilket kan ge negativa budgetära konsekvenser på EU-nivå eller
            nationell nivå.
          </p>
          <head xml:id="i-EFZBJ11ywKjHmBKnkA5naw" type="h2">
            Näringspolitik
          </head>
          <p xml:id="i-PL4Tt8yqD4vaQJFoDFJ855">
            Det europeiska samarbetet bör prioritera att främja konkurrenskraft,
            kunskap och innovation. En stark och konkurrenskraftig inre marknad
            genom handel med varor och tjänster är positivt. Grundläggande
            åtgärder ska resultera i reell tillväxt och konkurrens­kraft,
            och sysselsättningsåtgärder är inte någon form av kostnadsdrivande
            socioekono­miska projekt. Betydelsen av en stark europeisk konkurrenskraft
            kan inte överskattas. De åtgärder som görs måste syfta till att
            konkretisera de mekanismer, delar och områden som faktiskt kraftigt
            berör konkurrenskraften i Europa.
          </p>
          <head xml:id="i-B6NgdZsEMfseScEXAekPox" type="h2">
            Horisont Europa
          </head>
          <p xml:id="i-8eFXSg4y3Usz2KBXaEuDbU">
            Sverigedemokraterna anser att Horisont Europa, ramprogrammet
            för forskning och innovation, ska ha en begränsad budget för varje
            uppdrag och att den totala budgeten för Horisont Europa ska minskas.
            Vi anser också att Horisont Europa ska smalna av sitt verksamhetsområde
            betydligt.
          </p>
          <head xml:id="i-Bw5F1naB7cF9KSXLUtPj1q" type="h1">
            Del 8 – Transport, telekom och energi
          </head>
          <head xml:id="i-DdhCuxJbWqVv8vnSvtJ4Y3" type="h2">
            Tågpassagerarförordningen
          </head>
          <p xml:id="i-3EMNkQm5jU7jckgp59UzFP">
            I september 2017 presenterade kommissionen ett förslag om ändringar
            i tågpassagerar­förordningen (se fakta-PM 2017/18:FPM14). Under
            året har trepartssamtal pågått och i oktober nåddes en överenskommelse.
          </p>
          <p xml:id="i-Xx5iFJ7ZrmDFQN3T39noTR">
            Civilutskottet informerades i maj, oktober och november. Den
            nya tågpassagerar­förordningen föll ut så att villkoren är olika
            för tågpassagerare och flygpassagerare, gällande återbetalning
            vid inställda resor. Vår mening är att alla resenärer oavsett
            kollektivt färdsätt bör ha samma rättigheter.
          </p>
          <head xml:id="i-Kn9uhqcgt1dNU4qb56Yf3H" type="h2">
            Fonden för ett sammanlänkat Europa
          </head>
          <p xml:id="i-WrHza4jkTF5UjEhcyjwioC">
            Sverigedemokraterna har vid upprepade tillfällen kritiserat kommissionens
            förslag gällande ständigt ökade kostnader för investeringar i
            den europeiska infrastrukturen. Regeringen har även vid flera
            tillfällen påpekat att EU-budgeten bör minska. Sverigedemokraterna
            är positiva till överenskommelsen om att TEN-T-korridoren Skandinavien–Medelhavet
            förlängs genom Sverige vidare till Narvik i Norge och Uleåborg
            i Finland, även att korridoren förlängs Nordsjön–Östersjön genom
            Finland in till Luleå. Korridorerna har stor betydelse för den
            tunga industrin i norra Sverige.
          </p>
          <head xml:id="i-BuX1c6ayc1MpJqeyvCP3gQ" type="h2">
            Påskyndat förverkligande av det transeuropeiska transportnätet
            Smart TEN-T
          </head>
          <p xml:id="i-EEuPdMNvWQwWtenvM6P7m8">
            Sverigedemokraterna noterar att Sverige endast omfattas av järnvägslänken
            mellan Göteborg och Oslo. Denna sträcka bör prioriteras i nationell
            plan. Göteborg är Norges största exporthamn och det finns ett
            stort resandemönster med persontransporter på västkusten.
          </p>
          <head xml:id="i-DErUaZMak2teZG9C1Mh9wY" type="h2">
            Energi
          </head>
          <p xml:id="i-AzqPx6z52Wr5z3FtSq8HoW">
            Gällande energifrågor och energiunionen är det av vikt att regeringen
            i framtida för­handlingar utgår från betydelsen av globalt minskat
            koldioxidläckage och av europeisk konkurrenskraft. Dessutom vill
            vi se en kostnadsanalys av investeringar i infrastruktur, förnybar
            energi och subventioner samt fördelning av europeiska fondmedel.
            Försörj­ningstryggheten är av största vikt och att det i första
            hand ligger i nationernas intresse att säkra sin egen elproduktion
            och diversifiering. Det är orealistiskt att avveckla kärn­kraften
            och samtidigt vilja avstå från fossila energislag och ersätta
            detta med förnybara, intermittenta energislag.
          </p>
          <head xml:id="i-HReh8iUzzQjwnyhCybTrbw" type="h1">
            Del 9 – Jordbruk, fiske och livsmedel
          </head>
          <head xml:id="i-FKd6FHTy96VKqbwABHvFyd" type="h2">
            EU:s gemensamma jordbrukspolitik
          </head>
          <p xml:id="i-B7asnvdWbf9NfKmWhGKxvB">
            Sveriges jordbruk är världsunikt med hög djurvälfärd, låg antibiotikaanvändning
            och en generellt sett miljövänlig livsmedelsproduktion. Sverigedemokraterna
            förespråkar handel inom den inre marknaden och med övriga världen
            men anser att det är en viktig princip att Sverige i så hög grad
            som möjligt behåller egen livsmedelsproduktion. Det är när maten
            produceras i Sverige som vi har bäst insyn i produktionsförhållandena
            vad gäller både matens kvalitet och produktionens miljöpåverkan.
            Vidare, om inte svenska lantbrukare har rimliga villkor för att
            bedriva sin verksamhet kommer produktionen att flytta till länder
            med lägre ambitioner, vilket innebär högre miljöbelastning, sämre
            djur­skydd, lägre försörjningsgrad och sämre krisberedskap. Myndighetsutövning
            och politik ska därför ha som utgångspunkt att gynna de svenska
            lantbruksföretagens konkurrens­kraft och aktiva brukande av mark
            i Sverige och därmed stärka Sveriges självförsörj­ningsgrad, alltså
            värdet av våra producerade livsmedel som andel av vad vi konsumerar.
            Denna har sjunkit sedan EU-inträdet.
          </p>
          <p xml:id="i-6Q4RwyiYhjCEnL8GVd7h2S">
            Sverigedemokraternas strävan är att öka det nationella inflytandet
            över jordbruks­politiken och dessutom sänka medlemsavgifterna
            till EU. För svenskt vidkommande skulle i stället jordbruksstöden
            i större utsträckning hanteras av svenska staten och på så sätt
            uppnå både produktions-, landsbygds- och miljömål på ett effektivt
            sätt. I denna ekvation ska det svenska lantbrukets konkurrenskraft
            prioriteras högt. Regeringen bör verka för att stärka det nationella
            inflytandet över jordbrukspolitiken. Innan så har skett är det
            viktigt att på bästa sätt ta till vara de jordbruksstöd som lantbruket
            kan få del av genom EU för att stärka det svenska jordbruket och
            på andra sätt anpassa politiken till förmån för svenska producenter.
          </p>
          <p xml:id="i-JRp9Axm3CweHGSvzjYJaQr">
            Sverigedemokraterna anser därför att jordbruksstöden i högre
            grad bör gå till aktiva lantbrukare. Dessutom måste den byråkrati
            som i dag omger EU:s regler förenklas. Regler om takbelopp för
            gårdsstöd som resulterar i byråkrati bör inte införas. Ännu viktigare
            är att svenska jordbrukare ska slippa sanktioner för bagatellartade
            avvikelser från stödreglerna. De medlemsstater som har sämst djurskydd
            bör skärpa det. Svenska lantbrukare ska också kunna få ersättning
            för beteskravet och andra djurvälfärdsåtgärder.
          </p>
          <p xml:id="i-GpnjtLiiwgLs5qsEe8RFcv">
            Sverigedemokraterna vill också på andra sätt förbättra konkurrenskraften
            för svenska lantbrukare, bl.a. genom att sänka arbetsgivaravgiften
            och sänka skatten på diesel för jord- och skogsbruk till dansk
            nivå. Sverigedemokraterna står bakom höga miljöambitioner för
            jordbruket och minskningen av övergödningen. De nya stödreglerna
            bör leda till mer riktade miljöåtgärder för större effektivitet,
            men politiken måste utgå från en realistisk helhetssyn och avvägningar
            mellan samhällets alla mål.
          </p>
          <p xml:id="i-6ccRjX4VHBCVrotTjPYbCd">
            Forskning, innovation och teknikutveckling är en naturlig del
            av strävan efter att lösa problem och uppnå högre lönsamhet. Det
            är också något vi i Sverige vanligen är bra på. Sverigedemokraterna
            vill uppmuntra vetenskaplighet, forskning, innovation, teknikutveckling
            och informationsspridning. Användningen av moderna växtförädlings­metoder
            måste bli praktiskt möjlig i Sveriges lantbruk.
          </p>
          <p xml:id="i-YE8wGTHrtDX5fQqYNt5fjh">
            Aktivt jordbruk står i Sverige för en relativt liten andel av
            utsläppen av närings­ämnen som når Östersjön och andra vatten.
            Det betyder inte att näringsläckaget inte ska minskas ytterligare,
            men det innebär att lösningen för Östersjön inte ensidigt kan
            åstadkommas genom stora restriktioner för svenskt lantbruk. Forskning
            och projekt ska stödjas för nya idéer som kan förbättra för Östersjön
            och lokalt åtgärdsarbete fortgå på permanent basis. Rådgivning
            till lantbruket bör vara det huvudsakliga arbetssättet inom lantbrukssektorn
            för att nå målen inom vattenförvaltningen, ett arbetssätt som
            överens­stämmer med hur man jobbar i de flesta andra länder inom
            EU. Vi efterlyser också bättre konsekvensanalyser av de åtgärdsförslag
            som läggs fram av vattenmyndigheterna.
          </p>
          <head xml:id="i-BxxWoaEFKBTgRraP4emkas" type="h2">
            Fiskeripolitik – en mellanstatlig angelägenhet
          </head>
          <p xml:id="i-MHbUmoPHj3mc6kbv71aoaE">
            För Sverige är fisket en viktig näring och Sveriges fiskeripolitik
            bör vara tydligt grundad i kustbygdernas förutsättningar och utvecklingsbehov.
            Varje år fångas fisk och skaldjur, som t.ex. skarpsill, sill,
            torsk, makrill och räkor, för ett värde av i storleks­ordningen
            1 miljard kronor, utan hänsyn tagen till vidare förädling. Vi
            bör sträva efter maximal långsiktig avkastning från havet genom
            att upprätthålla hållbara fiskepopula­tioner och givetvis anpassa
            fångsterna efter detta mål.
          </p>
          <p xml:id="i-TmprcyLg7MbFE5hhEtJ6ou">
            Fisken är en gemensam resurs som vandrar mellan hav och som drabbas
            av utfiskning om man inte har nödvändiga begränsningar och regleringar.
            Fiske är därför en fråga som bör regleras genom mellanstatligt
            och globalt samarbete, vilket i Sveriges fall innebär samarbete
            inom och genom EU. Fiskerikontrollen måste dock vara lika effektiv
            i alla EU-länder. Regelverken i de olika Östersjöländerna kan
            slå olika hårt mot olika länders fiskare, vilket bör utredas och
            åtgärdas.
          </p>
          <head xml:id="i-6F34dUd6rWLbtXuWLvJsrU" type="h2">
            Djurskydd och livsmedel
          </head>
          <p xml:id="i-LS6UUahmnzbwT8nMviP9nP">
            Sverigedemokraterna anser att konsumenternas förtroende för livsmedlens
            kvalitet förutsätter ett starkt djurskydd i Sverige och flexibla
            kontroller utifrån varje medlems­stats specifika behov. Det bästa
            sättet att uppnå ett starkt djurskydd inom EU är att verka för
            ett högre djurskydd, genom striktare gemensamma regler vid transporter
            samt att gemensamt motverka undantag för plågsamma slaktmetoder.
            Krav på ett starkt djurskydd i Sverige får inte leda till att
            svenskt jordbruk konkurreras ut av jordbruk i andra EU-länder.
            Vi ställer höga krav på våra lantbrukare, vilket också innebär
            att vi har Europas kanske friskaste djur och använder i särklass
            minst antibiotika till djur.
          </p>
          <p xml:id="i-6imNrMoH5aUu6ZBaMfhmyF">
            Inom ramen för EU vill Sverigedemokraterna verka för att varje
            medlemsstat i högre grad tillåts införa de sjukdoms- och smittkontroller
            som anses nödvändiga för att för­hindra införsel av smittsamma
            djursjukdomar som kan utgöra ett hot mot djurs eller människors
            hälsa eller orsaka produktionsförluster.
          </p>
          <head xml:id="i-WgWimN29NyPY8q1GGhp9YK" type="h2">
            Skogsbruk och viltvård
          </head>
          <p xml:id="i-T2y8PywE4JDHrqy3BaicRg">
            Det finns ingen rättslig bas i EU:s grundfördrag för en gemensam
            skogspolitik, och enligt subsidiaritetsprincipen är det i första
            hand medlemsstaterna som har befogenhet att fatta beslut på skogspolitikens
            område. Ändå påverkas staternas skogssektorer av EU-beslut inom
            en rad politikområden, exempelvis beträffande vatten-, artskydds-
            och klimatfrågor. Det finns ett antal styrande rättsakter som
            behandlar skogsfrågor: Förordningar gäller direkt och likadant
            i alla medlemsländer och infogas som en del av den nationella
            lagstiftningen, medan direktiv (såsom artskyddsdirektivet och
            fågel­direktivet) sätter upp mål, men lämnar åt medlemsländerna
            att avgöra hur sådana ska implementeras i nationell lagstiftning.
            Det finns också icke bindande rekommendationer och yttranden.
          </p>
          <p xml:id="i-Ad9M33NotzXv9mpYECaD5L">
            EU reglerar i allt högre grad skogspolitiken. Exempelvis finns
            numera en EU-förordning (LULUCF) om hur mycket skog Sverige kan
            avverka innan det klassas som ett utsläpp av växthusgaser, ett
            försåtligt intrång i självbestämmandet på detta område.
          </p>
          <p xml:id="i-YYGpu29Fh6bff89avwd44y">
            En stor del av Sveriges skogar är privatägda och det är ägarna
            snarare än staten eller EU som ska besluta om när det är lämpligt
            att avverka. Om denna rätt beskärs är det sannolikt att ägarnas
            intresse av att arbeta för ökad tillväxt kommer att svalna, och
            då minskar skogens förmåga att ta upp koldioxid. Man måste hantera
            skogsprodukternas substitution av andra material som leder till
            högre förbrukning av fossila bränslen i kombination med förändrad
            markanvändning, om skogens nyttor ska kunna utvärderas korrekt.
            En annan aktuell EU-fråga handlar om EU-kommissionens ambition
            att defi­niera hållbara industriinvesteringar genom taxonomin.
            En arbetsgrupp inom kommis­sionen presenterade under 2019 ett
            förslag, enligt vilket snart sagt inget svenskt skogs­bruk skulle
            ses som hållbart. Förslaget accepterades inte och arbetsgruppen
            presenterade ett nytt förslag den 30 november 2020. Förslaget
            har varit ute på remiss och har mött massivt motstånd, inte minst
            från Sverige. Det är av fundamental vikt för nordiskt skogsbruk
            att Sverige i samverkan med andra skogsländers regeringar ser
            till att det slutliga resultatet, ur både ekonomiska/sociala och
            ekologiska synvinklar, blir rimligt och konstruktivt. Sveriges
            regering har agerat för att få en rimligare bedömning av biobränslen.
            Däremot är det inte lika tydligt att regeringen har krävt att
            svensk skogs­skötsel ska betraktas som hållbar. Taxonomin bör
            ta sikte på övergripande resultat och inte på detaljer. Det är
            Sverigedemokraternas uppfattning att Sveriges skogsbruk och skogssektor
            i sin helhet är världens främsta och dessutom har potentialen
            att vara Sveriges främsta bidrag till en mer hållbar och förnybar
            framtid. Regeringen kan inte låta EU och dess taxonomi stå i vägen
            för detta. Sverige delar intressen beträffande skogsbruk med en
            lång rad länder i Nord- och Centraleuropa och regeringen bör agera
            tillsammans med dessa när så är möjligt.
          </p>
          <p xml:id="i-3gLQtP1zaRjbZ1GzaFN8d5">
            Det är Sverigedemokraternas uppfattning att Sveriges implementering
            av EU:s fågeldirektiv och art- och habitatdirektiv inklusive deras
            artlistor behöver reformeras på EU-nivå, med utgångspunkt i subsidiaritetsprincipen.
            Alla medlemsländer bör verka för att inga arter på deras territorium
            ska försvinna, men att det är länderna själva som har att besluta
            om förvaltningsmetoderna för att åstadkomma detta. Allvarligt
            hotade arter som rör sig över landsgränser förvaltas lämpligen
            i samverkan mellan berörda länder. Sverigedemokraterna ser inte
            heller några mervärden i att EU:s institutioner numera dikterar
            förutsättningarna för svensk viltförvaltning. Kunskaperna om lokala
            förhållan­den finns i första hand ute i de lokala samhällena,
            inte hos tjänstemän i EU:s institu­tioner, och besluten bör i
            princip flyttas närmare de områden som berörs av viltförvalt­ningen.
          </p>
          <head xml:id="i-Pth6dfnA5vQZ1WtLiu9Pzk" type="h1">
            Del 10 – Miljö
          </head>
          <head xml:id="i-8T18gkYCNrpBaatSenR3Xd" type="h2">
            Klimatpolitik med globalt perspektiv
          </head>
          <p xml:id="i-gc73sotXXhw45P1ta3fuU">
            Sverigedemokraterna ser klimatpolitiken i ett globalt perspektiv.
            Det krävs en insikt om att varken Sverige eller EU kan påverka
            koldioxidutsläppen i någon betydande utsträck­ning utan globala
            avtal. Sverigedemokraterna motsätter sig inte Parisavtalet, men
            vi är vaksamma när EU och regeringen använder avtalet till att
            implementera saker som inte omfattas av det. Enligt Europeiska
            rådet ska EU sträva efter att minska sina utsläpp av växthusgaser
            med 40 procent mellan 1990 och 2030. Sveriges utsläpp utvecklas
            i denna riktning, även om vi troligen inte når ända fram till
            2030. Sverige och EU bör avvakta med att åta sig fler utsläppsminskningar
            innan det har utvärderats och redovisats hur långt varje medlemsland
            hittills har nått. En översyn är planerad att ske vart femte år
            med start 2023. Sverige och EU bör avvakta med att åta sig fler
            utsläppsminskningar innan detta mål har utvärderats.
          </p>
          <p xml:id="i-MWvATbkyCf1xyTsxiJY3oW">
            Sverigedemokraterna anser inte att avtalet som förhandlades fram
            på COP 21 är att beteckna som rättsligt bindande. Det saknas krav
            för utsläppsminskningar samt sank­tionsmöjligheter mot länder
            som inte uppfyller de redan lågt ställda kraven. Samtidigt har
            flera andra stora utsläppsländer klargjort att avtalet inte är
            bindande och att någon ratificering i parlamenten över huvud taget
            inte är nödvändig. I detta läge bör man inte gentemot medborgarna
            försöka påskina att vi har ett robust lagligt bindande klimatavtal.
            Medlemsländernas strävan bör vara att betrakta klimatproblematiken
            ur ett globalt per­spektiv. Man bör i hög utsträckning investera
            i utsläppsminskningar där pengarna gör störst nytta. EU:s utsläppshandelssystem
            har visat sig vara ett effektivt sätt att begränsa utsläppen av
            koldioxid, just eftersom åtgärderna styrs dit där de har störst
            effekt. Därför bör Sverige inom EU verka för att det ska innefatta
            fler länder, alltså även utanför EU.
          </p>
          <head xml:id="i-CFdKBTeFUUrgQxSAgVNTxJ" type="h1">
            Del 11 – Utbildning, ungdom, kultur och idrott
          </head>
          <head xml:id="i-XocoicrmTmgjyEqhsc6DmK" type="h2">
            Erasmus plus
          </head>
          <p xml:id="i-XcJQHW1xfkE7QDmyNqMSjx">
            Sverigedemokraterna är i grunden positiva till mellanstatligt
            utbyte inom utbildning. Vi konstaterar att Erasmus plus innehåller
            ett antal åtgärder som bäst vidtas på nationell nivå. Rent generellt
            sker samverkan bäst på lärosätesnivå, vilket programmet inte tar
            tillräcklig hänsyn till. Erasmus plus har en budget på 30 miljarder
            euro 2021–2027, vilket är en betydande kostnad. Vi anser att Erasmus
            plus bör avvecklas men att ett utbytesprogram som det ursprungliga
            Erasmus kan ersätta det nuvarande programmet.
          </p>
          <head xml:id="i-Qxxh974CLqYHN3wYLr21uR" type="h2">
            Ungdomsfrågor
          </head>
          <p xml:id="i-44ZSxeX2xEYQMf9oHQfkPU">
            Det är viktigt att mellanstatligt kunna utbyta erfarenheter på
            det ungdomspolitiska området. Det kan leda till att goda lösningar
            sprids mellan medlemsstater. Överstatliga lösningar på området
            kan dock inte accepteras. Sverigedemokraterna är positiva till
            att det i första hand är den öppna samordningsmetoden som avses
            användas för arbetet med ungdomsfrågor, och vi vill betona att
            det är viktigt att avsikten med denna arbetsmetod efterlevs. Det
            är Sverigedemokraternas hållning att EU-inblandning i ungdomsfrågor
            inte ska innebära försök att tvinga fram harmonisering och likriktning
            på området. Många av de förslag som genom EU förs fram för att
            främja ungdomsarbete och ungdomars möjlighet till utveckling kan
            uppnås genom bilaterala kontakter och det är inte nödvändigt att
            genomföra dessa förslag på EU-nivå.
          </p>
          <p xml:id="i-3jXs4jWSGzfihpi1rJkkPg">
            Regeringen har i vissa ärenden som behandlats av riksdagen betonat
            att förutsätt­ningarna ser olika ut i olika länder på det ungdomspolitiska
            området och att området ska ses som en nationell angelägenhet.
            Denna inställning delas av Sverigedemokraterna, men regeringen
            har trots sin påstådda hållning om vikten av det nationella perspektivet
            gällande ungdomspolitiska frågor i praktiken alltför ofta valt
            att ställa sig bakom förslag som går i motsatt riktning. Sverigedemokraterna
            är också kritiska till hur regeringen låter ungdomspolitiken användas
            för att lägga ett oproportionerligt fokus på vissa subjektivt
            utvalda politiska frågor, såsom klimatfrågan. Klimatfrågan är
            visserligen en viktig fråga för ungdomar i Sverige, men enligt
            undersökningar genomförda av bland annat Myndigheten för ungdoms-
            och civilsamhällesfrågor (MUCF) finns det en rad andra frågor
            som svenska ungdomar anser vara viktigare. Detta reflekteras alltför
            dåligt i regeringens förhållningssätt och agerande på området.
          </p>
          <head xml:id="i-TFdbaYwpKr3THyyRQRSyMW" type="h2">
            Kultur, medier och idrott
          </head>
          <p xml:id="i-P9C4kUx9cUKsKsjJL4KLFs">
            Sverigedemokraterna anser att kulturpolitik är en nationell angelägenhet
            och ser därför positivt på att man inom kulturområdet i EU tillämpar
            den öppna samordningsmetoden. Vi ser positivt på frivilligt mellanstatligt
            utbyte och samarbete på kulturområdet. Det är viktigt att man
            från EU:s sida inte försöker påtvinga harmonisering på området,
            utan de egna nationernas kulturella särarter behöver respekteras.
            Sverigedemokraterna är skep­tiska till åtgärdsplaner på EU-nivå
            på kulturområdet, eftersom det kan innebära en indirekt styrning
            och likriktning av olika medlemsstaters nationella kulturpolitik.
          </p>
          <p xml:id="i-VE8w6QcWuz3r53onF19X1u">
            Vad gäller förslaget till rådslutsatser om jämställdhet inom
            kulturområdet, som över­gick till att bli ordförandeskapsslutsatser,
            så motsatte sig Sverigedemokraterna regering­ens ståndpunkt. Detta
            gjorde vi även om vi såg positivt på vissa delar av innehållet
            i förslaget. Förslaget genomsyrades dock alltför mycket av ett
            vänsterorienterat identitets­politiskt synsätt, där kulturområdet
            inom EU ska nyttjas för att genomföra den agendan. Sverigedemokraterna
            ställer sig kritiska till det instrumentella förhållningssättet
            till kulturen. Problemet med denna typ av identitetspolitik är
            vidare att den bl.a. leder till en förskjutning av fokus från
            individers förmågor och kompetens till ett fokus på olika opåverkbara
            attribut.
          </p>
          <p xml:id="i-DzoBmHVjgBp6zP8USmAX7c">
            Rörande EU:s förslag kring effekterna av covid-19 och återhämtning
            inom idrotts­sektorn vill vi framföra att EU inte bör ägna tid
            och resurser åt denna fråga eftersom den befinner sig inom det
            nationella beslutsfattandet. EU har föreslagit nyttjandet av olika
            EU-program, t.ex. Erasmus plus, för att kunna nå återhämtning
            i idrottssektorn i olika länder med anledning av pandemin. Vi
            vill framhålla att vi generellt är kritiska till budgetdrivande
            förslag som rör kultur- och idrottsområdet på EU-nivå, då vi menar
            att det är ett övertramp mot hållningen om att detta handlar om
            en nationell kompetens.
          </p>
          <head xml:id="i-EXJzUoJgjYaJDMEs3uwC4B" type="h1">
            Del 12 – EU:s institutioner
          </head>
          <head xml:id="i-2vWivKNfG5MLmEm8LJaxFo" type="h2">
            Kommissionens arbetsprogram
          </head>
          <p xml:id="i-PxgDN4ZLxU29LNPFs1Ld7Q">
            Den nya EU-kommissionens arbetsprogram för 2020 gick under rubriken
            En ambi­tiösare union. Kommissionens arbetsplan är, så som riksdagens
            utskott återkommande noterat, behäftad med flera initiativ som
            skulle vara direkt skadliga för Sverige.
          </p>
          <p xml:id="i-DZmk7d5wUyu94AyXYAHhpY">
            Kommissionen väljer enligt strategin att behålla och prioritera
            hela migrations­paketet trots att två av rättsakterna redan formellt
            förhandlats, även om de sedan visat sig ogenomförbara på grund
            av innehållet. Kommissionen föreslår därtill en migrations­pakt
            vars innehåll på grund av ansvarig kommissionärs uttalanden innefattar
            en tvingande omfördelning av migranter. Detta grova övertramp
            av nationell suveränitet bör aldrig accepteras.
          </p>
          <p xml:id="i-JcSV6mBQ7ssTteiu36Q78E">
            Kommissionens arbetsprogram anger enligt vår mening en del felaktiga
            prioriteringar särskilt vad gäller den europeiska gröna given.
            Sverigedemokraterna ifrågasätter de faktiska resultaten av lagstiftning
            de antar. Den gröna givens effekter är långt ifrån vad namnet
            ger sken av. Det bör beaktas i större grad att ett sådant regionalt
            instrument riskerar att förskjuta produktion och arbetstillfällen
            till andra platser i världen som varken garanteras följa de hinder
            och krav vi sätter upp för oss själva eller kan tänkas reagera
            positivt på eventuella klimattullar som föreslagits följa som
            lösning.
          </p>
          <p xml:id="i-RXQLddmkzrfs2joNTDHE1D">
            Till skillnad från kommissionens ambitioner att lösa alla globala
            problem via kommande lagstiftningsåtgärder anser Sverigedemokraterna
            att EU i första hand bör samarbeta på mellanstatlig grund. Varken
            den sociala pelaren eller det rättsliga instrumentet om minimilöner
            och liknande förslag på sociala områden är anpassade till medlemsstaternas
            verkliga behov och kulturella åtskillnader.
          </p>
        </div>
        <div type="motSignatures">
          <list>
            <item xml:id="i-VNKh7cRSrq3yekpzkJUhFV">
              Björn Söder (SD)
            </item>
            <item xml:id="i-SPvDMAww9cLxdxWSijhggK">
              Markus Wiechel (SD)
            </item>
            <item xml:id="i-AxgMYwTXBEW7gXxHgxBET">
              Mats Nordberg (SD)
            </item>
            <item xml:id="i-XLYGByEweKXqwKeGJjmTUH">
              Sara Gille (SD)
            </item>
          </list>
        </div>
      </div>
    </body>
  </text>
</TEI>
