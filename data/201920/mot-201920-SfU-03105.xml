<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-SfU-03105">
  <teiHeader>
    <fileDesc>
      <titleStmt>
        <title>Utgiftsområde 12 Ekonomisk trygghet för familjer och barn</title>
        <author corresp="i-UgG6CqxVABxx5Hq9mpcZ8M">av Ebba Busch Thor m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:3105 av Ebba Busch Thor m.fl. (KD)</title>
          <idno type="rdwebb">H7023105</idno>
          <rs type="number">3105</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/H7023105/text</ref>
          <ref type="dokument_url_html">http://data.riksdagen.se/dokument/H7023105</ref>
          <ref type="dokumentstatus_url_xml">http://data.riksdagen.se/dokumentstatus/H7023105</ref>
          <ref type="docx">http://data.riksdagen.se/fil/7C0373C5-22B6-45DB-B007-523F1E4B525C</ref>
          <ref type="pdf">http://data.riksdagen.se/fil/F583E851-A7B8-48D0-820C-3478E5C21E79</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-UgG6CqxVABxx5Hq9mpcZ8M</idno>
            <name>Ebba Busch</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-TodycJLEopZCV6uNkQANDV</idno>
            <name>Jakob Forssmed</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-Ybw8JnrmHGCsqpipBke8a7</idno>
            <name>Mikael Oscarsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-V4PGuKUAKzYUXWKqj2bLeL</idno>
            <name>Andreas Carlson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-D2JRw2JQkbJnAYJEiDcH47</idno>
            <name>Camilla Brodin</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-W3frVRbVoxLTQZRZwadgxQ" type="signed"/>
        <correspContext corresp="i-W3frVRbVoxLTQZRZwadgxQ">
          <note type="signatory" corresp="i-UgG6CqxVABxx5Hq9mpcZ8M"/>
          <note type="signatory" corresp="i-TodycJLEopZCV6uNkQANDV"/>
          <note type="signatory" corresp="i-Ybw8JnrmHGCsqpipBke8a7"/>
          <note type="signatory" corresp="i-V4PGuKUAKzYUXWKqj2bLeL"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-D2JRw2JQkbJnAYJEiDcH47"/>
        </correspContext>
        <correspAction type="submitted" xml:id="i-RX1yDXPyBTKb9AM1QSNbAA">
          <date when="2019-10-03"/>
          <time when="14:34:16"/>
        </correspAction>
        <correspAction type="reviewed" xml:id="i-SbCXLMMA4aH6KcqJK4HUHZ">
          <date when="2019-10-03"/>
          <time when="17:13:50"/>
        </correspAction>
        <correspAction type="referred" xml:id="i-Rpv4yS7rpwkQzHXpEVgBSa">
          <date when="2019-10-11"/>
        </correspAction>
        <correspAction type="assigned" xml:id="i-HuKXddjggLpWpnh6HtWumF">
          <date when="2020-11-03"/>
          <time when="14:45:39"/>
        </correspAction>
        <correspContext corresp="i-HuKXddjggLpWpnh6HtWumF">
          <ref type="assignedTo">Socialförsäkringsutskottet</ref>
        </correspContext>
        <correspAction type="behandlas_i" xml:id="i-3R8nYSh4An48EKjCHRoLkw"/>
        <correspContext corresp="i-3R8nYSh4An48EKjCHRoLkw">
          <ref type="uppgift">2019/20:SfU3</ref>
          <ref type="ref_dok_id">H701SfU3</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU3</ref>
          <ref type="ref_dok_titel">Utgiftsområde 12 Ekonomisk trygghet för familjer och barn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FTQVA4cY6pGuHXxJn79huj"/>
        <correspContext corresp="i-FTQVA4cY6pGuHXxJn79huj">
          <ref type="uppgift">2019/20:UbU8</ref>
          <ref type="ref_dok_id">H701UbU8</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU8</ref>
          <ref type="ref_dok_titel">Förskolan</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Ma9X2hVJtLt6j4NGr4vQsJ"/>
        <correspContext corresp="i-Ma9X2hVJtLt6j4NGr4vQsJ">
          <ref type="uppgift">2019/20:SoU1</ref>
          <ref type="ref_dok_id">H701SoU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU1</ref>
          <ref type="ref_dok_titel">Utgiftsområde 9 Hälsovård, sjukvård och social omsorg</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-SjVYf4SGd2uZaKEAyUQXUa"/>
        <correspContext corresp="i-SjVYf4SGd2uZaKEAyUQXUa">
          <ref type="uppgift">2019/20:UbU1</ref>
          <ref type="ref_dok_id">H701UbU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UbU1</ref>
          <ref type="ref_dok_titel">Utgiftsområde 16 Utbildning och universitetsforskning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TQgCLjPYLwd3gCSSaaHHro"/>
        <correspContext corresp="i-TQgCLjPYLwd3gCSSaaHHro">
          <ref type="uppgift">2019/20:AU7</ref>
          <ref type="ref_dok_id">H701AU7</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU7</ref>
          <ref type="ref_dok_titel">Jämställdhet och åtgärder mot diskriminering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-S3Wf9JemgeurC9Yb7LUPh2"/>
        <correspContext corresp="i-S3Wf9JemgeurC9Yb7LUPh2">
          <ref type="uppgift">2019/20:AU8</ref>
          <ref type="ref_dok_id">H701AU8</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU8</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6L1zWLCs52rVWCUvnUovK4"/>
        <correspContext corresp="i-6L1zWLCs52rVWCUvnUovK4">
          <ref type="uppgift">2019/20:SfU19</ref>
          <ref type="ref_dok_id">H701SfU19</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU19</ref>
          <ref type="ref_dok_titel">Pensioner</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-UTko2BVHCCeMXZNKcTD9dJ"/>
        <correspContext corresp="i-UTko2BVHCCeMXZNKcTD9dJ">
          <ref type="uppgift">2019/20:SfU18</ref>
          <ref type="ref_dok_id">H701SfU18</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU18</ref>
          <ref type="ref_dok_titel">Ekonomisk familjepolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-Y4CLD7PeQmwXFBKyENJbjb"/>
        <correspContext corresp="i-Y4CLD7PeQmwXFBKyENJbjb">
          <ref type="uppgift">2019/20:SfU17</ref>
          <ref type="ref_dok_id">H701SfU17</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SfU17</ref>
          <ref type="ref_dok_titel">Socialförsäkringsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-E9ZS5hcN3wDm1vZYUQmMq4"/>
        <correspContext corresp="i-E9ZS5hcN3wDm1vZYUQmMq4">
          <ref type="uppgift">2019/20:SkU20</ref>
          <ref type="ref_dok_id">H701SkU20</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SkU20</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-LBLFLc6v3evpWjTjWdveVh"/>
        <correspContext corresp="i-LBLFLc6v3evpWjTjWdveVh">
          <ref type="uppgift">2019/20:CU17</ref>
          <ref type="ref_dok_id">H701CU17</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU17</ref>
          <ref type="ref_dok_titel">Familjerätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-W3NQsy4MDp3fDBd6L6mc8F"/>
        <correspContext corresp="i-W3NQsy4MDp3fDBd6L6mc8F">
          <ref type="uppgift">2019/20:SoU9</ref>
          <ref type="ref_dok_id">H701SoU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2019/20:3105 av Ebba Busch Thor m.fl. (KD) Utgiftsområde 12 Ekonomisk trygghet för familjer och barn</div>
      </div>
      <div type="motBody">
        <div type="TOC" xml:id="i-Jj14NWNRWxSQtttyXiXdv3">
          <head xml:id="i-8cZHuEtLaWS7uMoGQGTBU8">
            Innehållsförteckning
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Tabeller
            </item>
            <item style="indent-level: 1">
              1 Familjen är den grund som samhället vilar på
            </item>
            <item style="indent-level: 2">
              1.1 Trygga familjer främjar en god psykisk hälsa bland barn och
              unga
            </item>
            <item style="indent-level: 2">
              1.2 Sammanhållna familjer minskar den ekonomiska utsattheten
            </item>
            <item style="indent-level: 2">
              1.3 Familjebakgrunden påverkar skolresultaten och möjligheterna
              till jobb
            </item>
            <item style="indent-level: 2">
              1.4 Trygga familjer motverkar utanförskap och kriminalitet
            </item>
            <item style="indent-level: 2">
              1.5 Jämställdhet och valfrihet
            </item>
            <item style="indent-level: 2">
              1.6 Uppvärdera papparollen
            </item>
            <item style="indent-level: 2">
              1.7 Kristdemokraterna och vägen framåt
            </item>
            <item style="indent-level: 1">
              2 Familjesäkra politiken – tid och rum för relationer
            </item>
            <item style="indent-level: 1">
              3 Möjlighet till mer tid för barnen
            </item>
            <item style="indent-level: 2">
              3.1 Ökad flexibilitet i föräldraförsäkringen – fritt uttag i
              tre år
            </item>
            <item style="indent-level: 2">
              3.2 Möjlighet att överlåta föräldrapenningdagar till närstående
            </item>
            <item style="indent-level: 2">
              3.3 Ökat antal dubbeldagar
            </item>
            <item style="indent-level: 2">
              3.4 Retroaktiva lönerevideringar och SGI
            </item>
            <item style="indent-level: 2">
              3.5 Stärkt pensionsrätt för barnår
            </item>
            <item style="indent-level: 2">
              3.6 Automatiskt delad premiepension för föräldrar
            </item>
            <item style="indent-level: 2">
              3.7 Förenklade regler vid vab
            </item>
            <item style="indent-level: 2">
              3.8 Graviditetspeng – trygghet i väntans tider
            </item>
            <item style="indent-level: 2">
              3.9 Begränsningar av föräldrapenningen för nyanlända föräldrar
            </item>
            <item style="indent-level: 1">
              4 Mer valfrihet och stärkt kvalitet i barnomsorgen
            </item>
            <item style="indent-level: 2">
              4.1 Värna och utveckla barnomsorgspengen – även för egna barn
            </item>
            <item style="indent-level: 3">
              4.1.1 Barnomsorgspeng för egna barn
            </item>
            <item style="indent-level: 3">
              4.1.2 Mindre barngrupper i förskolan
            </item>
            <item style="indent-level: 2">
              4.2 Säkra rätten till familjedaghem
            </item>
            <item style="indent-level: 2">
              4.3 Öppen förskola
            </item>
            <item style="indent-level: 1">
              5 Bättre förutsättning att få ihop vardagen och att kombinera
              familjeliv och arbete
            </item>
            <item style="indent-level: 2">
              5.1 Jobbskatteavdrag för föräldrar
            </item>
            <item style="indent-level: 2">
              5.2 Utökad rätt till föräldraledighet
            </item>
            <item style="indent-level: 2">
              5.3 Förbättringar för resurssvaga familjer genom höjt barnrelaterat
              bostadsbidrag
            </item>
            <item style="indent-level: 2">
              5.4 Fritidskort för barn
            </item>
            <item style="indent-level: 2">
              5.5 Stärkt skydd för föräldrar och gravida i arbetslivet
            </item>
            <item style="indent-level: 2">
              5.6 Utökat RUT-avdrag
            </item>
            <item style="indent-level: 2">
              5.7 Stöd vid adoption
            </item>
            <item style="indent-level: 1">
              6 Föräldrastöd
            </item>
            <item style="indent-level: 2">
              6.1 Föräldrastöd och föräldrautbildning
            </item>
            <item style="indent-level: 2">
              6.2 Familjerådgivning och familjerådgivningscheckar
            </item>
            <item style="indent-level: 1">
              7 Föräldraansvar när föräldrar inte lever tillsammans
            </item>
            <item style="indent-level: 2">
              7.1 Viktigt med samarbetssamtal
            </item>
            <item style="indent-level: 2">
              7.2 Fler bör komma överens om ekonomiska frågor vid en separation
            </item>
            <item style="indent-level: 2">
              7.3 Vårdnadsfrågor
            </item>
            <item style="indent-level: 3">
              7.3.1 Lagen om gemensam vårdnad
            </item>
            <item style="indent-level: 3">
              7.3.2 Faderskapsbekräftelse och gemensam vårdnad före barnets
              födelse
            </item>
            <item style="indent-level: 3">
              7.3.3 Två vårdnadshavare – inte fler
            </item>
          </list>
        </div>
        <div type="motProposal" subtype="förslag">
          <head xml:id="i-H1DrEm4raJqxDqo5qXYSdQ">
            Förslag till riksdagsbeslut
          </head>
          <list style="ol">
            <item xml:id="i-T8cdRRa6L4XBLkuraH2jq9">
              Riksdagen ställer sig bakom det som anförs i motionen om familjens
              betydelse för barnen och samhället och tillkännager detta för
              regeringen.
            </item>
            <item xml:id="i-QdTCZi5jXKqPkFCXSoYoRL">
              Riksdagen ställer sig bakom det som anförs i motionen om att
              föräldrarna är de viktigaste personerna i barnets liv och tillkännager
              detta för regeringen.
            </item>
            <item xml:id="i-Se9AZvDJSpt7aXGe6X4MzR">
              Riksdagen ställer sig bakom det som anförs i motionen om att
              alla politiska beslut ska analyseras utifrån vilka konsekvenser
              de får för familjer och nära relationer och tillkännager detta
              för regeringen.
            </item>
            <item xml:id="i-MKvFNcpsajPV1Xf1zDFtFs">
              Riksdagen ställer sig bakom det som anförs i motionen om att
              politiken ska möjliggöra för föräldrar att få mer tid för barnen
              och tillkännager detta för regeringen.
            </item>
            <item xml:id="i-6NrBuHtfTKA4pbrEXdz7KH">
              Riksdagen ställer sig bakom det som anförs i motionen om en mer
              flexibel föräldraförsäkring och tillkännager detta för regeringen.
            </item>
            <item xml:id="i-4Mn692KJu98V5SoQHM8ofT">
              Riksdagen ställer sig bakom det som anförs i motionen om att
              avskaffa tvångskvoteringen i föräldraförsäkringen och tillkännager
              detta för regeringen.
            </item>
            <item xml:id="i-Unr25Lx8LQaenSgUzsz82h">
              Riksdagen ställer sig bakom det som anförs i motionen om att
              den sjukpenning- och föräldrapenninggrundande inkomsten för föräldralediga
              bör skyddas i tre år och tillkännager detta för regeringen.
            </item>
            <item xml:id="i-3k6hZ2hfPNGqYdUheVa8m2">
              Riksdagen ställer sig bakom det som anförs i motionen om att
              varje förälder ska ges rätt till 20 månaders tjänstledighet, utöver
              tjänstledighet med föräldrapenning, och tillkännager detta för
              regeringen.
            </item>
            <item xml:id="i-BjHjPik3CeUKjX3rjPNiZd">
              Riksdagen ställer sig bakom det som anförs i motionen om att
              slopa kravet på att de första 180 föräldrapenningdagarna tas ut
              på sjukpenninggrundande nivå och tillkännager detta för regeringen.
            </item>
            <item xml:id="i-ACkUVxM3AuoYc5i17ayVjD">
              Riksdagen ställer sig bakom det som anförs i motionen om att
              införa en rätt för vårdnadshavare att överlåta föräldrapenningdagar
              till närstående och tillkännager detta för regeringen.
            </item>
            <item xml:id="i-Vjts8pXhMckntwE7Rn81FL">
              Riksdagen ställer sig bakom det som anförs i motionen om att
              samtliga föräldrapenningdagar ska kunna användas som ”dubbeldagar”
              och tillkännager detta för regeringen.
            </item>
            <item xml:id="i-3nX34fUkCZqMpeY9Nh7qe3">
              Riksdagen ställer sig bakom det som anförs i motionen om att
              en översyn bör göras så att SGI baseras på den fastställda lönerevideringen
              retroaktivt, oavsett när löneavtalet undertecknades, och tillkännager
              detta för regeringen.
            </item>
            <item xml:id="i-5Zr6WNjKT8YiJHnwCuPKA4">
              Riksdagen ställer sig bakom det som anförs i motionen om att
              utöka pensionsrätten för barnår med ett år samt att höja jämförelseinkomsten
              i pensionsrätten för barnår och tillkännager detta för regeringen.
            </item>
            <item xml:id="i-CuMqxxc7SeukiN4bcJkj4K">
              Riksdagen ställer sig bakom det som anförs i motionen om att
              premiepensionen automatiskt ska delas lika mellan föräldrar med
              gemensamma barn som inte har fyllt tolv år, och detta tillkännager
              riksdagen för regeringen.
            </item>
            <item xml:id="i-6y7gnvja1t16ZFeinytEAH">
              Riksdagen ställer sig bakom det som anförs i motionen om att
              slopa det avdrag som görs vid överföring av premiepension och
              tillkännager detta för regeringen.
            </item>
            <item xml:id="i-KQ7hsMzEjvTkBb4nrYuT9M">
              Riksdagen ställer sig bakom det som anförs i motionen om att
              utreda frågan om en generell graviditetspeng under den sista månaden
              i graviditeten och tillkännager detta för regeringen.
            </item>
            <item xml:id="i-R5HW2fZ8fdZB17zeqyEtBQ">
              Riksdagen ställer sig bakom det som anförs i motionen om antalet
              föräldrapenningdagar för nyanlända med barn yngre än två år och
              tillkännager detta för regeringen.
            </item>
            <item xml:id="i-LW4zNoC3r4GAQoGEzAbYC4">
              Riksdagen ställer sig bakom det som anförs i motionen om att
              det ska finnas en mångfald av barnomsorgsformer med olika inriktning
              och huvudmän och tillkännager detta för regeringen.
            </item>
            <item xml:id="i-M9R9atuugf2Qn854HdQtmV">
              Riksdagen ställer sig bakom det som anförs i motionen om målet
              för förskolan och annan barnomsorg och tillkännager detta för
              regeringen.
            </item>
            <item xml:id="i-3RwwuAQDbVeqkWyYQ4S6Lc">
              Riksdagen ställer sig bakom det som anförs i motionen om att
              kommunernas skyldighet att informera om barnomsorgspengen måste
              skärpas och tillkännager detta för regeringen.
            </item>
            <item xml:id="i-5ikLaf1gYUPjbQMGfEeN2P">
              Riksdagen ställer sig bakom det som anförs i motionen om att
              bestämmelsen i skollagen som innebär att kommunen får neka att
              betala barnomsorgspeng med hänvisning till ”påtagliga negativa
              följder för kommunens motsvarande verksamhet” bör tas bort, och
              detta tillkännager riksdagen för regeringen.
            </item>
            <item xml:id="i-SyWhDbKE23ML2tfvsnnxDV">
              Riksdagen ställer sig bakom det som anförs i motionen om att
              införa en barnomsorgspeng för föräldrar som tar hand om enbart
              egna barn i åldern ett till tre år, och detta tillkännager riksdagen
              för regeringen.
            </item>
            <item xml:id="i-2gss3wvD3cEJqggzNwNmhS">
              Riksdagen ställer sig bakom det som anförs i motionen om för
              stora barngrupper i förskolan och tillkännager detta för regeringen.
            </item>
            <item xml:id="i-2rdgfjhEhLEkxRbZv3tJiL">
              Riksdagen ställer sig bakom det som anförs i motionen om att
              införa en lag om max tolv barn i småbarnsgrupperna i förskolan
              och tillkännager detta för regeringen.
            </item>
            <item xml:id="i-TC4T8wrE7R2gjhm399w8XR">
              Riksdagen ställer sig bakom det som anförs i motionen om att
              uppvärdera familjedaghemmen och tillkännager detta för regeringen.
            </item>
            <item xml:id="i-BJ6r1LbBMXR98SxNLnSoYn">
              Riksdagen ställer sig bakom det som anförs i motionen om att
              skärpa skollagen så att kommunerna blir skyldiga att erbjuda dem
              som önskar familjedaghem (pedagogisk omsorg) och tillkännager
              detta för regeringen.
            </item>
            <item xml:id="i-V8kwLtPK2hTHyt7HzMvH49">
              Riksdagen ställer sig bakom det som anförs i motionen om att
              genomföra en kartläggning i syfte att öka antalet familjedaghem
              och tillkännager detta för regeringen.
            </item>
            <item xml:id="i-JJunJfmRas2t1SVHXAAXCV">
              Riksdagen ställer sig bakom det som anförs i motionen om att
              antalet öppna förskolor och familjecentraler bör öka och tillkännager
              detta för regeringen.
            </item>
            <item xml:id="i-Km3nWW63RN6oCi9ATNP728">
              Riksdagen ställer sig bakom det som anförs i motionen om att
              införa en skattereduktion för föräldrar till barn mellan 0 och
              18 år och tillkännager detta för regeringen.
            </item>
            <item xml:id="i-RB1Bm72q47jJHHprj9UJQB">
              Riksdagen ställer sig bakom det som anförs i motionen om en utvidgad
              rätt till föräldraledighet upp till dess att barnet fyller 18
              år, och detta tillkännager riksdagen för regeringen.
            </item>
            <item xml:id="i-GFBjTUwLy6oQHqT9rfa59g">
              Riksdagen ställer sig bakom det som anförs i motionen om att
              höja det särskilda bostadsbidraget för hemmavarande barn samt
              inkomsttaket och tillkännager detta för regeringen.
            </item>
            <item xml:id="i-4aUYpmAyvgp8h3PrYDUoCo">
              Riksdagen ställer sig bakom det som anförs i motionen om att
              införa ett fritidskort och tillkännager detta för regeringen.
            </item>
            <item xml:id="i-6p5n9ovSp6EM8JLUY8xmw4">
              Riksdagen ställer sig bakom det som anförs i motionen om att
              Diskrimineringsombudsmannen bör ges i uppdrag att kartlägga förekomsten
              av diskriminering eller missgynnande av föräldrar eller gravida
              i arbetslivet och tillkännager detta för regeringen.
            </item>
            <item xml:id="i-FtfwJzGVNXuF7zJ8pL3ZbK">
              Riksdagen ställer sig bakom det som anförs i motionen om att
              utöka RUT-avdraget och tillkännager detta för regeringen.
            </item>
            <item xml:id="i-Q1YP2JBbMdV3C9cRvxd8Mk">
              Riksdagen ställer sig bakom det som anförs i motionen om höjt
              adoptionsbidrag och kostnadsfri föräldrautbildning för presumtiva
              adoptivföräldrar och tillkännager detta för regeringen.
            </item>
            <item xml:id="i-Lwpyud76HRjV2NG2VbbL8W">
              Riksdagen ställer sig bakom det som anförs i motionen om att
              tillgodose stödet till adopterade som vill söka sina rötter och
              tillkännager detta för regeringen.
            </item>
            <item xml:id="i-KBUtXXASZPFLWrFp7DsafZ">
              Riksdagen ställer sig bakom det som anförs i motionen om att
              det bör införas en skyldighet för kommunerna att erbjuda två föräldrastödsprogram
              under barnets uppväxttid och tillkännager detta för regeringen.
            </item>
            <item xml:id="i-NdVbouwMdYmDoRtny7PwXD">
              Riksdagen ställer sig bakom det som anförs i motionen om att
              sänka trösklarna till familjerådgivningen och tillkännager detta
              för regeringen.
            </item>
            <item xml:id="i-G18L22tXkkZZh5MbYq89zj">
              Riksdagen ställer sig bakom det som anförs i motionen om att
              införa en familjerådgivningscheck och familjerådgivningspeng och
              tillkännager detta för regeringen.
            </item>
            <item xml:id="i-9EohrJe9c9VzNaQeHHRJXR">
              Riksdagen ställer sig bakom det som anförs i motionen om att
              underhållsstödet bör utformas så att det tydligt framgår att det
              i första hand är föräldrarna som har det ekonomiska ansvaret för
              sina barn, och detta tillkännager riksdagen för regeringen.
            </item>
            <item xml:id="i-XEdSGmGyBT8Z9j6voGTYet">
              Riksdagen ställer sig bakom det som anförs i motionen om vikten
              av att föräldrar får råd och stöd för att i större utsträckning
              komma överens om avtal om underhållsbidrag, och detta tillkännager
              riksdagen för regeringen.
            </item>
            <item xml:id="i-qcdig9cRZbP4HDwVqZDiP">
              Riksdagen ställer sig bakom det som anförs i motionen om att
              utgångspunkten för den pågående utredningen om underhållsstöd
              och bostadsbidrag betonar föräldraansvaret ytterligare och fokuserar
              på samarbete och frivilliga överenskommelser samtidigt som föräldrar
              som befinner sig i ekonomisk utsatthet ska stödjas, och detta
              tillkännager riksdagen för regeringen.
            </item>
            <item xml:id="i-K38nZ2KqDEyUn9PLeHqQkk">
              Riksdagen ställer sig bakom det som anförs i motionen om att
              stärka barnens rättigheter i vårdnadstvister och tillkännager
              detta för regeringen.
            </item>
            <item xml:id="i-Q6e3FEqYFbgRQtLtqDQ8C6">
              Riksdagen ställer sig bakom det som anförs i motionen om att
              bekräftelse av faderskapet ska kunna ske för ogifta som är överens
              om det på samma sätt som i dag, men redan under graviditeten,
              och tillkännager detta för regeringen.
            </item>
            <item xml:id="i-64X2MWpZwvU9ryTfqvdANt">
              Riksdagen ställer sig bakom det som anförs i motionen om att
              barn endast ska kunna ha högst två vårdnadshavare och tillkännager
              detta för regeringen.
            </item>
            <item xml:id="i-ND25vDQCMYdp3DVKWup8XP">
              Riksdagen anvisar anslagen för 2020 inom utgiftsområde 12 Ekonomisk
              trygghet för familjer och barn enligt förslaget i tabell 1 i motionen.
            </item>
          </list>
        </div>
        <div type="motContent">
          <head type="h1" xml:id="i-N8vDdAMuVbAf1xoM6KjsLU">
            Tabeller
          </head>
          <p xml:id="i-PA3GCPeqC5QtgY91Njq1ND">
            Tabell 1 Anslagsförslag 2020 för utgiftsområde 12 Ekonomisk trygghet
            för familjer och barn
          </p>
          <p xml:id="i-Ec2u2FyBe2i59Wk5UyRv9H">
            Tusental kronor
          </p>
          <table>
            <row style="label" xml:id="i-6FRzrqZFB8DqpELd2mAmut">
              <cell>
                Ramanslag
              </cell>
              <cell>
                Regeringens förslag
              </cell>
              <cell>
                Avvikelse från regeringen (KD)
              </cell>
            </row>
            <row xml:id="i-DdyrNvvuttymihVrTtB6kK">
              <cell>
                1:1
              </cell>
              <cell>
                Barnbidrag
              </cell>
              <cell>
                33 493 943
              </cell>
            </row>
            <row xml:id="i-YA1aJrviwZTn2iKy5M3m9g">
              <cell>
                1:2
              </cell>
              <cell>
                Föräldraförsäkring
              </cell>
              <cell>
                47 288 762
              </cell>
              <cell>
                +82 000
              </cell>
            </row>
            <row xml:id="i-gBbaJ8DdupHzhKe8uDUi8">
              <cell>
                1:3
              </cell>
              <cell>
                Underhållsstöd
              </cell>
              <cell>
                2 627 264
              </cell>
            </row>
            <row xml:id="i-XmWYRdnAFrnp5tKr8DdDDv">
              <cell>
                1:4
              </cell>
              <cell>
                Adoptionsbidrag
              </cell>
              <cell>
                20 184
              </cell>
            </row>
            <row xml:id="i-XsuU6HfuUhtSTS2ogfosYR">
              <cell>
                1:5
              </cell>
              <cell>
                Barnpension och efterlevandestöd
              </cell>
              <cell>
                997 300
              </cell>
            </row>
            <row xml:id="i-DsqjqYLtQrQXkhrh5Fpk8Z">
              <cell>
                1:6
              </cell>
              <cell>
                Omvårdnadsbidrag och vårdbidrag
              </cell>
              <cell>
                4 691 391
              </cell>
            </row>
            <row xml:id="i-4o5TYDPL9ciu2ncLJ1LLW6">
              <cell>
                1:7
              </cell>
              <cell>
                Pensionsrätt för barnår
              </cell>
              <cell>
                7 565 300
              </cell>
              <cell>
                +2 400 000
              </cell>
            </row>
            <row xml:id="i-K6SosusaBGNVCVnxaaunDE">
              <cell>
                1:8
              </cell>
              <cell>
                Bostadsbidrag
              </cell>
              <cell>
                4 746 176
              </cell>
              <cell>
                +940 000
              </cell>
            </row>
            <row xml:id="i-Gx3huBRxF5488qkkw9BxM">
              <cell>
                Summa
              </cell>
              <cell>
                101 430 320
              </cell>
              <cell>
                +3 422 000
              </cell>
            </row>
            <row xml:id="i-4vtsu2XZcbHXT5qHAe9Ucc"/>
          </table>
          <p xml:id="i-FwEkETgsvDodwNTXZw2qse">
            Tabell 2 Avvikelser gentemot regeringen
          </p>
          <p xml:id="i-Fmhy3kQkv8RSh7BbdYV5iC">
            Miljoner kronor
          </p>
          <table>
            <row style="label" xml:id="i-RETicfjgtYCtavxH7XRRcm">
              <cell>
                Avvikelse från regeringen (KD)
              </cell>
            </row>
            <row xml:id="i-AC3roM2vh7mheJjzgUUBxr">
              <cell>
                2020
              </cell>
              <cell>
                2021
              </cell>
              <cell>
                2022
              </cell>
            </row>
            <row xml:id="i-JmmRG58iPKStV5KmcZy6zb">
              <cell>
                1:2
              </cell>
              <cell>
                Föräldraförsäkring
              </cell>
              <cell>
                +82
              </cell>
              <cell>
                +214
              </cell>
              <cell>
                +225
              </cell>
            </row>
            <row xml:id="i-RJpjywLUgzvUBhEkVQ55iW">
              <cell>
                1:7
              </cell>
              <cell>
                Pensionsrätt för barnår
              </cell>
              <cell>
                +2 400
              </cell>
              <cell>
                +2 400
              </cell>
              <cell>
                +2 400
              </cell>
            </row>
            <row xml:id="i-TtYjumgE7kv7gArbrRLRge">
              <cell>
                1:8
              </cell>
              <cell>
                Bostadsbidrag
              </cell>
              <cell>
                +940
              </cell>
              <cell>
                +880
              </cell>
              <cell>
                +880
              </cell>
            </row>
            <row xml:id="i-GxHN62rTzY3zv9GgVjwctc">
              <cell>
                Summa
              </cell>
              <cell>
                +3 422
              </cell>
              <cell>
                +3 494
              </cell>
              <cell>
                +3 505
              </cell>
            </row>
            <row xml:id="i-AHYy9uFxz4SS3QZ1R6qmRS"/>
          </table>
          <head type="h1" xml:id="i-PzibmvcGAsRmDVkn1it9Jx">
            1 Familjen är den grund som samhället vilar på
          </head>
          <p xml:id="i-5dsLWR3zLyBkRAUDXuL2mc">
            Människan är i behov av gemenskap med andra och fungerande relationer
            för att må bra och kunna utvecklas. Den mest grundläggande formen
            av gemenskap är familjen, där människor möts över generationsgränserna
            i kärlek och tillit. Denna insikt är en grundbult i den kristdemokratiska
            ideologin.
          </p>
          <p xml:id="i-2KeZWaxsgFATDa3XhBtdno">
            Varje människa är unik och värdefull i sig. Men ensam är inte
            stark; det är till­sammans med andra som vi växer som personer.
            Vi har alla ett djupt behov av andra människor och det är ett
            faktum att vi i olika faser av våra liv är så svaga att vi är
            helt beroende av andra. Familjen är därför ett mål i sig.
          </p>
          <p xml:id="i-W29jeiGtg2321RzotuAkrX">
            Insikten om att familjer skiljer sig åt och ser olika ut är en
            naturlig del av denna grundsyn och det måste respekteras. Kärnfamiljer,
            sambor, ensamstående, ombildade, samkönade och andra typer av
            familjebildningar ska alla få samhällets stöd för att kunna fungera
            så bra som möjligt och få vardagen att gå ihop.
          </p>
          <p xml:id="i-45FrHH5sS785QYj1e7Fsvr">
            Mångfalden kräver att familjepolitiken inte utgår från vad som
            anses bäst utifrån ett system- och regelperspektiv utan att människan
            sätts i centrum och att politiken medger ett stort mått av flexibilitet
            och valfrihet. Politiken bör stödja alla familjer i den situation
            som de befinner sig i. Därför pratar Kristdemokraterna så mycket
            om familjen.
          </p>
          <p xml:id="i-Y6kVsubc8h8FnetiZreqcw">
            Familjen är ett mål i sig – och det är därför också en fungerande
            familjepolitik. Men den är även ett medel för att lösa många av
            de samhällsproblem som Sverige i dag står inför. Några av de konkreta
            frågeställningar som är direkt kopplade till familjepolitiken
            är
          </p>
          <list style="ul">
            <item xml:id="i-N19uRP12xEmuWXVpMgPGyR">
              ekonomisk utsatthet och barnfattigdom
            </item>
            <item xml:id="i-CZ3ZQVGKUh6W3Jk8yaHz5C">
              psykisk ohälsa bland barn och unga
            </item>
            <item xml:id="i-W9Hdm18tvffpUo2hLxdT3c">
              fallande skolresultat och de konsekvenser dessa får på förutsättningarna
              att hävda sig på arbetsmarknaden på längre sikt
            </item>
            <item xml:id="i-RnKLhnL3ZrhcHSTBpMUePN">
              utanförskap och kriminalitet.
            </item>
          </list>
          <p xml:id="i-79JSU13yuUKKdj1JVvZow7">
            Den här motionen innehåller de viktigaste delarna av Kristdemokraternas
            politik för att underlätta familjebildning, öka föräldrars möjlighet
            att tillbringa tid med sina barn, stärka familjernas ekonomi samt
            skapa bättre förutsättningar att kombinera familjeliv med arbete
            och karriär. En positiv bieffekt är att de gör det lättare för
            familjer att hålla ihop. Allt detta är nödvändigheter om vi menar
            allvar med att vi vill komma till rätta med de ovan beskrivna
            samhällsproblemen, men också i ett förebyggande perspektiv. Trygga
            och välfungerande familjer är helt enkelt ett måste för att samhället
            som helhet ska fungera och växa sig starkt.
          </p>
          <head type="h2" xml:id="i-LV2gTcS9eveuQbNHuaTP9w">
            1.1 Trygga familjer främjar en god psykisk hälsa bland barn och
            unga
          </head>
          <p xml:id="i-E8cVJHU1ZASEYUxvujU13F">
            Grunden för Kristdemokraternas familjepolitik är vad som är det
            bästa för barnen. I de allra flesta fall mår barn och unga bäst
            av att växa upp med båda sina föräldrar i en kärleksfull miljö.
            I barnkonventionens artikel sju står det tydligt att barnet, så
            långt det är möjligt, har rätt att få vetskap om sina föräldrar
            och bli omvårdat av dem. Detta måste vara familjepolitikens utgångspunkt,
            men ingen familj ska diskrimineras utifrån hur familjebildningen
            ser ut, utan alla måste få samhällets stöd.
          </p>
          <p xml:id="i-HEas9mEVPvvw2QcSnmHVRF">
            Föräldrarna är de viktigaste personerna i en ung människas liv
            och de kan aldrig ersättas fullt ut. Frånvarande föräldrar skapar
            ofta en känsla av otrygghet och vilsenhet. En statlig utredning
            visar till exempel att barn som har goda relationer med båda sina
            föräldrar mår bra och inte drabbas av psykisk ohälsa i samma utsträckning
            som de med en mer konfliktfylld familjebakgrund.
          </p>
          <p xml:id="i-KFfCJhMsGsyZHMsm85jME5">
            Trenden är dessvärre att den psykiska ohälsan ökar bland unga
            i Sverige mer än i andra jämförbara länder, enligt Folkhälsomyndigheten.
            Detta är ett reellt samhälls­problem som kräver konkreta åtgärder
            både på kort och på lång sikt. Möjligheter för familjer att tillbringa
            mer tid tillsammans behövs. Föräldrar måste ges bättre möjligheter
            att vara riktigt närvarande, särskilt under barnens första år
            i livet. Tidig anknytning skapar en trygghet i grunden som ofta
            följer med genom hela livet.
          </p>
          <head type="h2" xml:id="i-YVFLWiY8mWCbH7ecn5Yjjs">
            1.2 Sammanhållna familjer minskar den ekonomiska utsattheten
          </head>
          <p xml:id="i-G43uFr5rbFREzsCQAtooaq">
            Familjers ekonomi har en stark inverkan på hur barn och unga
            klarar sig i livet. Ekonomisk utsatthet i unga år har en negativ
            effekt på utvecklingen senare i livet. Därför är det prioriterat
            för Kristdemokraterna att stärka familjers privatekonomi.
          </p>
          <p xml:id="i-CnBM38NZnPsMcQu51bzQWx">
            Det viktigaste sättet att göra detta på är att möjliggöra för
            fler arbetstillfällen att växa fram genom en jobbskapande politik.
            Utöver detta behöver större insatser göras för familjer som kämpar
            med att få ekonomin och vardagen att gå ihop.
          </p>
          <p xml:id="i-JoUx8XcfUjTNTJvqWzmi7E">
            Något annat som påverkar de ekonomiska förutsättningarna för
            barn och unga är huruvida familjer håller samman. Enligt Rädda
            Barnens årliga rapport om barnfattig­domen i Sverige tenderar
            ensamstående föräldrar att ha sämre privatekonomi än sammanboende,
            vilket också är ett mönster som blivit tydligare under 2000-talet.
            Forskning från institutionen för kvinnors och barns hälsa vid
            Uppsala universitet konstaterar samtidigt att familjesplittring
            är en riskfaktor som kan bidra till att barnen blir utåtagerande
            och utvecklar beteendeproblem. Det finns därför väldigt goda skäl
            att genom en stödjande familjepolitik ge så goda förutsättningar
            som möjligt för familjer att hålla ihop.
          </p>
          <p xml:id="i-CzcfUMCfGH39nhaBdwVU9j">
            Under 2018 gifte sig näsan 51 000 par. Samtidigt upplöstes nära
            25 000 äktenskap genom skilsmässa, enligt Statistiska centralbyrån
            (SCB). När familjer upplöses drabbar det såväl barn som föräldrar,
            men generellt sett medför det också höga kostnader – såväl ekonomiska
            som icke kvantifierbara sådana – för samhället. Det finns naturligtvis
            familjer som av olika skäl inte kan eller bör hålla samman. Medvetenheten
            om dessa undantag kan dock inte vara utgångspunkten för den generella
            politiken. Grunden måste i stället vara att föräldrar både kan
            och vill ta ansvar för sina barns bästa, och det offentligas uppgift
            ska vara att stödja dem i detta.
          </p>
          <p xml:id="i-T5TusrsPt8dbwaHEGp1uAG">
            Uppgiften att vara förälder är svår och även de som har de bästa
            förutsättningarna behöver stöd i att klara den uppgiften. Särskilt
            behöver de barn vars föräldrar inte har förutsättningar att ta
            sitt föräldraansvar samhällets stöd. Därför är det viktigt att
            stöd ges i tid och genom både riktade och generella åtgärder.
            Familjecentraler där mödrahälso­vård, barnhälsovård, öppen förskola
            och socialtjänstens förebyggande verksamhet samlas under ett och
            samma tak är ett exempel på hur man kan nå familjer tidigt. Det
            gäller både de som bara behöver tips och råd och de som är i behov
            av extra stöd.
          </p>
          <p xml:id="i-QMcaRYNNhZNraqaESD2epm">
            Att ta sig till en familjecentral för att träffa andra familjer
            och kunnig personal är ett mindre steg än att kontakta socialtjänsten
            när något redan gått fel. På så sätt är familjecentraler mindre
            stigmatiserande. När reella problem uppstår ska naturligtvis extra
            stöd och resurser sättas in i dialog med familjerna. Utvärderingar
            från Västra Götalandsregionen visar också på mycket goda resultat
            vad gäller barns utveckling och den psykosociala hälsan.
          </p>
          <head type="h2" xml:id="i-5MFZb1JUURh32CMiaF2aav">
            1.3 Familjebakgrunden påverkar skolresultaten och möjligheterna
            till jobb
          </head>
          <p xml:id="i-RLtimoeYWvCDywJj36rUhi">
            Att skapa goda uppväxtvillkor för barn och unga får positiva
            effekter för människor senare i livet och även för samhället i
            stort. Detta syns även när det kommer till resultaten i skolan
            och inträdet på arbetsmarknaden. Det finns också ett starkt samband
            mellan psykisk ohälsa och svaga prestationer i skolan och ekonomisk
            utsatthet senare i livet, och då är familjesituationen ofta en
            förklaring.
          </p>
          <p xml:id="i-JqovN4Uys1t2YqwEwjd3Wp">
            Barn från familjer som är beroende av samhällets skyddsnät i
            form av försörjningsstöd tenderar oftare än andra att hamna i
            utanförskap och ha låga eller inga inkomster senare i livet. Denna
            grupp riskerar också i större utsträckning att misslyckas med
            sina gymnasiestudier. Det har i sin tur ett starkt samband med
            svårigheter att etablera sig på arbetsmarknaden.
          </p>
          <p xml:id="i-2m4Mgdu9LQjEwnHDZBnY46">
            En politik som underlättar för grupper som står långt ifrån arbetsmarknaden
            att komma i arbete är viktig för att barn i socialt och ekonomiskt
            utsatta familjer ska ges en bra start i livet. Familjesituationen,
            skolresultatet och senare ställningen på arbetsmarknaden hänger
            ihop.
          </p>
          <p xml:id="i-BmrfrKtVjy8trXNzkVwbqc">
            Föräldrarna har också ett ansvar för att vara delaktiga i sina
            barns utbildning och uppmuntra dem på rätt sätt. Länder som når
            goda resultat i de så kallade PISA-mätningarna gör detta delvis
            tack vare en annan inställning hos föräldrarna. Ett större engagemang
            i barnens skolgång och uppmuntran att prestera efter bästa förmåga
            är delförklaringar. Skolan har ett ansvar för att bygga goda relationer
            till familjerna och påverka elevernas attityd i rätt riktning.
            Politiker och andra beslutsfattare måste också sända tydliga signaler
            om att föräldraansvaret är viktigt. Vi föreslår därför bland annat
            träffar med föräldrar där skolhuvudmännen ska erbjuda konkreta
            verktyg för föräldrar så att de kan stötta sina barn i skolarbetet.
            Alla inblandade parter måste helt enkelt ta sitt ansvar för att
            bidra utifrån sina förutsättningar. Kristdemokraterna lägger 60
            miljoner kronor per år på denna reform som utvecklas mer i UO
            16.
          </p>
          <head type="h2" xml:id="i-MKwzQjGYGwWogKkNybRccW">
            1.4 Trygga familjer motverkar utanförskap och kriminalitet
          </head>
          <p xml:id="i-LdgDAdFYVmpem5n9dtqeig">
            En förutsättning för ett samhälle byggt på gemenskap och tillit
            är att människor känner sig trygga i vardagen. Brottslighet måste
            därför både bekämpas och förebyggas. När det kommer till det senare
            utgör familjen en ovärderlig resurs. Familjens roll i att fostra
            och leda de unga kan inte nog betonas. Forskning från Brottsförebyggande
            rådet (Brå) visar att barn som växer upp med dåliga relationer
            till sina föräldrar löper större risk att hamna i kriminalitet.
            En stark anknytning till föräldrarna har däremot en förebyggande
            effekt och minskar risken för att barn och unga ska dras till
            brottsliga miljöer.
          </p>
          <p xml:id="i-GjabWrHBp6UpqCgoT6GYFJ">
            Varje människa har ansvar för sina handlingar. Kriminella handlingar
            kan inte reduceras till att handla om vare sig uppväxt eller social
            miljö. Men en stödjande familjepolitik är en av de allra viktigaste
            insatserna för att minimera risken för att en ungdom hamnar i
            fel kretsar med kriminalitet och brottslighet som följd.
          </p>
          <p xml:id="i-VWiA3HKE13ok64N92LF69M">
            Goda normer och värderingar kan överföras mellan generationer
            och därför behöver föräldraansvaret stärkas. Föräldrarna har det
            yttersta ansvaret för att fostra barn och unga till ansvarstagande
            medborgare som efter egen förmåga bidrar till det gemen­samma
            bästa. Ingen människa är perfekt och alla kan göra fel. Samtidigt
            föds ingen till att bli kriminell och alla har ett ansvar för
            att välja det etiskt rätta. För detta krävs en moralisk kompass,
            och den skapas genom fostran, främst inom familjen.
          </p>
          <p xml:id="i-RC9DQaFJsvAGUwV62YE1nJ">
            Det är viktigt att uppvärdera mor- och farföräldrars viktiga
            roll såväl ekonomiskt och socialt som kulturellt i familjegemenskapen.
            Det generationsöverbryggande perspektivet måste betonas för att
            ytterligare stärka familjen.
          </p>
          <head type="h2" xml:id="i-6AwwR1HJjo1yrHnXuBCDyJ">
            1.5 Jämställdhet och valfrihet
          </head>
          <p xml:id="i-SAKBHy9GSRHWxmKakMgVWU">
            Hur familjer väljer att fördela ansvaret för hem och barn påverkar
            andra delar av livssituationen, som ställningen på arbetsmarknaden,
            möjligheter till karriär och framtida pension. Traditionellt sett
            har kvinnor tagit ett större ansvar i hemmet. Effekten har blivit
            att kvinnorna varit borta mer från jobbet, halkat efter i löneutveckling
            och därmed också fått lägre pensioner.
          </p>
          <p xml:id="i-Dt924ZUhAKqptpBun4Vcvv">
            Flera partier använder detta faktum som ett skäl att likrikta
            utformningen av föräldraförsäkringen och föräldraledigheten. Till
            exempel tillsatte regeringen under 2016 en utredning av föräldraförsäkringen
            där en del av syftet bestod just i att ”särskilt analysera förutsättningarna
            för och konsekvenserna av att reservera ytterligare månader för
            vilka en förälder inte kan avstå rätt till föräldrapenning till
            den andra föräldern”. Detta är dock fel väg att gå eftersom det
            inskränker familjers valfrihet och omyndig­förklarar föräldrar.
            Detta drabbar i slutänden barnen.
          </p>
          <p xml:id="i-AfEhtsCpRzUN27hPWaMDT9">
            Kristdemokraternas lösning är i stället att undanröja hinder
            och skapa bättre förutsättningar för olika val, för såväl mammor
            som pappor. I denna motion redogör vi för flera förslag som syftar
            till detta. Valfrihet står inte i motsatsförhållande till ökad
            jämställdhet. Däremot stänger den som förespråkar kvotering dörren
            till valfriheten.
          </p>
          <p xml:id="i-MKcxPxPdXVSzJUNqHnvcw8">
            Kristdemokraterna vill ge familjer fler möjligheter att välja
            den livsstil i allmänhet, och den barnomsorgsform i synnerhet,
            som passar dem och deras barn bäst. Vi vill betona förutsättningarna
            snarare än att styra utfallet, vilket innebär en acceptans för
            att resultatet inte alltid blir detsamma för alla barnfamiljer.
            Olika utfall kan bero på att förutsättningarna är olika, men det
            kan också bero på att familjerna har gjort olika prioriteringar
            och val som får ekonomiska konsekvenser. Så måste det kunna få
            vara och det måste respekteras.
          </p>
          <head type="h2" xml:id="i-CoNzq3PXsWZL1mRJzNd364">
            1.6 Uppvärdera papparollen
          </head>
          <p xml:id="i-MWyogWTej3kpVkFZHEnjZP">
            Kärnan i den kristdemokratiska familjepolitiken är barnets bästa,
            och vi tror att det i första hand uppnås genom att föräldrarna
            stärks i sin roll. Tyvärr har familjepolitiken ofta varit utformad
            på ett sätt som stimulerat mammorna att ta ett större ansvar än
            papporna. Det har handlat om såväl ekonomi som värderingar och
            rutiner. Kristdemo­kraterna vill se en familjepolitik som främjar
            en uppgraderad papparoll, där det inte är kvotering av olika slag
            som är universallösningen på ett jämställt föräldraskap, utan
            där hela systemet är uppbyggt på ett sätt som uppmuntrar båda
            föräldrarna att ta sitt ansvar – under hela föräldraskapet. Det
            tror vi att de allra flesta föräldrar vill.
          </p>
          <p xml:id="i-WoqFyjHf2tgyv38z85KAqV">
            Konkreta förslag för att åstadkomma detta är att säkerställa
            att faderskap, i det fall föräldrarna inte är gifta, bestäms redan
            under graviditeten. På så sätt har barnet två legala föräldrar
            redan när det föds. Att behöva invänta ett godkännande till efter
            födseln upplevs ofta som mycket negativt av båda föräldrarna.
            Dagens förfarande medför också risker, till exempel vid fall av
            bristande hälsa hos modern efter förlossningen.
          </p>
          <head type="h2" xml:id="i-LGiFo9tvuGBxgX2xv6drrS">
            1.7 Kristdemokraterna och vägen framåt
          </head>
          <p xml:id="i-GPJYLmYBwbzckF7etkWQ2V">
            Kristdemokraterna gjorde väldigt mycket för att på olika sätt
            förbättra för familjer under alliansregeringsåren 2006–2014. Detta
            trots det hårda motstånd som tidvis fanns från andra partier inom
            Alliansen. Vi gjorde skillnad och stod upp för valfriheten mot
            de krafter som ville likrikta familjepolitiken än mer.
          </p>
          <p xml:id="i-UvBwq82B2zjXbmLLctbxLx">
            Stödet för familjens frihet är alltjämt mycket starkt. En undersökning
            från Sifo 2018 visar att en överväldigande majoritet – 76 procent
            – av de tillfrågade svarade ”föräldrarna ska få bestämma själva”
            på frågan om föräldrarna eller riksdagen ska besluta om hur föräldraförsäkringen
            ska tas ut. Bland LO:s medlemmar var andelen så hög som 80 %.
            Den tidigare rödgröna regeringen föreslog nyligen att grundnivån
            i föräldraförsäkringen ska kvoteras, vilket alltså går tvärtemot
            föräldrarnas vilja. Vi kristdemokrater avslog förslaget och glädjande
            nog landade socialförsäkringsutskottet i samma ståndpunkt. Att
            Liberalerna svek i denna fråga och gjorde gemensam sak med den
            tidigare rödgröna regeringen bekräftar att Kristdemokraterna gjorde
            skillnad i alliansregeringen som familjens röst.
          </p>
          <p xml:id="i-Q7W63SCBwm9ekZxdZyFiMU">
            Den rödgröna regeringen och dess stödpartier Centerpartiet och
            Liberalerna för en politik som inskränker familjernas frihet samtidigt
            som det politiska inflytandet över människors liv utökas.
          </p>
          <p xml:id="i-BUsVZVRGfC9SKvpV4bVWBQ">
            Detta är väldigt beklagligt och en av de främsta anledningarna
            till att det behövs ett ännu starkare kristdemokratiskt inflytande.
          </p>
          <p xml:id="i-LDoJGp5FQ1iNwQbMUtZrXb">
            Sverige står inför ett familjepolitiskt vägval där partier på
            hela den politiska skalan aktivt vill försvaga familjens roll
            i samhället. Kristdemokraterna vill däremot stärka den. I denna
            partimotion redogör vi för våra viktigaste förslag för att underlätta
            familjebildning, möjliggöra för föräldrar att tillbringa mer tid
            med sina barn och förbättra förutsättningarna att kombinera familjeliv
            och arbete.
          </p>
          <head type="h1" xml:id="i-NAtxysmzp3nmLonGWYFefs">
            2 Familjesäkra politiken – tid och rum för relationer
          </head>
          <p xml:id="i-3Er3AdAX2SyBZcUXhtP8L6">
            Det pågår – och har under ett antal årtionden pågått – en individualisering
            i samhället. Människor kan i dag, på ett helt annat sätt än tidigare,
            välja att utforma sina liv utifrån egna önskemål, värderingar
            och intressen. Olika grupptillhörigheter och kollektiva förväntningar
            är inte på något sätt oviktiga, men de tenderar att betyda allt
            mindre för de olika val personer gör vad gäller exempelvis utbildning,
            yrke, familjebildning, religiös tillhörighet och politisk övertygelse.
          </p>
          <p xml:id="i-XG4AwQHTjS8qKizY7xdYKi">
            I många avseenden är individualiseringen positiv. Den kan innebära
            att enskilda personers makt över sina egna liv ökar. Fler kan
            välja att gå sin egen väg genom livet. Allt fler kan förverkliga
            sina egna drömmar och livsmål. Men det finns också avigsidor och
            risker med utvecklingen. Om individualiseringen leder till bräckligare,
            mindre stabila gemenskaper kan tilltron, tryggheten och sammanhållningen
            i samhället påverkas negativt. Inte minst kan detta drabba barnen,
            som är beroende av trygga och stabila relationer med sina föräldrar
            för att utvecklas positivt. Men nära relationer är inte bara viktigt
            för barn utan påverkar välbefinnande, hälsa och livslängd även
            för vuxna. Enligt vissa studier är social isolering lika skadligt
            som rökning och alkoholmissbruk.
          </p>
          <p xml:id="i-YPeS5EtWA7oGu2hYsRSzMH">
            Politiken i stort, men inte minst familjepolitiken, bör därför
            utformas med hänsyn tagen till människors behov av att leva i
            nära gemenskap med andra. Om målet är människors välbefinnande
            är det alltför kortsiktigt att enbart fokusera på ekonomisk tillväxt,
            minskad arbetslöshet, bättre miljö eller något annat. Hur viktiga
            dessa målsätt­ningar än är – och de är mycket viktiga – så bör
            politiken utgå från en helhetssyn på människan och alltid ta hänsyn
            till behovet av familj och nära relationer.
          </p>
          <p xml:id="i-MqJJGQom37G1NBuwFurV8A">
            Hemmiljö och familjeliv påverkar vår hälsa och livskvalitet.
            I ett bredare perspektiv blir de mänskliga resurserna en alltmer
            avgörande faktor för ett lands konkurrenskraft och ekonomiska
            utveckling. Människor som har balans i tillvaron och mår bra lär
            sig mer och presterar bättre. Familjernas situation och förutsättningar
            får också långsiktiga effekter eftersom det är där nästa generations
            medborgare formas.
          </p>
          <p xml:id="i-VF9zMN4R2VAPRMXHhLzcXJ">
            Det handlar inte bara om familjepolitiken. Familjernas förutsättningar
            påverkas av beslut inom en rad olika politikområden: skattepolitik,
            socialförsäkringarnas utform­ning, skolpolitik, arbetsmarknadspolitik,
            integrations- och migrationspolitik, bostadspolitik. Listan kan
            göras lång.
          </p>
          <p xml:id="i-WLM4LwoY4bp5UooTWYmWMX">
            Vi anser därför att alla politiska beslut ska analyseras utifrån
            vilka konsekvenser de får för familjer och nära relationer på
            samma sätt som man i dag beaktar bland annat miljöaspekter. Det
            kan handla om att identifiera hur ett förslag påverkar familjernas
            ekonomiska situation, hur balansen mellan arbete och fritid upprätthålls
            och hur det påverkar förutsättningarna att värna och vårda positiva
            familjerelationer. Vi vill helt enkelt familjesäkra politiken.
            Flera andra länder har utformat modeller för familjekonsekvensanalyser.
            Australien och Nya Zeeland är två exempel.
          </p>
          <head type="h1" xml:id="i-GhZVbc8C4B2katSW3gcqrf">
            3 Möjlighet till mer tid för barnen
          </head>
          <p xml:id="i-Gq5pUP5Ht6nM7ouS8Hi9gA">
            Familjer ser olika ut och har olika förutsättningar. Barn har
            olika behov och föräldrar har olika önskemål och gör olika prioriteringar.
            Det är föräldrarna som har det primära ansvaret för att avgöra
            vad som är bäst för deras barn och deras familj – inte staten
            eller kommunen.
          </p>
          <p xml:id="i-WYs1ATufagXU6JJyx8ZrvA">
            Att utveckla en trygg anknytning mellan förälder och barn tar
            tid och måste få ta tid. Under perioden med småbarn måste därför
            omsorgen om dem få vara den primära upp­giften. Under barnets
            första tre år är behovet av föräldrarna som allra störst. Kristdemo­kraterna
            vill ge fler valmöjligheter för familjer att välja den livsstil
            i allmänhet och den barnomsorgsform i synnerhet som passar dem
            och deras barn bäst.
          </p>
          <p xml:id="i-C7SdEMzEePiu2fUasXViPB">
            Det finns inget folkligt stöd för att begränsa vilka former av
            barnomsorg som familjer ska kunna välja eller att politiker i
            större utsträckning ska bestämma vem som ska vara föräldraledig
            och hur länge. Däremot finns undersökningar som visar det mot­satta
            förhållandet. Sifo 2018 visar att en överväldigande majoritet
            – 76 procent – av de tillfrågade svarade att föräldrarna ska få
            bestämma själva på frågan om det är för­äldrarna eller riksdagen
            som ska besluta om hur föräldraförsäkringen ska tas ut. Bland
            LO:s medlemmar var andelen så hög som 80 %.
          </p>
          <p xml:id="i-H5mLWEaGPMKMdsJ2MgwFJV">
            Försäkringskassan genomförde under 2012 en undersökning som visar
            att en stor majoritet av föräldrarna, 89 procent av kvinnorna
            och 85 procent av männen, är nöjda med den fördelning som de har
            gjort av föräldraledigheten. Föräldrarnas egna val måste respekteras.
          </p>
          <p xml:id="i-8ZKtoXhesiuMziCWwfzQZp">
            Kristdemokratisk familjepolitik syftar bland annat till att möjliggöra
            för föräldrar att tillbringa mer tid med sina barn och till att
            öka familjers handlingsutrymme. Därför behöver barnfamiljernas
            möjligheter till flexibla val öka, inte begränsas ytterligare.
            Föräldraskapet ska uppvärderas. Därför är det viktigt med en generös
            men samtidigt flexibel föräldraförsäkring.
          </p>
          <head type="h2" xml:id="i-F5d56L4gJc8fpVwqarfYaX">
            3.1 Ökad flexibilitet i föräldraförsäkringen – fritt uttag i
            tre år
          </head>
          <p xml:id="i-SMxSUeKJw3cWxtLPS4DGZC">
            Dagens regelverk medger en relativt flexibel användning av föräldraförsäkringen
            under barnets första levnadsår. Vid barnets ettårsdag inträder
            dock ett antal begränsande regler och villkor som starkt styr
            såväl hur uttaget av föräldrapenningen sker som planeringen av
            eventuella syskon. Kristdemokraterna vill att makten över föräldraförsäkringen
            i större utsträckning ska flyttas till föräldrarna.
          </p>
          <p xml:id="i-R3Q5Gp2zminNWNHFL1EGzK">
            Föräldraförsäkringen är individualiserad. Föräldrarna har rätt
            till hälften av dagarna vardera. På så sätt poängteras föräldrarnas
            betydelse för barnet och båda föräldrarna ges möjlighet till en
            nära kontakt med sitt barn. Detta är vi mycket positiva till.
            Men föräld­raskapet är ett gemensamt åtagande och därför är det
            också föräldrarna själva som gemensamt ska få avgöra om och hur
            dagarna sedan ska överlåtas och användas. Ju mer fyrkantiga system
            som skapas, desto sämre passar de olika familjers vardag. Det
            är också därför som vi motsätter oss kvotering av föräldraförsäkringen.
            De tre kvoterade månaderna innebär nämligen i praktiken ett förbud
            för föräldrarna att överlåta dagar till varandra för dessa månader.
            Eftersom vi ser föräldraskapet som ett gemensamt åtagande, och
            föräldrar vet bäst vad som passar den egna familjen och det egna
            barnet, vill vi därför ta bort kvoteringen helt.
          </p>
          <p xml:id="i-KzDD537pTBT5jXZtd3Yhkg">
            Det finns dessvärre flera starkt begränsande och styrande regler
            i föräldraförsäk­ringen. En sådan regel är att den sjukpenninggrundande
            inkomsten (SGI) påverkas om man går ner i arbetstid utan att samtidigt
            fylla ut med lika många föräldrapenningdagar. Det innebär att
            många föräldrar känner sig pressade att ta ut sina dagar så fort
            som möjligt, även om de hellre vill ta ut färre dagar för att
            på så sätt kunna förlänga den tid de är hemma med barnet. Dessa
            regler missgynnar inte minst pappor eftersom de oftast – av naturliga,
            biologiska skäl – är föräldralediga när barnet är lite äldre.
          </p>
          <p xml:id="i-GL6y8bCeVcCc5t1T9omAKb">
            Det finns också en begränsande regel som innebär att man måste
            bli gravid inom ett år och nio månader från det första barnets
            födelse för att kunna behålla sin ursprungliga föräldrapenningnivå,
            vilket ibland kallas för ”snabbhetspremien”. Vi vill att både
            den sjukpenninggrundande inkomsten och den föräldrapenninggrundande
            inkomsten (FGI) för föräldralediga skyddas i tre år.
          </p>
          <p xml:id="i-5ghLDmP1gXyUd8SPDZeGBq">
            Även rätten till föräldraledighet inskränker möjligheten att
            nyttja föräldraförsäk­ringen flexibelt. Varje förälder har i dag
            möjlighet att vara tjänstledig på heltid så länge barnet är under
            ett och ett halvt år, eller då föräldradagar tas ut. Vi vill utöka
            den möjligheten så att varje förälder utöver att vara tjänstledig
            då föräldradagar tas ut ges möjlighet att vara tjänstledig på
            heltid i ytterligare 20 månader. För att ytterligare öka flexibiliteten
            i föräldraförsäkringen vill vi även ta bort gällande krav på att
            de första 180 föräldrapenningdagarna tas ut på sjukpenninggrundande
            nivå.
          </p>
          <p xml:id="i-TzfPEN78n7uWnPUp5rBYcf">
            Med våra förändringar skulle det bli möjligt för fler av de föräldrar
            som så vill att vänta tills barnet är tre år innan det börjar
            förskola. Det skulle också underlätta för de föräldrar som barnets
            första år vill gå ned i arbetstid för att barnets dagar i barnom­sorgen
            inte ska behöva bli så långa utan att föräldrarnas långsiktiga
            ekonomiska skydd eller förankring på arbetsmarknaden riskeras.
          </p>
          <head type="h2" xml:id="i-3tcHDzczmHuE3pPB1pdfYd">
            3.2 Möjlighet att överlåta föräldrapenningdagar till närstående
          </head>
          <p xml:id="i-JbHwnput9qWCYU27dr7s4o">
            Föräldrapenningdagarna gör det möjligt att under barnets första
            tid vara hemma samtidigt som det både finns en ekonomisk trygghet
            under dessa månader och det ekonomiska skyddet och kontakten med
            arbetsmarknaden upprätthålls på lång sikt. För barnet innebär
            det att det ges möjlighet att bli omvårdad av en person som barnet
            kan bygga en trygg anknytning till. Vanligast är att den personen
            den första tiden är mamman. Efter några månader, uppemot ett år,
            är det pappan. För alla barn ser inte familjen eller situationen
            ut så att detta är möjligt.
          </p>
          <p xml:id="i-8pQ8tP4BPx6ofkqHBr53uE">
            Vi kristdemokrater vill se en ökad flexibilitet i föräldraförsäkringen
            genom att föräldrar fritt ska kunna överlåta dagar till varandra.
            Men vi vill även möjliggöra för föräldrar att överlåta föräldrapenningen
            till andra närstående. Idag är det möjligt för föräldrar att överlåta
            sina föräldrapenningdagar till en sambo, även om de inte har gemensamma
            barn. Det är något vi kristdemokrater har förespråkat länge och
            det är välkommet att det nu är verklighet. Det underlättar för
            olika familjekonstellationer såsom samkönade familjer och ombildade
            familjer. Men vi vill gå ett steg längre. Föräldrar ska även kunna
            överlåta föräldrapenningdagar till andra närstående som inte i
            direkt mening lever i samma hushåll. Det kan exempelvis vara far-
            och morföräldrar eller vuxna syskon. Det skulle underlätta för
            exempelvis helt ensamstående föräldrar. För barnet är det viktigt
            att det under denna period i livet får en trygg anknytning, och
            vem som står barnet så nära att den lämpar sig att bli ytterligare
            en anknytningsperson kan föräldern/föräldrarna bäst avgöra.
          </p>
          <p xml:id="i-CapC837AuX3VDQRzF8o4TB">
            Överlåtelsemöjligheten ska dock inte gälla barnflickor eller
            andra liknande lösningar. Inkomstbortfallsprincipen ska tillämpas
            för den som tar ut föräldrapenningen.
          </p>
          <head type="h2" xml:id="i-UAzKjTMxW9vuRSV9RHwFP2">
            3.3 Ökat antal dubbeldagar
          </head>
          <p xml:id="i-FUp9RN1tDQm5qxwzha45L2">
            Kristdemokraterna medverkade under alliansregeringstiden till
            att införa en möjlighet för föräldrar att vara hemma samtidigt
            med föräldrapenning för samma barn i totalt 30 dagar. Sedan 2012
            har varje förälder därför 30 så kallade dubbeldagar. Syftet med
            dubbeldagarna är att ge föräldrar möjlighet att hitta nya rutiner,
            grundlägga det gemen­samma nya ansvaret och hitta formerna för
            sin familj. Under 2016 använde drygt 72 500 föräldrar dubbeldagarna.
            Det är en ökning med ca 20 000 föräldrar sedan införandet. Dubbeldagarna
            har visat sig ha många positiva effekter. En studie vid Stanford­universitetet
            visar att i de familjer som utnyttjat dubbeldagarna minskade risken
            att mamman skulle behöva uppsöka sjukhus eller specialist för
            vård av förlossnings­komplikationer med 14 procent. Det minskade
            även uttaget av läkemedel; ångest­dämpande läkemedel minskade
            med 26 procent och antibiotika med 11 procent. Dubbeldagarna lyckas
            även nå pappor som annars sällan tar ut föräldrapenning. Det visar
            en granskning från Inspektionen för socialförsäkringen, ISF. De
            grupper av pappor som är mest benägna att ta ut dubbeldagar är
            pappor med lägre inkomster, pappor i par med lägre utbildning,
            pappor som står för större delen av hushållsinkomsten och pappor
            i par där den ena eller båda föräldrarna är utrikesfödda. Granskningen
            visar också att pappor generellt har börjat ta ut föräldrapenning
            ungefär en månad tidigare efter att dubbeldagarna införts.
          </p>
          <p xml:id="i-84isXWKKntZYnyxEaAqW9S">
            Då många föräldrar upplever att dubbeldagarna är en positiv reform
            av föräldra­försäkringen vill vi att begränsningen för dubbeldagarna
            till max 30 dagar tas bort. Vi vill i stället införa en möjlighet
            att använda ett valfritt antal av de befintliga föräldra­penningdagarna
            som dubbeldagar. På så sätt ökar möjligheterna för varje familj
            att utifrån sina egna förutsättningar och inte minst under sårbara
            perioder skapa en god vardag med sitt barn.
          </p>
          <head type="h2" xml:id="i-TmcLirehFB6tiBYHaGyGkS">
            3.4 Retroaktiva lönerevideringar och SGI
          </head>
          <p xml:id="i-RuMNxSuzqwQ5nRV17ffjyr">
            Enligt gällande regelverk är det datumet för när ett löneavtal
            har undertecknats som är den dag som ändringen av SGI ska gälla
            från. I många fall undertecknas ett löneavtal mellan parterna
            flera månader efter att själva lönerevisionen skulle ha gjorts
            och arbets­tagaren får sedan sin lönerevidering retroaktivt. Men
            föräldrapenningen beräknas alltså ändå utifrån den gamla, lägre
            lönenivån. Kristdemokraterna anser att denna regel bör ses över
            och ändras så att SGI baseras på den fastställda lönen retroaktivt,
            oavsett när själva löneavtalet undertecknades.
          </p>
          <head type="h2" xml:id="i-AyCUrgXWmiBx9Hk8L8Z5Cg">
            3.5 Stärkt pensionsrätt för barnår
          </head>
          <p xml:id="i-8tSEGh5vb4tJoJs8iz3Dnt">
            Dagens kvinnliga ålderspensionärer har i regel lägre pension
            än manliga ålderspen­sionärer. Det beror på att kvinnor har en
            lägre pensionsgrundande inkomst än män, vilket i sin tur huvudsakligen
            grundar sig på att kvinnor historiskt i genomsnitt har arbetat
            färre år än män samt på ojämlikheter i lönestrukturen. Vad gäller
            det senare är, enligt SCB, den enskilt största förklaringen till
            löneskillnaderna mellan män och kvinnor att de finns i olika yrken
            och att män i genomsnitt har högre lön än kvinnor i de flesta
            yrkena, även i många kvinnodominerade sådana. En annan faktor
            är att kvinnor tar ut en större del av föräldraledigheten och
            att de oftare går ner i deltid när barnen är små.
          </p>
          <p xml:id="i-UzcirDrKAG2tLYdEj44c3e">
            Sedan 1999 finns i pensionssystemet, tack vare ett kristdemokratiskt
            initiativ, en rätt att tillgodoräkna sig pensionsrätt för så kallade
            barnår. Det innebär att upp till fyra år kan räknas som pensionsgrundande
            för den av föräldrarna som har haft en lägre inkomst, bland annat
            på grund av längre föräldraledighet och deltidsarbete. Denna reform
            har varit viktig eftersom den dels stärker framför allt kvinnors
            pensioner men även för att den signalerar att det är en viktig
            samhällsinsats att ta hand om sina barn. I dag arbetar många kvinnor
            deltid även efter barnets fyraårsdag. För att ytterligare kompensera
            de föräldrar som går ner i arbetstid, eller är hemma med sjuka
            barn i större utsträckning – vilket fortfarande oftast är kvinnor,
            vill partiet utöka antalet barnrättsår från fyra till fem. Dessutom
            föreslås att den generella jämförelseinkomsten i barnrätts­åren
            höjs från 75 procent till 85 procent, så att de som har lägst
            inkomst får en högre pensionsrätt.
          </p>
          <p xml:id="i-SQSVYaGjq1tVigf4Erp54D">
            Detta är förslag som också Pensionsmyndigheten har fört fram.
            Enligt myndigheten uppskattas dessa förändringar minska gapet
            mellan mäns och kvinnors intjänande till den allmänna pensionen
            med cirka 0,8 procentenheter. Införandet av ytterligare ett barnrättsår
            samt höjning av jämförelseinkomsten i barnrättsåren beräknas kosta
            2,4 miljarder kronor årligen. Förändringen föreslås finansieras
            genom att pensionsrätten för studieår samtidigt avskaffas, vilket
            är något som Pensionsmyndigheten också har föreslagit.
          </p>
          <head type="h2" xml:id="i-D7wE88YTE7Z2LiJ6fFLfYT">
            3.6 Automatiskt delad premiepension för föräldrar
          </head>
          <p xml:id="i-Weppx1RvFsqKBhQcQ8tWSF">
            Alltför få känner till möjligheten att överföra den så kallade
            premiepensionen mellan gifta/registrerade partners, så att pensionen
            utjämnas något mellan den som tjänar mer och den som tjänar mindre.
            Kristdemokraterna menar att det också i fortsättningen ska vara
            möjligt att överföra hela sin premiepension till sin make/maka/registrerade
            partner men att utgångspunkten av jämställdhetsskäl ska vara att
            den intjänade premiepensionen automatiskt delas lika mellan makar
            så länge de har gemensamma barn som inte har fyllt tolv år. De
            som vill frångå denna regel aktivt får begära detta. Kristdemokraterna
            menar också att det bör utredas om samma förutsättningar kan gälla
            sammanboende med gemensamma barn.
          </p>
          <p xml:id="i-3V8X2LwHwLcWZ6ZbhWhwcn">
            Vidare innebär en delning av premiepensionen i dag att överföringen
            minskas med 6 procent, så att mottagaren får 94 procent av beloppet
            medan resten av pengarna fördelas till samtliga pensionssparare
            som så kallad arvsvinst. Vi föreslår att detta avdrag slopas helt,
            eftersom överföring av premiepensionsrätt inte ska bestraffas
            utan uppmuntras.
          </p>
          <head type="h2" xml:id="i-GWTFYpwx7Kow2wBWSw1dHv">
            3.7 Förenklade regler vid vab
          </head>
          <p xml:id="i-JXwYJc465GTKgw7XS441Dm">
            Kristdemokraterna har länge drivit frågan om att förenkla reglerna
            för vård av sjukt barn (vab) genom att själva anmälan om vab slopas.
            Det ska räcka med att begära vab. Det är därför glädjande att
            riksdagen nu fattat ett sådant beslut. Samtidigt har Kristdemo­kraterna
            varit pådrivande för att stävja eventuellt missbruk av förmånen.
            Därför är det positiva besked att Försäkringskassan i september
            2019 infört utökade manuella slump­mässiga kontroller inför utbetalning.
            Genom att kontrollerna görs innan utbetalning minskar risken för
            att pengar betalas ut felaktigt och föräldrar får hjälp att göra
            rätt.
          </p>
          <head type="h2" xml:id="i-3NExpE8aaJaraw9qrMbUCa">
            3.8 Graviditetspeng – trygghet i väntans tider
          </head>
          <p xml:id="i-7Ddvj7bXykcdrP9on6ZvB7">
            I dag saknas ett generellt system som möjliggör för gravida att
            i slutet av graviditeten trappa ned eller helt avstå från arbete.
            Samtidigt är behovet av samhällsstöd stort. En mycket stor del
            av alla gravida uppbär någon form av ersättning sista månaden
            i graviditeten. De flesta hänvisas till att ta ut sin föräldrapenning
            i förtid. Ett fåtal får graviditetspenning (tidigare havandeskapspenning)
            för att miljön som de arbetar i anses farlig för dem. Andra sjukskrivs,
            något som har varit omdebatterat under de senaste tio åren, då
            bedömningarna har varierat bland läkare och Försäkringskassan.
            Rättsosäker­heten har varit hög, Försäkringskassan har påpekat
            att hanteringen av tre olika förmåner och gränsdragningen mellan
            dessa orsakar problem och därutöver riskerar dagens system att
            upplevas som oförutsägbart och orättvist. Försäkringskassan och
            flera utredningar har därför föreslagit införandet av ett generellt
            ersättningssystem för gravida.
          </p>
          <p xml:id="i-ETJPuCma2Yqi7je4NMJhi4">
            Kristdemokraterna vill stärka tryggheten för kvinnor i slutet
            av graviditeten och föreslår därför att en generell graviditetspeng
            under den sista månaden i graviditeten införs, vilken ska ses
            som en möjlighet för den kvinna som vill utnyttja den. Utform­ningen
            bör likna tillfällig föräldrapenning och antalet ersatta dagar
            bör därmed uppgå till 20–23 dagar, beroende av månadens längd.
            Dagarna ska inte kunna sparas. Rätten till graviditetspenning
            (tidigare havandeskapspenning) 60 dagar före beräknad födsel kvarstår.
            Det nya systemet blir enklare, bättre och mer rättssäkert.
          </p>
          <head type="h2" xml:id="i-PNVgRCtpG1WcHVzGPSFkQq">
            3.9 Begränsningar av föräldrapenningen för nyanlända föräldrar
          </head>
          <p xml:id="i-V1TFD1k28v4zyryRgRKvLs">
            Kristdemokraterna stödjer begränsningen av rätten till föräldrapenning
            för föräldrar som bosätter sig i Sverige med barn som är två år
            eller äldre, i enlighet med den migrations­politiska överenskommelse
            som slöts i oktober 2015.
          </p>
          <p xml:id="i-NDve2tRehCR7F2jSdbDf5J">
            Detta innebär att föräldrar till barn som är äldre än två år
            när familjen bosätter sig i Sverige inte får lika många dagar
            med föräldrapenning som föräldrar till barn som är yngre än två
            år. Föräldraförsäkringen är i första hand tänkt att användas under
            barns första levnadsår, och det är också så som försäkringen används.
            Under ett barns två första levnadsår använder föräldrar i genomsnitt
            348 av de totalt 480 föräldrapenning­dagarna. Därför är det varken
            rimligt eller rättvist att föräldrar som bosätter sig i Sverige
            med äldre barn får lika många dagar med föräldrapenning som föräldrar
            med nyfödda barn. Det är rimligt att denna överkompensation nu
            har reglerats.
          </p>
          <p xml:id="i-2oaHnYtr9aUmPJNdnBAHdg">
            Däremot har Kristdemokraterna motsatt sig den samtidigt införda
            begränsningen av föräldrapenningen för föräldrar som kommer till
            Sverige med barn som är endast ett år gamla. Partiets uppfattning
            är att barn som är upp till två år är att betrakta som mycket
            små och därmed i stort behov av sina föräldrar för omsorg och
            anknytning, varför det också bör finnas en hög grad av flexibilitet.
            Vad gäller detta har bland andra Barnom­budsmannen, Svenska Läkarföreningen
            och Myndigheten för familjerätt och föräldra­skapsstöd anfört
            liknande uppfattningar.
          </p>
          <p xml:id="i-CFCZw3QWA6XePVT9nEJbis">
            Kristdemokraternas bedömning är därutöver att den införda begränsningen
            av antalet föräldrapenningdagar för föräldrar som bosätter sig
            i Sverige med så små barn som ettåringar endast kommer att ha
            begränsad inverkan på framför allt nyanlända kvinnors etablering.
            Snarare riskerar den att leda till att främst kvinnor ändå är
            hemma med barnet, fast utan någon ersättning och därmed utanför
            socialförsäkringssystemet. Det vore i sådana fall en sämre situation.
            För att möjliggöra en snabbare etablering på arbetsmarknaden för
            nyanlända behöver i stället ett flertal andra åtgärder vidtas,
            vilka redogörs för i partiets motion för utgiftsområde 13.
          </p>
          <p xml:id="i-8zCgXj32v4i9vvhymKNqdJ">
            Till följd av att Kristdemokraterna inte vill begränsa antalet
            föräldrapenningdagar för nyanlända föräldrar med barn yngre än
            två år utökas anslag 1:2 med 82 miljoner kronor per år 2020–2022.
            Till följd av detta sker en justering av anslag 1:14 inom utgiftsområde
            14.
          </p>
          <head type="h1" xml:id="i-25Wx6uXSEHEHFap66ATXjJ">
            4 Mer valfrihet och stärkt kvalitet i barnomsorgen
          </head>
          <p xml:id="i-MnaoVpFQMbSr1TkACqzbFg">
            Förskolan har byggts ut i mycket snabb takt. En stor andel barn
            i Sverige tillbringar nu den största delen av sin vakna tid en
            vanlig vardag i förskolan. År 2018 var nästan 85 procent av alla
            1–5-åringar inskrivna i förskolan, vilket motsvarar 518 000 barn.
            Det är därför angeläget att förskolan håller högsta klass. Barnomsorgspolitiken
            har dock under de senaste årtiondena i stor utsträckning fokuserat
            på tillgången till förskolan snarare än kvaliteten på verksamheten.
            Resultatet har bland annat blivit allt större barngrupper.
          </p>
          <p xml:id="i-PRoEmjt5ofeFBi5Q5mVRGd">
            För att alla föräldrar ska hitta ett alternativ som passar just
            dem och deras barn måste det finnas en väl utbyggd barnomsorg
            med olika alternativ. Vi vill att det ska finnas en mångfald av
            barnomsorgsformer med olika inriktning och huvudmän: förskolor,
            familjedaghem, öppna förskolor och fritidshem. Det ställer krav
            på att kommunerna kan erbjuda likvärdiga villkor för alla godkända
            barnomsorgs- och förskoleverksamheter.
          </p>
          <p xml:id="i-NSXNrBj37SWyjQmwPYbCor">
            Vi vill förbättra kvaliteten i barnomsorgen, där barnens behov
            och rättigheter utgör grunden. Målet för förskolan och annan barnomsorg
            bör vara att möta varje barns behov av trygg omsorg, stimulans,
            lek, gemenskap och utveckling. Målet för oss är att föräldrarna
            ska kunna välja den omsorg som är bäst för deras barn, att det
            finns olika barnomsorgsformer samt att all barnomsorg håller hög
            kvalitet. Minskade barngrupper och bättre förutsättningar för
            familjedaghem är prioriterade delar i detta arbete. Valfriheten
            i sig och konkurrensen mellan olika barnomsorgsformer gynnar kvaliteten.
          </p>
          <head type="h2" xml:id="i-NLyh3fpgre9cNEkMPaH4HT">
            4.1 Värna och utveckla barnomsorgspengen – även för egna barn
          </head>
          <p xml:id="i-RSEmnskR12jwQ249sFgpc2">
            Barnomsorgspengen finns sedan den 1 juli 2009. Syftet med denna
            är att öka föräldrarnas valfrihet och möjlighet att välja bland
            olika former av pedagogisk verksamhet för sina barn. Redan år
            2006 beslutade riksdagen om ändringar i skollagen som ger enskilda
            förskolor och fritidshem etableringsfrihet.
          </p>
          <p xml:id="i-MiBkiw2ShjHNFJ8oiUHdHV">
            Barnomsorgspengen innebär att kommunerna också är skyldiga att
            godkänna andra pedagogiska omsorgsformer i enskild regi, inte
            bara förskolor och fritidshem. I praktiken innebär det alltså
            en utökning av etableringsfriheten till att innefatta all form
            av förskole- och skolbarnomsorg.
          </p>
          <p xml:id="i-Vr7iNcE3X95wkbqj5exvhB">
            Barnomsorgspengen är en välkommen och efterlängtad reform. Reglerna
            innebär att makten över barnomsorgen flyttas närmare föräldrarna,
            där den rätteligen bör ligga. Dessvärre ger regelverket stort
            utrymme för kommunerna att på olika sätt förhindra verksamhet
            som föräldrarna egentligen efterfrågar. Reformen har inte heller
            marknads­förts, vilket gör att det är få föräldrar som känner
            till vilka möjligheter som finns. Det behövs bättre information
            till föräldrarna om barnomsorgspengen och hur den kan användas.
            Kommunernas skyldighet att informera om barnomsorgspengen behöver
            därför skärpas.
          </p>
          <p xml:id="i-YV8XNxyKzgy6scujRJkVsf">
            Kristdemokraterna anser också att bland annat bestämmelsen i
            skollagen om att en kommun får neka att betala barnomsorgspeng
            till en enskild som vill bedriva familje­daghem eller annan pedagogisk
            omsorg med hänvisning till ”påtagliga negativa följder för kommunens
            motsvarande verksamhet” ska tas bort. Etableringsfriheten är för
            viktig för att begränsas av detta.
          </p>
          <head type="h3" xml:id="i-KyATTpXNgoMypCw73VUdnt">
            4.1.1 Barnomsorgspeng för egna barn
          </head>
          <p xml:id="i-CtcbgD8uiwfY4L74JNefW9">
            Kristdemokraterna vill också att det ska finnas möjlighet för
            föräldrar att få barn­omsorgspeng för omsorg om enbart egna barn
            och anhörigas barn i hemmet. För att få del av barnomsorgspeng
            för egna barn och anhörigas barn bör kraven på pedagogiskt innehåll
            inte vara lika högt ställda. Barnomsorgspengen ska uppgå till
            6 000 kronor per barn och månad och betraktas som inkomst och
            vara skattepliktig. Barnomsorgspengen kan inte tas ut samtidigt
            som föräldraförsäkring eller ersättningar från andra transfere­ringssystem.
            Barnomsorgspeng för egna barn gäller barn från 1 till 3 år. Vi
            avsätter 1,2 miljarder kronor 2021 och 1,3 miljarder kronor 2022
            under utgiftsområde 16 för att införa en barnomsorgspeng för egna
            barn.
          </p>
          <head type="h3" xml:id="i-Bq8naeyyYFPnsP29RpoP43">
            4.1.2 Mindre barngrupper i förskolan
          </head>
          <p xml:id="i-RXdc16aUir2udhtt31RHbt">
            Skolverkets föräldraundersökning visar att föräldrar är nöjda
            med personalens arbete och pedagogiken. Mindre nöjda är de däremot
            med barngruppernas storlek. Enligt Skolverket visar både myndighetens
            egna rapporter och Skolinspektionens kvalitets­granskning att
            såväl personal som föräldrar anser att barngrupperna är för stora.
            Forskning visar också att personalen anser att det är för många
            barn i flera av dagens förskolegrupper.
          </p>
          <p xml:id="i-CvxrcVdLeZc7tWngXXZGhD">
            Skolverket ger som riktmärke för antalet barn per barngrupp på
            förskolan 6–12 barn för barn i åldern 1–3 år respektive 9–15 barn
            för barn i åldern 4–5 år. Om det vore så att riktmärket om barngrupper
            följdes så skulle vi ha skäl att vara förhållandevis nöjda. Men
            Skolverket konstaterar i stället att det är en ”svår situation
            med stora barngrupper på många håll runt om i landet”. Mer än
            55 procent av de allra minsta barnen vistas dagligen i barngrupper
            som ligger långt över Skolverkets riktvärde om maximalt antal
            barn!
          </p>
          <p xml:id="i-QF7uvJLARZ7sfxJe9QjBn1">
            Lärarförbundets enkät bland 1 294 förskollärare 2017 visade att
            var tredje förskol­lärare arbetade med en barngrupp som bestod
            av 21 barn. Pedagoger som jobbar i förskolan vittnar om en ohållbar
            situation. Förskoleupproret har samlat berättelser från personalen
            som visar glappet mellan ambition och verklighet.
          </p>
          <p xml:id="i-DKxp4EdUqwBzBB2dFuy1SA">
            Professor Hugo Lagercrantz, som forskar om barnhjärnans utveckling
            på KI, menar att för stora barngrupper kan utsätta barn för en
            stress som kan få allvarliga konsekvenser för barnens utveckling.
            Utöver försämrad anknytning riskerar stressen att leda till bland
            annat koncentrationssvårigheter och försämrad inlärningsförmåga.
            I Skolverkets genomgång av forskning relaterad till barngruppers
            storlek står det: ”Om en barngrupp blir för stor riskerar de positiva
            effekterna av att vistas i en grupp att bytas till sin motsats.
            Relationer kan bli svåra att överblicka för barnen vilket kan
            skapa en känsla av anonymitet och otrygghet, något som i sin tur
            kan leda till ett aggressivt beteende eller andra yttringar såsom
            trötthet, nedstämdhet och håglöshet.”
          </p>
          <p xml:id="i-CPwpa89GdbYYGeB1K71Wb7">
            Regeringen har gjort ett försök att få ner barngrupperna genom
            ett statsbidrag som kommuner kan ansöka om. Tyvärr finns det skäl
            att tro att bidraget inte fått någon reell verkan utan snarare
            lett till fler avdelningar på små utrymmen. SVT rapporterade exempelvis
            att Eskilstuna kommun förra året startat inte mindre än 54 nya
            avdelningar på sina förskolor. Av dessa fanns endast sju avdelningar
            på två nyöppnade förskolor. Resterande avdelningar hade uppstått
            bland de befintliga. Ett vanligt sätt att trixa med statistiken
            är också att ha små barngrupper under en kortare del av dagen.
          </p>
          <p xml:id="i-N8xoc9BaktsVvLLcpqkNAS">
            Den allvarliga utvecklingen med stora barngrupper måste brytas.
            Föräldrar ska kunna känna sig trygga med att det finns tid och
            en famn att krypa upp i för deras tvååring. Förskolepersonalen
            ska kunna känna sig trygga med att de ska få goda förutsättningar
            att utföra sitt fantastiska arbete.
          </p>
          <p xml:id="i-24Mm2xJbxFHL3gRyYyegWm">
            Kristdemokraterna föreslår därför en ny lag om att barn som är
            tre år och under inte ska behöva tillhöra grupper som är större
            än 12 barn. Staten behöver ta huvudansvaret för att säkra finansieringen
            men även kommuner och föräldrar behöver bidra. Vi föreslår därför
            en finansieringsmodell i tre delar.
          </p>
          <p xml:id="i-END5FUcuAcFt4codJVTYDt">
            Höjd maxtaxa. Sedan maxtaxan på förskolan infördes för 16 år
            sedan har inkomst­taket för föräldrar bara höjts marginellt samtidigt
            som barngruppernas storlek ökat kraftigt. Från 42 000 kronor i
            månaden per hushåll till 47 490 kronor i år. Vi föreslår därför
            att taket i maxtaxan höjs från dagens 47 490 till 56 988 kronor
            i månaden. Det skulle innebära en avgiftshöjning med maximalt
            285 kronor per månad för första barnen och 95 kronor för tredje
            barnet. Hushåll med inkomster under 47 490 kronor i månaden berörs
            inte alls.
          </p>
          <p xml:id="i-8M5Jqss8DMTrkekNKo8oi">
            Kommunerna ökar sina investeringar i förskolan med 1,3 miljarder
            per år 2020–2021 och 1,4 miljarder 2022. Detta innebär att kommunerna
            skjuter till lika mycket som föräldrarna bidrar med genom den
            höjda maxtaxan.
          </p>
          <p xml:id="i-LTn3PoARfxTxGBzpgMXbA6">
            Staten skjuter till drygt 2,3 miljarder kronor 2020, 3,1 miljarder
            kronor 2021 och 3,6 miljarder kronor 2022 för att införa en lag
            om max 12 barn i småbarnsgrupperna. Till förmån för ett lagstadgat
            tak för småbarnsgrupperna slopas det statsbidrag om 1,2 miljarder
            per år som finns för minskade barngrupper eftersom det har haft
            en otillräcklig effekt på barngruppernas storlek. Reformen är
            fullt utbyggd 2022.
          </p>
          <head type="h2" xml:id="i-C3iQofWTN2ojcc8eDMpAZ4">
            4.2 Säkra rätten till familjedaghem
          </head>
          <p xml:id="i-SbKB6FEmrpGPx28a3zMptA">
            Familjedaghemmen bedrivs oftast i dagbarnvårdarens eget hem.
            Dagbarnvårdare har av naturliga skäl olika bakgrund. En del har
            arbetat länge med barnomsorg medan andra tidigare har arbetat
            i förskolan. Som dagbarnvårdare kan man vara anställd av kommunen
            eller ha ett eget företag.
          </p>
          <p xml:id="i-LUa3mwReQCkTnoEoLcYjvu">
            Något som utmärker familjedaghemmen är att de erbjuder mindre
            barngrupper i en hemmiljö. År 2018 var den genomsnittliga barngruppsstorleken
            5 barn i pedagogisk omsorg (oftast familjedaghem). Nästan hälften
            av barngrupperna bestod av 5–6 barn och lite mer än var fjärde
            barngrupp bestod av så få som 1–4 barn. För många barn och föräldrar
            innebär detta en särskild trygghet och ett lugn som är svårt att
            få inom förskolan. Av naturliga skäl innebär familjedaghemmet
            också att det framför allt blir en person som barnet knyter an
            till och därmed färre vuxna, eller andra, relationer att hantera.
            För många barn kan detta vara ett positivt alternativ, särskilt
            för de allra yngsta.
          </p>
          <p xml:id="i-GsBWc2siCKBeWLnrPAeRrH">
            Sedan 2009 ingår familjedaghemmen i samlingsnamnet pedagogisk
            omsorg. För några år sedan visade en nationell kartläggning att
            framväxten av familjedaghem i egen regi hade ökat. Samtidigt har,
            enligt Skolverket, antalet barn i pedagogisk omsorg minskat under
            flera år. Hösten 2018 fanns det 11 680 barn i pedagogisk omsorg,
            varav 91 procent var inskrivna i familjedaghem.
          </p>
          <p xml:id="i-Wgtz1hwrQAfeu4kFo5Vt3h">
            Trots införandet av en barnomsorgspeng och fri etableringsrätt
            ger dagens regelverk ett stort utrymme för kommunerna att på olika
            sätt förhindra den typ av verksamhet som föräldrarna egentligen
            efterfrågar. Familjedaghemmen har heller inte marknadsförts, vilket
            gör att det är få föräldrar som känner till vilka möjligheter
            som finns. Det finns i dag en tendens att kommunerna prioriterar
            förskoleverksamheten framför familje­daghem, vilket gör att familjedaghemmen
            minskar samtidigt som barngrupperna i förskolan blir allt större.
          </p>
          <p xml:id="i-DANykVv9mZMT6cxbsxpNPR">
            Kristdemokraterna ser att det finns en tydlig risk att förskolan
            prioriteras högre än principen att erbjuda barnomsorg som ligger
            i linje med föräldrarnas önskemål och barnens behov. Många kommuner
            har under de senaste åren av besparingsskäl sagt upp eller planerar
            att säga upp kommunala familjedaghem till förmån för andra satsningar.
            Skolverket beskriver familjedaghemmen som något som är på undantag
            och där förskolan är normen. Detta vill Kristdemokraterna ändra
            på.
          </p>
          <p xml:id="i-VX7PzVbyViqwp26tRA72ny">
            Kristdemokraterna vill därför införa en skyldighet för kommunerna
            att erbjuda familjedaghem (pedagogisk omsorg) för de föräldrar
            som så önskar och föreslår därför en skärpning av skollagen under
            25 kap. 2 § första stycket. Den nuvarande lydelsen ”kommunen ska
            sträva efter att i stället för förskola eller fritidshem erbjuda
            ett barn pedagogisk omsorg om barnets vårdnadshavare önskar det.
            Kommunen ska ta skälig hänsyn till vårdnadshavarnas önskemål om
            verksamhetsform”, bör förändras till ”kommunen ska erbjuda ett
            barn pedagogisk omsorg om barnets vårdnadshavare önskar det”.
          </p>
          <p xml:id="i-QucqQDJ93o4aLgtTRPEapt">
            Härutöver bör en kartläggning göras i syfte att öka antalet familjedaghem.
            Denna kartläggning bör innehålla information om vad kommunerna
            gör för att rekrytera egna dagbarnvårdare, hur informationen till
            föräldrar om familjedaghem ser ut, hur informa­tionen ser ut om
            möjligheten att starta familjedaghem samt vilka hinder familjedaghem
            upplever för att klara sin verksamhet.
          </p>
          <head type="h2" xml:id="i-H3x7BHnLZjjWCxHNXGuyNE">
            4.3 Öppen förskola
          </head>
          <p xml:id="i-NURUBzTQdB9jBXaK52JgRE">
            Kristdemokraterna ser den öppna förskolan som en del i den kommunala
            förskole­verksamheten. Den fyller en mycket viktig familjestödjande
            funktion, särskilt för föräldrar till nyfödda och små barn.
          </p>
          <p xml:id="i-BSffiifv5FmES8eY2uP97U">
            Mellan 1994 och 2004 försvann ca 900 öppna förskolor. Minskningarna
            kan enligt Skolverket inte helt förklaras av att målgruppen för
            öppen förskola minskade när förskolan byggdes ut. I stället har
            en stor del lagts ner av besparingsskäl. Efter 2004 har antalet
            öppna förskolor legat ganska stabilt kring 400–500 verksamheter.
            Hösten 2018 fanns det 495 verksamheter, vilket är en liten ökning.
            Drygt 6 procent av alla öppna förskolor drivs i enskild regi.
          </p>
          <p xml:id="i-AAJQWb2FQGbqaUFkrqTqvZ">
            I de kommuner som startat verksamhet är det behovet av mötesplatser
            eller familjestödjande insatser som varit avgörande. I många av
            dessa kommuner inrättas familjecentraler just för att på en plats
            kunna samordna stöd och hjälp till det nyfödda barnet och familjen.
            Öppna förskolor är också bra verksamheter för att nå nyanlända,
            framförallt kvinnor, med små barn.
          </p>
          <p xml:id="i-BHqJoebbwaFe9NygFq8zsb">
            Ändå finns det nu orter där öppen förskoleverksamhet helt saknas
            eller där den inte räcker till för alla barn. Drygt var fjärde
            kommun saknar öppen förskola, enligt Skol­verket. Det är en oroväckande
            nedmontering av familjestödet i en tid då allt fler föräldrar
            uttrycker behov av stöd. Även om det har skett en liten ökning
            av verksam­heter under föregående år vill Kristdemokraterna att
            antalet öppna förskolor ökar ännu mer. Vi är mycket positiva till
            att öppna förskolor samverkar med familjecentraler. Hösten 2018
            var det nästan hälften av de öppna förskolorna som ingick i en
            familje­central, en liten ökning från föregående år.
          </p>
          <head type="h1" xml:id="i-7jjCAMQ5XBvjGiEfi3cdc4">
            5 Bättre förutsättning att få ihop vardagen och att kombinera
            familjeliv och arbete
          </head>
          <p xml:id="i-TiXH3T2NoVARUoV8BM7Qqm">
            Grunden för en god familjeekonomi är eget arbete och sparande,
            vilket kan stimuleras genom skattesänkningar. Under 2000-talet
            har alla grupper av barnhushåll fått det ekonomiskt bättre, till
            stor del beroende på att de gått från olika typer av bidrag till
            arbete samt att skatten på arbetsinkomster sänkts.
          </p>
          <p xml:id="i-N421YYessJrkMYep5T9aNn">
            Generellt sett har barnhushåll en något lägre ekonomisk standard
            än hushåll utan barn, vilket förklaras av att inkomsterna i ett
            barnhushåll ska räcka till att försörja fler. Enligt Försäkringskassans
            senaste rapport (Socialförsäkringsrapport 2017:9) levde 16 procent
            av barnhushållen år 2017 med låg ekonomisk standard. Det fasta
            måttet som utgår från 2011 som basår visar däremot på en minskning
            under samma period. Skillnaden beror, enligt Försäkringskassan,
            på att inkomstspridningen har blivit större, samtidigt som inkomsterna
            har ökat för de hushåll som har lägst inkomster.
          </p>
          <p xml:id="i-X3wUFgZVPC4mvDRisoqQFy">
            Den ekonomiska familjepolitiken utgör en stor del av ensamstående
            föräldrars totala inkomst. Utsattheten är särskilt stor bland
            hushåll med föräldrar födda utanför Sverige, vilket till stor
            del förklaras av denna grupps svagare position på arbetsmarknaden.
            Ju fler barn som finns i hushållet, desto fler med låg ekonomisk
            standard, oavsett om det rör sig om ensamstående eller sammanboende
            föräldrar.
          </p>
          <p xml:id="i-5ze6YiekVB1MwBk91cDEm8">
            En socialt ansvarsfull politik innebär att ge alla människor
            likartade förutsättningar och att se till att det sociala skyddsnätet
            fungerar i olika skeenden i livet. Fördelnings­politiska åtgärder
            kan behöva riktas till den som har störst behov av stöd och hjälp.
            Kristdemokraterna har både i regeringsställning och nu i opposition
            varit drivande för att förbättra stödet till barnfamiljer med
            svag ekonomi. Bland annat medverkade vi till att flerbarnstillägget
            i barnbidraget, golvet i föräldraförsäkringen och den barnrelaterade
            delen i bostadsbidraget ökade när Alliansen regerade. Det blev
            även möjligt för den som har försörjningsstöd att behålla en del
            av detta vid övergång till förvärvsarbete. Sedan dess har även
            golvet i föräldraförsäkringen samt normen för försörjningsstöd
            höjts, 2016, och barnbidraget höjdes 2018. Samtidigt som detta
            ger stöd till ekonomiskt utsatta måste skatte- och bidragssystemen
            utformas så att människors egen kraft, ansvars­tagande och engagemang
            uppmuntras. Marginaleffekterna måste minimeras så att bidragsberoende
            motverkas. Inriktningen på den generella politiken för att stärka
            barnfamiljers ekonomi – särskilt med fokus på låg- och medelinkomsttagare
            – måste därför vara att ge förbättrade möjligheter till eget arbete
            och sparande. Den största klyftan i dagens Sverige går trots allt
            mellan de som arbetar och de som inte gör det.
          </p>
          <p xml:id="i-K7CEgujauXQ5SxCKhLFUhv">
            Kristdemokraterna vill värna barn och familjer som finns i en
            ekonomiskt utsatt situation. I första hand vill vi göra det genom
            att öka möjligheterna till inkomster från arbete, men det behövs
            också andra, fördelningspolitiskt motiverade, åtgärder. En reform
            med hög träffsäkerhet i detta avseende är att höja den barnrelaterade
            delen i bostadsbidraget som vi föreslår nedan.
          </p>
          <p xml:id="i-9zbYQKhC1TvAgLkCvjoEV">
            Det är också viktigt att på olika sätt förbättra möjligheten
            att förena familjeliv med karriär och arbetsliv. Kulturen på arbetsmarknaden
            och arbetsgivarens syn på föräldra­skap, barn och familj är avgörande
            för föräldrarnas möjligheter att möta sina barns behov och att
            samtidigt förvärvsarbeta. Det är därför viktigt att skapa en kultur
            på arbetsmarknaden där det är accepterat att småbarnsföräldrar
            går ner i arbetstid eller har flexibel arbetstid. Sverige står
            sig väl i det avseendet och det är viktigt att även fortsätt­ningsvis
            slå vakt om ett familjevänligt arbetsliv. Det är också ett välkänt
            faktum att en hel del återstår innan mammor och pappor ses som
            likvärdiga föräldrar och likvärdig arbetskraft.
          </p>
          <head type="h2" xml:id="i-QhuMMECLwJvenN5LzKybDJ">
            5.1 Jobbskatteavdrag för föräldrar
          </head>
          <p xml:id="i-BpZbrfgjWyj4qgwwbXQJqU">
            Barnfamiljer i Sverige upplever olika utmaningar och problem
            i sin vardag och de har olika önskemål och villkor. För en del
            familjer är bristen på arbete och en svag hushålls­ekonomi det
            stora bekymret. I andra familjer är ekonomin god, men stress och
            upplevd tidsbrist kan leda till psykisk ohälsa och sätta familjerelationerna
            under stor press. Genom att sänka skatten på arbete för föräldrar
            kan flera positiva effekter uppnås samtidigt. Drivkraften att
            gå från bidragsförsörjning till förvärvsarbete stärks, vilket
            motverkar utanförskap och barnfattigdom. Men man skapar också
            möjligheter för föräldrar att använda det ökade ekonomiska utrymmet
            till att köpa tjänster eller gå ner något i arbetstid för att
            underlätta vardagslivet. Sänkt skatt gör att fler familjer får
            ökad makt över sin egen vardag.
          </p>
          <p xml:id="i-WFfvC5gYKDLCZV4SZRHtEL">
            Som förälder har man en ökad försörjningsbörda. Detta kompenseras
            till viss del av det generella barnbidraget som också höjs nästa
            år, men för att ytterligare förstärka barnfamiljers ekonomi, med
            tonvikt på familjer med svagare ekonomi, anser vi att föräldrar
            bör få behålla en större del av sin intjänade inkomst. Det ger
            även starkare incitament att gå från bidragsberoende till förvärvsarbete.
          </p>
          <p xml:id="i-WENoxwTNb7itU5uh6m48Uh">
            Vi föreslår att en skattereduktion mot förvärvsinkomster införs
            för föräldrar till barn 0–18 år. Skattereduktionen är fast per
            vårdnadshavare där varje vårdnadshavare får en skattereduktion,
            oavsett antalet barn i hushållet och familjens sammansättning,
            på vardera 100 kronor i månaden i ett första steg 2021 och sedan
            150 kronor i månaden 2022. Skattereduktionen ändras inte heller
            med förälderns inkomst, som dock måste vara större än själva reduktionen.
            För föräldrar till barn i åldern 0–3 år ska skattereduk­tionen
            gälla även på andra inkomster än förvärvsinkomster. Vi avsätter
            2,4 miljarder kronor för detta ändamål under 2021. Från och med
            2022 är skattereduktionen införd fullt ut med 4,88 miljarder kronor.
          </p>
          <p xml:id="i-3SKM3xyKyuQLfiL57YDp65">
            Ett jobbskatteavdrag underlättar familjebildning så att färre
            behöver avstå från barn av ekonomiska skäl. Dessutom skapar ett
            jobbskatteavdrag möjligheter för föräldrar att tillbringa mer
            tid med sina barn. Med större marginaler kan fler föräldrar välja
            att gå ned i arbetstid och därigenom få mer tid för familjelivet.
            Med större marginaler har också fler råd att köpa hushållstjänster
            eller för den delen resa på semester med sin familj.
          </p>
          <p xml:id="i-CHPzFQndcYYaA2tMoJaSXe">
            Ett jobbskatteavdrag för föräldrar signalerar även att arbete
            och egen försörjning är det förväntade då barnen lämnat de lägre
            åldrarna. Då barnen är små ska det finnas goda möjligheter att
            stanna hemma för att ta hand om dem, men när de blir äldre är
            det rimligt att man återgår i arbete.
          </p>
          <head type="h2" xml:id="i-LY7ttQUsk7BrKzXMq47Ncd">
            5.2 Utökad rätt till föräldraledighet
          </head>
          <p xml:id="i-Q8cttfj8DB3w5JNT7E757B">
            Den lagstadgade rätten till ledighet för vård av barn är i dag
            kopplad dels till uttag av föräldrapenning, dels till barnets
            ålder inom ramen för föräldraledighetslagen. Rätt till tjänstledighet
            på heltid gäller upp tills barnet har fyllt 18 månader och rätt
            till deltid upp tills barnet har fyllt 8 år. Kristdemokraterna
            vill utöka rätten till ledighet för vård av barn genom att varje
            förälder får rätt till fem dagar årligen, upp tills barnet fyller
            18 år. En ensam vårdnadshavare ska ha rätt till samtliga dagar.
            Dagarna kan inte överlåtas och kan inte sparas till senare år.
            Genom jobbskatteavdraget för föräldrar utökas den ekonomiska möjligheten
            att vara tjänstledig utan lön exempelvis vid lov eller studiedagar.
          </p>
          <head type="h2" xml:id="i-LHHVAJk5Xoh84mhgDE4DTT">
            5.3 Förbättringar för resurssvaga familjer genom höjt barnrelaterat
            bostadsbidrag
          </head>
          <p xml:id="i-KHNAD8dQpLTpjgojxiavnE">
            Kristdemokraterna vill fortsätta att prioritera de familjer som
            lever i ekonomisk utsatthet. Bostadsbidraget är det familjepolitiska
            stöd som bäst når barnhushåll med låg ekonomisk standard. Drygt
            171 000 hushåll mottog bostadsbidrag i december 2018, och av dessa
            var fyra femtedelar barnhushåll. Totalt gick 57 procent av utbetalat
            bostads­bidrag till hushåll med en kvinna som ensam försörjare.
            Bostadsbidraget är alltså av särskilt stor betydelse för ensamstående
            föräldrar, som oftast är kvinnor. Dessa barnfamiljer lever under
            knappa ekonomiska omständigheter.
          </p>
          <p xml:id="i-K5JhPtBHn44DMk635u8Cp1">
            För att stötta de sämst ställda barnfamiljerna vill vi höja det
            barnrelaterade bostadsbidraget med 200 kronor per månad för ett
            barn, 400 kronor för två barn och 600 kronor för tre eller fler
            barn. Genom förbättringarna i bostadsbidraget får familjer med
            lägre inkomster ett stöd ända tills barnen blir 18 år. Bostadsbidraget
            har under en längre tid släpat efter. Antalet hushåll med bostadsbidrag
            har minskat sedan slutet av 1990-talet och förklaringarna är främst
            regeländringar 1997 och att inkomsterna stigit samtidigt som inkomstgränserna
            för bidraget har varit oförändrade. Vi föreslår att inkomsttaket
            ska höjas med 30 000 kronor, för att fler ska få fullt bostadsbidrag.
            Höjt bostadsbidrag kan också medverka till att färre barnfamiljer
            behöver ekonomiskt bistånd. För detta avsätter vi sammanlagt 940
            miljoner kronor 2020 och 880 miljoner kronor per år 2021–2022.
          </p>
          <head type="h2" xml:id="i-WcBJwKsQFEHrM6WRmF6NAr">
            5.4 Fritidskort för barn
          </head>
          <p xml:id="i-5HF9difN7eWDtQo3Zqb1pU">
            Den psykiska ohälsan har ökat kraftigt vilket påverkar barns
            framtidsutsikter. Barn rör sig allt mindre – trots att vi vet
            mer om hälsokonsekvenserna av stillasittandet: barnets muskler,
            hjärta, motorik, balans, BMI, sömnkvalitet och koncentrationsförmåga
            försämras.
          </p>
          <p xml:id="i-5y4Lg9jz553FJ4aJ9LYeom">
            Enligt en rapport från Folkhälsomyndigheten 2019 är det bland
            de 15-åriga tjejerna nu bara ungefär 9 procent som rör sig tillräckligt,
            och enligt samma rapport följer såväl fysisk som psykisk ohälsa
            i stillasittandets spår. Barn blir lugnare, får mindre ångest
            och oro, blir mer nöjda med sig själva och kan förbättra sina
            skolresultat med mer motion. De som söker till BUP med lindrig
            psykisk ohälsa får där alltid frågor om hur mycket de rör sig
            och hur de sover – får man ordning på det så räcker det för många
            för att må bättre.
          </p>
          <p xml:id="i-Cptiy72WTBWKpntgbzbZ9v">
            Vi ser också en utbredd ensamhet bland många barn och unga. Stiftelsen
            Friends presenterade nyligen i sin årsrapport undersökningar som
            visar en utbredd ensamhet. Bland elever i åk 3–9 känner sig nästan
            en fjärdedel alltid/ofta eller ibland ensamma i skolan. Många
            barn vittnar i kontakt med organisationer som Bris om att de upplever
            att deras föräldrar eller vuxna på skolan inte har tid för dem.
          </p>
          <p xml:id="i-S98TGVB4kNDJrABCqAwC6E">
            Också när det gäller ensamhet finns en koppling till psykisk
            ohälsa, och det är känt från forskning att högstadieungdomar som
            känner sig ensamma löper väsentligt högre risk att få underkända
            betyg.
          </p>
          <p xml:id="i-K419DkeSvjYfhrZQesJmvo">
            Många barn finns dessutom i en ekonomisk utsatthet som leder
            till segregation och ohälsa. Det finns klara samband mellan ekonomisk
            utsatthet och klart sämre hälso­utveckling i allmänhet, men även
            en tydlig koppling till ökad psykisk ohälsa.
          </p>
          <p xml:id="i-AcEihpLHeKZNJT82b6sCM4">
            Allt detta har samhällsekonomiska effekter som är betydande –
            hälsoeffekterna slår rakt in i den primär- och sekundärkommunala
            ekonomin.
          </p>
          <p xml:id="i-LwtScZjDPxcEtz56dT4psP">
            Men flera av de här problemen hänger faktiskt samman i en lösning:
            civilsamhällets idrottsklubbar och andra föreningar och församlingar,
            som spelar en central roll för att mota dessa problem. Men civilsamhället
            skulle kunna göra långt mer med rätt förutsättningar. Om fler
            barn skulle få möjlighet att delta i idrott, i lägerverksamhet
            eller barnkör skulle effekterna vara betydande.
          </p>
          <p xml:id="i-4MZvEHwdbsPhzKJFshR95T">
            Utifrån SCB:s statistik över barns levnadsförhållanden kan konstateras
            att barn i ekonomiskt utsatta hushåll, barn till ensamstående
            föräldrar, barn med utlandsfödda föräldrar och barn i arbetarhushåll
            har en mindre aktiv fritid med lägre deltagande i organiserade
            fritidsaktiviteter än andra barn.
          </p>
          <p xml:id="i-2Sj2Na3o1rdmhNETJ82i1m">
            De går därmed miste om integrerande mötesplatser där de träffar
            andra barn, idrottssammanhang där träning ger både kortsiktiga
            och långsiktiga hälsofördelar och sammanhang med närvarande vuxna
            som främjar gemenskap och motverkar ensamhet. En förklaring till
            detta kan vara att barns fritidsaktiviteter är dyra.
          </p>
          <p xml:id="i-U4wC88PLwTDfmW7cSKZqv6">
            Kristdemokraterna har tagit intryck av reformer i nordiska grannländer
            och menar att det nu behövs en bred reform som stimulerar fler
            till rörelse och föreningsengagemang, med ett särskilt fokus på
            de barn som finns i ekonomisk utsatthet.
          </p>
          <p xml:id="i-Vg1dU4KJK6SMa5AZbtrJYM">
            I vårt budgetalternativ avsätter vi ca 850 miljoner per år för
            att införa ett fritidskort till alla barn mellan årskurs 2 och
            9, laddat med ett ekonomiskt stöd för deltagaravgifter i ledarledda
            aktiviteter i det svenska föreningslivet, samt kulturskolan. Stödets
            storlek kommer variera utifrån hushållets ekonomi. De flesta barn
            kommer få 500 kronor i stöd per år, men för de som finns i hushåll
            i ekonomisk utsatthet (där hushållet uppbär bostadsbidrag eller
            ekonomiskt bistånd) kommer ett betydligt större stöd – 2 400 kronor
            per år – finnas laddat på kortet. Detta för att alla barn ska
            få goda möjligheter att delta i idrott eller annan föreningsverksamhet.
          </p>
          <p xml:id="i-Qz6CCmz7nGJk9v5C8qfCnd">
            Kortet kan, i ett enkelt administrativt system, användas hos
            de föreningar som är godkända bidragsmottagare av offentliga medel
            – till en början alla föreningar som får LOK-stöd, alla civilsamhällesorganisationer
            som får stöd av Myndigheten för ungdoms- och civilsamhällesfrågor
            samt alla kommunala kulturskolor med kriteriet att dessa aktiviteter
            är riktade till rätt åldersgrupp, att aktiviteterna är regelbundna
            och ledarledda samt främjar ett aktivt deltagande i samhällets
            gemenskap. Myndigheten bör samtidigt få i uppdrag att utveckla
            ett system för att fler aktörer ska kunna godkännas och anslutas
            till kortet.
          </p>
          <p xml:id="i-RpmJKmMpWxXxbfTEtyfAL7">
            Vi vet att barn i ekonomisk utsatthet alltför tidigt känner stort
            ansvar för familjens ekonomi och när fritidsaktiviteterna konkurrerar
            med övriga behov i hushållskassan så slutar många med sin träning
            eller annan fritidsaktivitet. Den insikten är viktig.
          </p>
          <p xml:id="i-Kc6Gn877boFMJFXkNYJRM3">
            Genom vår reform kommer nästan en miljon barn att få stöd för
            aktiv och meningsfull fritid, varav det större stödet ges till
            ca 150 000 barn.
          </p>
          <head type="h2" xml:id="i-NyavDGfUa7iLGUtrtohG8a">
            5.5 Stärkt skydd för föräldrar och gravida i arbetslivet
          </head>
          <p xml:id="i-HdSqCQBxnpvDHdR4ZK97Ek">
            Under alliansregeringens tid stärktes skyddet för föräldrar vad
            gäller diskriminering i arbetslivet. Det infördes bland annat
            ett missgynnandeförbud vid föräldraledighet, en regel om att uppsägning
            inte får ske under föräldraledigheten. Detta har varit en mycket
            viktig förändring, eftersom den signalerar att föräldraskap är
            viktigt och att det för både mammor och pappor ska vara möjligt
            att förena arbetsliv och familjeliv. Men det har också medfört
            en minskning av antalet föräldralediga som sägs upp, enligt fackförbundet
            Unionen.
          </p>
          <p xml:id="i-WedTJsSMpD6hJJRUwGtyTL">
            Trots lagändringen är missgynnande i samband med föräldraledighet
            fortfarande vanligt i arbetslivet, enligt Diskrimineringsombudsmannen
            (DO). Exempel på detta uppges vara uppsägningar eller hot om uppsägning;
            antalet anmälningar på denna diskrimineringsgrund har också ökat
            något de senaste åren.
          </p>
          <p xml:id="i-8zuWdf1UxgPPWqa7tH7Bj9">
            Kristdemokraterna vill att en kartläggning genomförs av frågan
            om diskriminering eller missgynnande av föräldrar och gravida
            i arbetslivet. Uppdraget bör ges till DO som redan i dag tar emot
            anmälningar och därmed har konkreta fall där diskriminering eller
            missgynnande har förekommit. DO bör därefter lämna förslag till
            tänkbara åtgärder för att stärka skyddet mot diskriminering av
            föräldrar och gravida i arbetslivet.
          </p>
          <head type="h2" xml:id="i-98BCc1z4pHZPo391cubkDL">
            5.6 Utökat RUT-avdrag
          </head>
          <p xml:id="i-9Nv5KUggJeWQaMPdkHFqbz">
            RUT-avdraget, som infördes av alliansregeringen, har visat sig
            vara väldigt populärt. Väldigt många vanliga familjer använder
            sig av avdragsmöjligheten för att underlätta vardagen. Under 2015
            använde sig drygt 668 000 personer av RUT-avdraget och uppgifter
            från 2013 visar att 68 procent av RUT-tjänstköparna då tjänade
            under 32 000 kronor per månad. Vid sidan om att det skapat ganska
            många enklare jobb för inte minst utrikes födda.
          </p>
          <p xml:id="i-SjU82man35ZTPQAJF5iHxd">
            S/MP-regeringen har i olika avseenden försämrat RUT-avdraget,
            exempelvis genom att halvera takbeloppet och minska antalet tjänster
            som avdrag medges för. I och med att KD/M-budgeten antogs av riksdagen
            i december 2018 höjdes taket för RUT-avdraget till 50 000 kronor.
            Kristdemokraterna vill framöver bredda möjligheterna att använda
            RUT-avdraget till att även inkludera exempelvis tvätteritjänster
            som inte utförs i hemmet, bortforsling av hushållsavfall och tillsyn
            av hemmet när man är bortrest. Detta skulle tillsammans med jobbskatteavdrag
            för föräldrar underlätta vardagen för många familjer.
          </p>
          <head type="h2" xml:id="i-TLhTXeJ1TFEiNaN7NJmfmV">
            5.7 Stöd vid adoption
          </head>
          <p xml:id="i-6CuaD328GBPqvZqB5GS2Dy">
            När adoptionsbidraget infördes uppgick det till 50 procent av
            genomsnittskostnaden för adoption. Kostnaderna har dock, enligt
            Inspektionen för socialförsäkringen, ökat kraftigt på grund av
            ökade vårdkostnader, ökad kontroll av adoptionsverksamheten och
            längre vistelsetider för att hämta barnet. Adoptionsbidraget har
            därför urholkats. Kristdemokraterna har länge föreslagit en höjning
            av adoptionsbidraget för att i större utsträckning täcka de faktiska
            kostnaderna kring adoptionen och för att förhindra att ekonomiskt
            svaga grupper helt utestängs från möjligheten att adoptera. Enligt
            Inspek­tionen för socialförsäkringen (ISF) låg den genomsnittliga
            kostnaden för adoption av ett barn under 2014 på 230 000 kronor
            inklusive resekostnader och uppehälle. Kristdemo­kraterna menar
            därför att adoptionsbidraget borde höjas från 75 000 kronor till
            90 000 kronor. Denna höjning kan finansieras inom befintlig ram
            för anslaget.
          </p>
          <p xml:id="i-PTEt9nP6f9y1RwPcP6DurF">
            Utländska adoptioner har förekommit i Sverige som en av samhället
            sanktionerad verksamhet sedan 1960-talet. Gruppen adopterade från
            utlandet är i dag ca 50 000 personer. Ungefär hälften av dem är
            nu vuxna.
          </p>
          <p xml:id="i-Ke54k3XvJKg82fAzzXDNU8">
            Att vara adopterad innebär att ha en ”dubbel bakgrund”. En del
            adopterade tänker knappt alls eller sällan på sitt ursprung, men
            för de flesta kommer, under olika perioder i livet, tankar och
            funderingar kring ursprung och rötter. En del gör en s.k. återresa
            till ursprungslandet för att lära känna landet, kulturen och människorna
            i stort. Några söker mer aktivt information om sin bakgrund, inte
            sällan med önskan om att träffa sin ursprungsfamilj. Enligt forskning
            söker hälften av de adopterade information om sin bakgrund. Rotlöshet
            och separationsångest (p.g.a. fler tidiga separationer i adoptions­processen)
            är något många adopterade kan behöva hantera. Att känna sina rötter,
            så långt det är möjligt, och söka sin bakgrund kan därför ge trygghet
            och inre välmående för många adopterade. Att unga adopterade är
            överrepresenterade vad gäller psykisk ohälsa är ett väl känt faktum.
          </p>
          <p xml:id="i-N1ikLbimeAegNjLRvp6scc">
            Tidigare fanns det möjlighet inom ramen för adoptionsorganisationerna
            att hjälpa adopterade att söka sina rötter. Den kraftiga nedgången
            av antalet utlandsadoptioner sedan början av 2000-talet har inneburit
            färre tjänster och därmed mindre möjlighet för organisationerna
            att bistå med råd och stöd. På den tidigare Myndigheten för interna­tionella
            adoptionsfrågor (MIA) inrättades en tjänst för att svara på frågor
            om ursprung. Detta svarar dock inte upp mot det behov som finns
            hos de adopterade, något som adoptionsorganisationerna har påtalat.
            Ansvaret är numera överflyttat till Myndigheten för familjerätt
            och föräldraskapsstöd (MFoF). De bör fullfölja detta arbete och
            dimen­sionera det så att de kan ge människor konkret hjälp med
            att söka efter sina rötter samt möjlighet till information och
            stödsamtal.
          </p>
          <p xml:id="i-2vNgU9TiHWQWkcwBDWVVre">
            Barn, föräldrar och familjen som enhet kan behöva stöd. Många
            barn som adopteras i dag är ofta äldre vilket medför att de har
            utsatts för fler separationer och otillräcklig omsorg under längre
            tid. Forskning visar att relativt små tidiga insatser kan stimulera
            en god utveckling och förebygga framtida problem, och MFoF arbetar
            nu med att ta fram en plan för hur stöd efter adoption skulle
            kunna ske i Sverige. I budgetpropositionen föreslås ett ökat stöd
            före, under och efter adoption, vilket är mycket positivt. Vi
            vill dock att delar av denna satsning om 3,1 miljoner kronor används
            för att presumtiva adoptivföräldrar inte själva ska behöva bekosta
            den obligatoriska föräldrautbildningen. Utbildningen är dels obligatorisk,
            dels ingen garanti för att de godkänns som adoptiv­föräldrar.
            En omfördelning av de 3,1 miljoner kronor som överförs från UO
            12 till UO 9 i budgetpropositionen bör därmed gå till ovanstående
            reform.
          </p>
          <head type="h1" xml:id="i-3Ty9m9vkf8xjGAx7uAtnLC">
            6 Föräldrastöd
          </head>
          <p xml:id="i-J4nTSytJRw2RujXuFWtiK3">
            Familjepolitiken ska stödja familjen. Familjen är den grundläggande
            gemenskapen i samhället och därför ska familjebildning och familjesammanhållning
            underlättas och uppmuntras. Familjens integritet ska respekteras
            och föräldraansvaret ska tydliggöras och uppmuntras. Även om en
            parrelation ibland inte fungerar är det gemensamma ansvaret för
            barnet livslångt.
          </p>
          <p xml:id="i-H55FPpPTBxtGD8a4Fbow3T">
            Familjesituationen har stor betydelse för människors välfärd,
            hälsa och trygghet. Konflikter i familjen påverkar barnens hälsa
            och därför är det viktigt med förebyggande åtgärder. Föräldrastödsstrategin
            från 2009 som Kristdemokraterna införde har ersatts av en föräldraskapsstrategi.
            Det är bra att regeringen fortsätter det arbete som Kristdemokraterna
            drivit länge. Men vi tycker att det finns mycket mer att göra.
          </p>
          <head type="h2" xml:id="i-L8FekdraoYoGQ6nGLuzHTw">
            6.1 Föräldrastöd och föräldrautbildning
          </head>
          <p xml:id="i-FcpHKv2ZWUXpNvEHoW11ph">
            Föräldrarna är de viktigaste personerna i ett barns liv. Det
            finns situationer då föräldrar upplever svårigheter i sitt föräldraskap
            eller har behov av stöd för att hantera nya situationer. Det offentliga
            ska inte ta över föräldrarnas roll. Däremot ska det offentliga
            erbjuda stöd och hjälp i föräldrarnas viktiga uppgift. Stöd till
            föräldrarna är också ett stöd till barnen.
          </p>
          <p xml:id="i-7uw4wEqGFYzvkRXMJJE6sq">
            En stor del av dagens föräldrastödinsatser fokuserar på de mindre
            barnen och nyblivna föräldrar. Detta är en riktig prioritering
            eftersom forskning talar till förmån för tidiga insatser. Samtidigt
            ser vi ökande problem med psykisk ohälsa och oro bland våra tonåringar.
            Även lite större barn och tonåringar är i behov av sina föräldrars
            tid och uppmärksamhet.
          </p>
          <p xml:id="i-5zqx9jNzid4EUndCqLppJt">
            Det finns en efterfrågan bland föräldrar om att kunna få prata
            och rådgöra med någon om föräldrarollen och barnets utveckling.
            Det befintliga utbudet av stöd motsvarar inte detta behov, särskilt
            inte vad gäller stödet till föräldrar med tonårsbarn.
          </p>
          <p xml:id="i-QE6x1mUqeZDfr44vgHbPgL">
            Kristdemokraterna har därför föreslagit ökad tillgång till föräldrautbildning
            genom att göra det obligatoriskt för kommunerna att erbjuda föräldrastödsprogram.
            När riksdagen antog M/KD-budgeten i december 2018 infördes ett
            första steg – ett obligatorium för alla kommuner att erbjuda föräldrastöd
            under barnens uppväxt – men tyvärr tog nuvarande S/MP-regering
            och dess samarbetspartier C och L bort denna reform innan den
            hunnit genomföras. Kristdemokraterna avsätter 176 miljoner kronor
            per år 2020–2022 för detta ändamål inom utgiftsområde 9.
          </p>
          <p xml:id="i-5R6cuiesdiZNeTGTSLjDvm">
            Folkhälsomyndighetens hälsoekonomiska beräkningar visar att det
            är kostnads­effektivt att satsa på föräldrastöd. Varje satsad
            krona på strukturerade föräldrastöds­program ger två kronor tillbaka
            inom ett till två år. Även studier som två national­ekonomer genomfört
            för Idéer för livet visar på de såväl mänskliga som ekonomiska
            fördelarna med att satsa på tidiga insatser, fasta prioriteringar,
            långsiktighet och strukturell samverkan för att barn inte ska
            hamna i utanförskap. Föräldrarna är i detta sammanhang centrala,
            enligt författarna.
          </p>
          <head type="h2" xml:id="i-S5uMa6wuMWszUwotNHXVst">
            6.2 Familjerådgivning och familjerådgivningscheckar
          </head>
          <p xml:id="i-ChBne3sjyY64iro9jthDLv">
            Kristdemokraterna medverkade under regeringstiden 1991–1994 till
            förstärkt familjerådgivning, och numera är varje kommun skyldig
            att erbjuda familjerådgivning. Sedan 2004 har antalet ärenden
            och besök till familjerådgivningen ökat med 19–21 procent. Under
            2018 pågick totalt drygt 38 000 ärenden och ett stort antal barn
            berördes av dessa ärenden. Nästan hälften av samtalen handlade
            om att lösa problem i parrelationen.
          </p>
          <p xml:id="i-WsdYK1zM6PjZTnh6opSU2u">
            Grundtanken med familjerådgivning är att skapa en verksamhet
            med låga trösklar dit människor med förtroende och i skydd av
            en absolut sekretess kan vända sig med sina mest privata relationsproblem.
            Syftet är att bistå par så att de kan hantera sina konflik­ter,
            problem och krissituationer på sådant sätt att de vill fortsätta
            leva tillsammans. För dem som väljer att separera kan rådgivningen
            vara ett sätt att få hjälp med att hantera konflikter och att
            underlätta samarbete och ett gemensamt föräldraskap även om de
            lever på skilda håll. Det finns svensk forskning och utvärdering
            som visar att familje­rådgivning har en positiv effekt på den
            självrapporterade kvaliteten i parförhållanden.
          </p>
          <p xml:id="i-MhuoVeocsFtdjSwApyfnCf">
            Enligt Socialstyrelsen visar studier att familjerådgivningen
            kan bidra till förbättrade parrelationer, ett funktionellt familjeklimat
            samt förbättrad hälsa. Satsningar på familjerådgivning och föräldrastöd
            är således bra sätt att främja familjestabilitet och att förbättra
            situationen för barnen. Familjerådgivning och föräldrastöd är
            förebyggande barnavårdsarbete.
          </p>
          <p xml:id="i-8CbvcJKbEm4hPYdVezQ77A">
            Familjerådgivningen fungerar bäst i ett tidigt skede innan alltför
            stora låsningar uppstår. Familjerådgivningen måste därför avdramatiseras
            exempelvis genom att denna möjlighet introduceras på ett tidigt
            stadium. När ett par blir föräldrar för första gången vill vi
            därför att de får en gratischeck till familjerådgivningen som
            de kan nyttja om de vill eller har behov. Tillsammans med denna
            check ska information finnas som beskriver vad familjerådgivningen
            kan erbjuda. Vi avsätter 80 miljoner kronor för detta ändamål
            per år 2020–2022 inom utgiftsområde 9.
          </p>
          <p xml:id="i-LbBSAPYCLwSFk7DNYWY2aP">
            Eftersom familjerådgivningen är inriktad på att ge stöd i krissituationer
            är det viktigt att väntetiderna inte får vara alltför långa. Vi
            vill därför införa en familjerådgivnings­peng som ger föräldrarna
            möjlighet att välja mellan privata och kommunala vårdgivare i
            flera kommuner. Valfrihetssystem finns i några kommuner och har
            lett till ökat antal familjerådgivare och således bättre tillgänglighet.
          </p>
          <p xml:id="i-5aAVx5kduLwcxhhThjPfjE">
            En annan viktig fråga ur ett tillgänglighetsperspektiv är avgifterna
            till familjer­ådgivningen. Enligt lagstiftningen får kommunerna
            ta ut avgifter men de bör läggas på en sådan nivå att de inte
            avhåller enskilda från att vända sig till den kommunala familje­rådgivningen.
            Avgifterna varierar dock starkt mellan olika kommuner från helt
            avgifts­fritt till 500 kronor. Avgiften har sannolikt en inverkan
            på efterfrågan och därmed tillgängligheten, i synnerhet för familjer
            med lägre inkomster. För att sänka trösklarna till familjerådgivningen
            föreslår vi därför att kommunerna maximalt ska ta 300 kronor för
            ett besök hos familjerådgivningen. Det motsvarar en vanlig kostnad
            för besök hos en specialistläkare. Frågan bör utredas vidare.
          </p>
          <head type="h1" xml:id="i-JJXGs9cMkuj6z4eb8tS6TY">
            7 Föräldraansvar när föräldrar inte lever tillsammans
          </head>
          <p xml:id="i-Xkh3ZBBbbNnVZ7aFDn5sr7">
            Det går inte att undvika att separationer och skilsmässor sker
            mellan föräldrar. Det finns förhållanden som inte fungerar där
            det bästa för alla inblandade parter är att föräldrarna går skilda
            vägar. Men föräldraskapet och ansvaret för barnen kvarstår även
            efter en separation. För barnet är, i de allra flesta fall, det
            bästa att ha en relation till båda sina föräldrar även om de inte
            lever tillsammans. Forskningen är entydig – vårdnadstvister och
            svåra konflikter är aldrig gynnsamma för barn. Sett ur barnets
            perspektiv finns det starka skäl för att förebygga eller dämpa
            konflikter mellan separerande eller särlevande föräldrar.
          </p>
          <head type="h2" xml:id="i-AxBdiqoQd9WykFqCZ5ST7t">
            7.1 Viktigt med samarbetssamtal
          </head>
          <p xml:id="i-YLaCSpn76o1Rec9EC8gUE8">
            Vid separation eller skilsmässa är det viktigt att utifrån en
            helhetssyn på barnets situation ge föräldrarna hjälp och stöd
            att fatta beslut som sätter barnets bästa i främsta rummet. Tyvärr
            finns alltför många exempel på att föräldrarnas konflikter går
            ut över barnen. Enligt socialtjänstlagen är kommunerna skyldiga
            att erbjuda de föräldrar som så önskar möjlighet till samarbetssamtal.
            Syftet med samtalen är att underlätta samför­ståndslösningar så
            att föräldrarna kan lösa eventuella tvister utanför domstol samt
            att föräldrarna ska kunna enas i frågor om barnet och förbättra
            förmågan att samarbeta efter en separation.
          </p>
          <p xml:id="i-LaN5AUxhuF5dvhYGXssmyw">
            Till skillnad från familjerådgivningssamtal ligger fokus i samarbetssamtalen
            inte på relationen i sig utan på parterna som föräldrar och på
            barnens situation. Samarbets­samtalen är frivilliga och avgiftsfria
            för föräldrarna.
          </p>
          <p xml:id="i-L2YuCmjTaCW1jGZ4g7Nwop">
            I dag inbegriper dessa samtal, efter ett förtydligande från när
            Kristdemokraterna satt i regering, mer ekonomiska frågor. Behovet
            av information, kunskap och stöd i dessa frågor är stort. Det
            är därför viktigt att de samarbetssamtal om vårdnad, boende och
            umgänge som oftast sker i familjerättens regi även behandlar ekonomiska
            frågor om barnet. Genom att man erbjuder alla föräldrar ett samarbetssamtal
            vid separation är vår övertygelse att fler föräldrar kan få hjälp
            att hitta konstruktiva lösningar och se till barnets bästa i stället
            för att frågan tas till domstol. Vi är även positiva till att
            Försäkringskassan får ett utökat uppdrag att stödja föräldrar
            i frågor om underhållsstöd och underhållsbidrag.
          </p>
          <head type="h2" xml:id="i-16rVFSooErThXn84Dh2mqd">
            7.2 Fler bör komma överens om ekonomiska frågor vid en separation
          </head>
          <p xml:id="i-StHEzqovA9cpE9M1jgFkXn">
            Underhållsstödet infördes den 1 februari 1997 och ersatte då
            bidragsförskottet. Underhållsstöd lämnas till särlevande föräldrars
            barn, till och med den månad då barnet fyller 18 år. Underhållsstödet
            är inte ett bidrag i vanlig ordning utan är tänkt som ett tillfälligt
            stöd. Staten tar över en förälders ansvar efter en separation
            där paret inte kommer överens om den gemensamma försörjningen
            av barnen. Stödet utbetalas av staten till boföräldern och sedan
            skall beloppet återbetalas av den bidragsskyldiga.
          </p>
          <p xml:id="i-YTG3g5CuhrVqEzFiCVwFeh">
            Kristdemokraterna anser att föräldrarna är de som har huvudansvaret
            för barnens försörjning – inte staten. Därför bör underhållsstödet
            utformas så att det tydligt framgår att det i första hand är föräldrarna
            som har det ekonomiska ansvaret för sina barn. Enligt Särlevandeutredningen
            (SOU 2011:51) har det varit en stor andel föräldrar som använt
            sig av underhållssystemet fast de inte egentligen har behov av
            det. Därtill menade utredningen att ekonomiskt utsatta barn till
            särlevande föräldrar skulle ha det betydligt bättre om föräldrarna
            frivilligt kommit överens om underhållsbidrag i stället för det
            statliga underhållsstödet. En del förändringar har dock skett
            för att återupprätta föräldraansvaret och för att utöka förutsättningarna
            för särlevande föräldrar att komma överens om ekonomiska frågor.
            Samarbetssamtalen som kommunerna tillhandahåller tar, efter ett
            initiativ från Kristdemokraterna, upp ekonomiska frågor och Försäkrings­kassan
            har i uppdrag att informera föräldrar i frågor om underhållsstöd
            och underhållsbidrag. Underhållsstödet utgår numera heller inte,
            såvida inte särskilda skäl finns, om den underhållsskyldiga visar
            att denna under sex månader i följd återbetalar rätt belopp till
            Försäkringskassan. Färre föräldrar använder sig numera av det
            statliga underhållsstödet, vilket är positivt.
          </p>
          <p xml:id="i-NaS6wy9XZUMKdaDpvsGoVd">
            Trots vissa förbättringar är systemet med underhållsstöd fortfarande
            problematiskt. Underhållsstödet utgår till alla som begär det,
            oavsett föräldrarnas inkomst och oavsett om de själva kan komma
            överens om underhållet eller inte. Det barnrelaterade bostads­bidraget
            är på så sätt en bättre reform för att stärka ekonomin för de
            sämst ställda barn­familjerna eftersom det är inkomstprövat. Drygt
            127 000 föräldrar fick underhållsstöd under 2018 och reformen
            är kostsam. Många bidragsskyldiga, oftast pappor, hamnar hos Kronofogdemyndigheten.
            Det finns också alltid en risk för att systemet verkar konflikt­drivande.
            Underhållsstödssystemet riskerar även att försvaga, som tidigare
            påpekats, principen om att det är föräldrarna som har huvudansvaret
            för sina barns försörjning. Kristdemokraterna anser att frågan
            om underhållsstödet, men även andra näraliggande frågor som berör
            särlevande föräldrars ekonomi, behöver utredas på nytt. Utgångs­punkten
            för utredningen bör vara att föräldraansvaret betonas ytterligare,
            mer fokus på samarbete och frivilliga överenskommelser samtidigt
            som de föräldrar som befinner sig i ekonomisk utsatthet ska stödjas.
            Därför välkomnar vi den utredning som har tillsatts för att se
            över regelverket för underhållsstöd och bostadsbidrag. Vi anser
            att ovanstå­ende frågeställningar och utgångspunkter bör tas i
            beaktande i denna utredning.
          </p>
          <head type="h2" xml:id="i-F2X1ypFyKM7TuZdBMHQGX5">
            7.3 Vårdnadsfrågor
          </head>
          <head type="h3" xml:id="i-XHv154fUMGaXGzcBLxbeQY">
            7.3.1 Lagen om gemensam vårdnad
          </head>
          <p xml:id="i-EUisXYHjCkRwLbCCtZruuJ">
            Barnets bästa ska alltid vara utgångspunkten när det handlar
            om hur vårdnaden ska delas upp mellan föräldrar efter en skilsmässa.
            Rättsförhållandet mellan barn och föräldrar regleras i föräldrabalken.
            De senaste decennierna har regelverket för när föräldrar separerar
            och föräldrarna inte kan komma överens om hur deras barn ska ha
            det genomgått betydande förändringar.
          </p>
          <p xml:id="i-PFhAVajU3pE1qjdwGU5vZx">
            De senaste större ändringarna i vårdnadsreglerna trädde i kraft
            2006. Syftet med ändringarna var framför allt att förstärka barnperspektivet
            i lagstiftningen. De innebar bland annat att betydelsen av barnets
            bästa kommer till klarare uttryck i lagen och att barnets bästa
            ska vara avgörande för alla beslut om vårdnad, boende och umgänge.
            Socialnämnden och domstolen ska vid bedömningen av barnets bästa
            fästa särskild upp­märksamhet vid risken att barnet eller någon
            annan i familjen utsätts för övergrepp eller att barnet olovligen
            förs bort, hålls kvar eller annars far illa. Ändringarna innebar
            även att det har införts en generell skyldighet för domstolen
            att, om det är lämpligt, verka för samförståndslösningar i indispositiva
            tvistemål. Det betyder att domstolen, i mål om vårdnad, boende
            och umgänge, ska verka för att föräldrarna når en samförståndslösning
            som är förenlig med barnets bästa. Domstolen ska också kunna ge
            en medlare i uppdrag att försöka få föräldrarna att nå en samförståndslösning
            till barnets bästa.
          </p>
          <p xml:id="i-RntNyxSj65jhquzJC3MDKw">
            Antalet vårdnadsmål ökade efter 2006 på ett oroväckande sätt.
            Alliansregeringen tillsatte därför en utredning som skulle utvärdera
            2006 års vårdnadsreform. Utredningen konstaterade att vårdnadsreformen
            har fallit väl ut. Barnrättsperspektivet hade stärkts. Samtidigt
            föreslogs en hel del förbättringar som Kristdemokraterna ställer
            sig positiva till, bland annat att föräldrar som överväger att
            inleda en tvist om barn först ska vända sig till socialnämnden
            för ett obligatoriskt informationssamtal där man informeras om
            vad en domstolsprocess innebär samt alternativa sätt att lösa
            konflikten. Dessutom föreslås att barnets rätt till relevant information
            och rätt att fritt uttrycka sina åsikter och få dem beaktade tydliggörs
            i föräldrabalken.
          </p>
          <p xml:id="i-FbvZHYf1xNrixPPinYwnBm">
            Kristdemokraterna vill också att barnens rättigheter i en vårdnadstvist
            stärks genom rätten till ett juridiskt ombud. Alla yrkesgrupper
            inom rättsväsendet som möter barn ska dessutom utbildas. Kristdemokraterna
            avser att följa regeringens uppföljning av utredningen Se barnet!
            noggrant.
          </p>
          <head type="h3" xml:id="i-5MhaZtkTjyg5nuPfFow9Hs">
            7.3.2 Faderskapsbekräftelse och gemensam vårdnad före barnets
            födelse
          </head>
          <p xml:id="i-N7f1tiRH5FAXWBCRWwt6yv">
            Kristdemokraterna anser att det är angeläget att båda föräldrarna
            är delaktiga i barnets förhållanden och tar ansvar för barnet.
            Gemensam vårdnad spelar en stor roll när det gäller att utöka
            möjligheterna för barn att skapa en relation till båda sina föräldrar
            och att i vid mening främja barnets bästa. I de allra flesta fall
            är gemensam vårdnad ur barnets synvinkel en mycket bra vårdnadsform.
            Detta gäller oavsett om föräldrarna är gifta eller ogifta och
            oavsett om de bor tillsammans eller om de bor isär. Enligt Social­styrelsens
            statistik anmäler också en mycket hög andel av de ogifta föräldrarna
            att de vill ha gemensam vårdnad, även de som lever isär.
          </p>
          <p xml:id="i-RX3i2vK7UZFf93P9E73AZB">
            För gifta föräldrar finns det i dag en faderskapspresumtion.
            För sammanboende föräldrar finns det ett praktiskt hinder för
            faderskapspresumtion eftersom det inte finns någon helt entydig
            och för alla synlig markering i fråga om att ett samboförhållande
            föreligger. Men för föräldrar som inte är gifta, men som har fastställt
            att båda är föräldrar till barnet, är det tämligen enkelt att
            ansöka om gemensam vårdnad genom registrering hos Skatteverket
            eller till socialnämnden i samband med faderskaps­bekräftelsen.
          </p>
          <p xml:id="i-M1oLdqGWwZ1rKDbbQWbrjH">
            Kristdemokraterna föreslår att bekräftelse av faderskapet ska
            kunna ske för ogifta som är överens om det, på samma sätt som
            i dag, men redan under graviditeten, vilket även skulle innebära
            att den gemensamma vårdnaden kan registreras innan barnet är fött.
          </p>
          <head type="h3" xml:id="i-4AwwJwiozsVfy1SXL5Sp3D">
            7.3.3 Två vårdnadshavare – inte fler
          </head>
          <p xml:id="i-CoQXQySFpyRpUoTBP2cy5W">
            Det förekommer att frågan om att möjliggöra fler vårdnadshavare
            diskuteras. Kristdemokraterna tycker att det är viktigt och bra
            för barnen att ha nära relationer till andra vuxna än sina föräldrar,
            såsom far- och morföräldrar, syskon till föräldrarna eller andra
            närstående. Det är dock inte detsamma som att ha flera vårdnadshavare.
          </p>
          <p xml:id="i-K58a9SmJQAXTj45h63qxA2">
            Vårdnadshavare beslutar i frågor som rör barnets personliga förhållanden,
            till exempel om barnet ska utredas och behandlas, i vilken skola
            barnet ska gå eller var barnet ska bo. Vårdnadshavarna måste fatta
            viktiga beslut gemensamt. Att ha fler än två vårdnadshavare riskerar
            därför att öka antalet konflikter om olika beslut som ska fattas
            och medföra att barnet därmed inte får sina behov tillgodosedda,
            exempelvis i fråga om sjukvårdande behandlingar. Det riskerar
            också att leda till ännu fler svåra vårdnads­tvister, som redan
            i dag är ett stort problem och som påverkar barns hälsa och utveckling
            negativt.
          </p>
          <p xml:id="i-BPShxbURt9ZCX6guhSCTXz">
            När det gäller lagar och regelverk på familjepolitikens område
            anser Kristdemo­kraterna att det är barnens behov och rätt till
            sina föräldrar och sitt ursprung som ska vara utgångspunkten.
          </p>
        </div>
        <div type="motSignatures">
          <list>
            <item xml:id="i-J6Rmt3srz8iVy1ijYA7aKy" who="i-UgG6CqxVABxx5Hq9mpcZ8M">
              Ebba Busch Thor (KD)
            </item>
            <item xml:id="i-YSrM2xtP5wdjwkE1v5n4at" who="i-TodycJLEopZCV6uNkQANDV">
              Jakob Forssmed (KD)
            </item>
            <item xml:id="i-Pp766VVys97pbhUA76gWBg" who="i-Ybw8JnrmHGCsqpipBke8a7">
              Mikael Oscarsson (KD)
            </item>
            <item xml:id="i-ULNrecfGWTvCNti2n2dt42" who="i-V4PGuKUAKzYUXWKqj2bLeL">
              Andreas Carlson (KD)
            </item>
            <item xml:id="i-2aHCD5wz7zsdtu7JirVSok" who="i-NHqTsXnUVsZFg94vA6SKDr">
              Acko Ankarberg Johansson (KD)
            </item>
            <item xml:id="i-BbzRVfEzRXRXTFFkSBHyuE" who="i-D2JRw2JQkbJnAYJEiDcH47">
              Camilla Brodin (KD)
            </item>
          </list>
        </div>
      </div>
    </body>
  </text>
</TEI>
