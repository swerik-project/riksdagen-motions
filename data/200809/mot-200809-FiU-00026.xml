<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-FiU-00026">
  <teiHeader>
    <fileDesc>
      <titleStmt>
        <title>med anledning av prop. 2008/09:100 2009 års ekonomiska vårproposition</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2008/09:100 2009 års ekonomiska vårproposition</title>
          <idno type="rdwebb">GW02Fi26</idno>
          <rs type="number">Fi26</rs>
          <orgName type="comitteeAbbreviation">FiU</orgName>
          <ref type="dokument_url_text">http://data.riksdagen.se/dokument/GW02Fi26/text</ref>
          <ref type="dokument_url_html">http://data.riksdagen.se/dokument/GW02Fi26</ref>
          <ref type="dokumentstatus_url_xml">http://data.riksdagen.se/dokumentstatus/GW02Fi26</ref>
          <ref type="doc">http://data.riksdagen.se/fil/335C44EC-9F00-499D-ACC5-278194F44008</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-81qws3yN7L3537z9i4CmPf" type="basedOn"/>
        <correspContext corresp="i-81qws3yN7L3537z9i4CmPf">
          <ref>Proposition 2008/09:100</ref>
        </correspContext>
        <correspAction xml:id="i-KV8qtcKU3CdSKCsHK7Ndnn" type="signed"/>
        <correspContext corresp="i-KV8qtcKU3CdSKCsHK7Ndnn">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-M5o8cYSRJsbmZdvevomfQX"/>
        </correspContext>
        <correspAction xml:id="i-EkTFDViKshCQ9t8NsoAMan" type="referral">
          <date when="2009-05-06"/>
        </correspAction>
        <correspAction xml:id="i-5u2rtNSEoTvXCMcMRmnrW6" type="dismissal">
          <date when="2009-05-05"/>
        </correspAction>
        <correspAction xml:id="i-3QaXS6Amaxmgr9KvZ6TngB" type="dismissal">
          <date when="2009-05-05"/>
        </correspAction>
        <correspAction xml:id="i-QxqN43JS3T8vTPVKn6DhDg" type="transfer">
          <date when="2009-05-04"/>
        </correspAction>
        <correspAction xml:id="i-NsTT88GL6ia74QSiYUPAco" type="submission">
          <date when="2009-05-04"/>
        </correspAction>
        <correspAction xml:id="i-KEzGqYLaio8AnUY8JF3kYg" type="assigned"/>
        <correspContext corresp="i-KEzGqYLaio8AnUY8JF3kYg">
          <ref type="assignedTo">Finansutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-L8yzLvY1hqbiu88GbnQUmS">
            1 Sammanfattning
          </head>
          <p xml:id="i-RmwCSWWeGbgncKYRgTKthy">
            Fler jobb, bättre jobb
          </p>
        </div>
        <div xml:id="i-9N77azPMtTAq2GnxngMqzU" type="TOC">
          <head xml:id="i-8eTqBAUZ98Uj8qN8FmpcMo">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 8
            </item>
            <item>
              4 Internationell ekonomi 8
            </item>
            <item>
              4.1 Finanskrisen förlopp och orsaker 8
            </item>
            <item>
              4.2 Finanskrisens globala och realekonomiska effekter 12
            </item>
            <item>
              4.3 Nyliberalismens kollaps 15
            </item>
            <item>
              5 Svensk ekonomi 17
            </item>
            <item>
              5.1 Konjunkturutvecklingen 17
            </item>
            <item>
              5.2 Jobbkrisen 19
            </item>
            <item>
              5.3 Den finansiella sektorn och kapitalförsörjningen 22
            </item>
            <item>
              5.4 Kvinnor största förlorarna på regeringens politik 24
            </item>
            <item>
              6 Regeringens politik 25
            </item>
            <item>
              6.1 Regeringens finanspolitiska haveri 25
            </item>
            <item>
              6.2 Regeringens ekonomiska politik är en politik för låga löner
              30
            </item>
            <item>
              6.3 Klyftorna växer med rasande fart 31
            </item>
            <item>
              6.4 Sönderslagna försäkringssystem 33
            </item>
            <item>
              6.5 Ett ökat verkligt utanförskap 34
            </item>
            <item>
              6.6 Raserad och missriktad arbetsmarknadspolitik 35
            </item>
            <item>
              6.7 Den könsuppdelade arbetsmarknaden 37
            </item>
            <item>
              7 Behovet av ett grönt stimulanspaket en Green New Deal 39
            </item>
            <item>
              7.1 Stora möjligheter 39
            </item>
            <item>
              7.2 Green New Deal 40
            </item>
            <item>
              7.3 Förslag på ett grönt stimulanspaket en Green New Deal för
              Sverige 41
            </item>
            <item>
              7.3.1 Investeringar som ger jobb på kort sikt 41
            </item>
            <item>
              7.3.2 Investeringar som ger jobb på längre sikt 50
            </item>
            <item>
              8 Fler jobb i välfärden 51
            </item>
            <item>
              8.1 Den offentliga sektorn måste växa 51
            </item>
            <item>
              8.2 Stoppa uppsägningarna i kommunerna! 53
            </item>
            <item>
              8.3 Gammal moderat politik gör comeback 55
            </item>
            <item>
              8.4 Höj kvaliteten i välfärden! 56
            </item>
            <item>
              8.5 Bättre välfärdstjänster ger bättre jämställdhet 57
            </item>
            <item>
              9 Utbildning för jobb och en aktiv arbetsmarknadspolitik 58
            </item>
            <item>
              9.1 Bygg ut högskolorna och universiteten 59
            </item>
            <item>
              9.2 Fler yrkesutbildningar 60
            </item>
            <item>
              9.3 Kommunala vuxenutbildningen 60
            </item>
            <item>
              9.4 Industrilyft för ökad konkurrenskraft 60
            </item>
            <item>
              9.5 Generationslyft i äldreomsorgen 61
            </item>
            <item>
              9.6 Aktiv arbetsmarknadspolitik 62
            </item>
            <item>
              9.6.1 Program och anställningsstöd 62
            </item>
            <item>
              9.6.2 Arbetsförmedlingen 63
            </item>
            <item>
              9.6.3 Arbetslöshetsförsäkringen 63
            </item>
            <item>
              9.7 Ge alla unga en chans 64
            </item>
            <item>
              9.7.1 Ett brett ungdomslyft 65
            </item>
            <item>
              9.7.2 Fler utbildningsplatser på komvux, KY och högskola 65
            </item>
            <item>
              9.7.3 Traineeprogram i välfärden 65
            </item>
            <item>
              9.7.4 Praktik- och karriärcoachning på högskolan 66
            </item>
            <item>
              9.7.5 Praktik för nyutexaminerade akademiker 66
            </item>
            <item>
              9.7.6 Starta eget för unga 66
            </item>
            <item>
              9.7.7 Snabbare och mer flexibla insatser för långtidsarbetslösa
              ungdomar 66
            </item>
            <item>
              9.7.8 Snabbare och mer flexibla vägar till aktiva insatser 67
            </item>
            <item>
              9.7.9 Bättre stöd till unga med funktionsnedsättning 67
            </item>
            <item>
              9.7.10 Möjlighet till längre praktik och utbildningar 67
            </item>
            <item>
              9.7.11 Lärlingsplatser för långtidsarbetslösa ungdomar 68
            </item>
            <item>
              9.7.12 Arbetsmarknadsutbildning till unga 68
            </item>
            <item>
              9.7.13 Förstajobbetavdrag 68
            </item>
            <item>
              10 En trygg arbetsmarknad med plats för alla 68
            </item>
            <item>
              10.1 Stöd till personer med funktionshinder 69
            </item>
            <item>
              10.2 Arbetsmiljö och rehabilitering 69
            </item>
            <item>
              10.3 En jämställd arbetsmarknad 70
            </item>
            <item>
              10.3.1 Rätt till heltid 71
            </item>
            <item>
              10.3.2 Ett jämställt föräldraskap 71
            </item>
            <item>
              11 En socialförsäkring för alla 72
            </item>
            <item>
              11.1 Ta kvinnors ohälsa på allvar 73
            </item>
            <item>
              12 Skattepolitik 73
            </item>
            <item>
              12.1 Både nedskärningar och skattehöjningar med regeringens politik
              73
            </item>
            <item>
              12.2 Målsättning med skattepolitiken 74
            </item>
            <item>
              12.3 Skatter som styrmedel i miljöpolitiken gröna skatter 75
            </item>
            <item>
              12.4 Skatter och företagande 76
            </item>
            <item>
              12.5 Bekämpa skattefusket 77
            </item>
            <item>
              12.6 Skatter för ekonomisk jämställdhet 78
            </item>
            <item>
              13 Finansiell stabilitet 78
            </item>
            <item>
              13.1 Kapitalförsörjning och likviditet 78
            </item>
            <item>
              13.2 Öka statens ägande i banksektorn 80
            </item>
            <item>
              13.3 Fler lokala aktörer ökar bankkonkurrensen 82
            </item>
            <item>
              13.4 Riktlinjer för finansiell reglering 82
            </item>
            <item>
              14 Finans- och penningpolitikens inriktning 83
            </item>
            <item>
              14.1 Det nuvarande ramverket 83
            </item>
            <item>
              14.1.1 Inflationsmålet och jämviktsarbetslösheten 86
            </item>
            <item>
              14.1.2 Överskottsmålet 89
            </item>
            <item>
              14.1.3 Finanspolitikens långsiktiga hållbarhet 92
            </item>
            <item>
              14.1.4 Utgiftstaken 95
            </item>
            <item>
              14.2 Riktlinjer för finans- och penningpolitiken 96
            </item>
            <item>
              15 Ett budgetförslag för jobb och rättvisa 99
            </item>
            <item>
              15.1 Realekonomiska och finansiella effekter av Vänsterpartiets
              budget 99
            </item>
            <item>
              15.1.1 Utredningstjänstens analys har starkt stöd i den internationella
              forskningen 102
            </item>
            <item>
              15.2 Finanspolitiska överväganden och det finansiella sparandet
              104
            </item>
            <item>
              16 Tidigarelägg infrastrukturprojekt 105
            </item>
            <item>
              16.1 Konkreta banprojekt med byggstart under 2009 eller inom
              ett år 105
            </item>
            <item>
              16.1.1 Underhållsåtgärder (360 mnkr) 105
            </item>
            <item>
              16.1.2 Plattformsförlängningar GöteborgAlingsås och GöteborgKungsbacka
              (35 mnkr) 105
            </item>
            <item>
              16.1.3 Upprustning av järnvägar för gruvdrift i Dannemora (35
              mnkr) 106
            </item>
            <item>
              16.1.4 Utredning och projektering av höghastighetsjärnväg (250
              mnkr) 106
            </item>
            <item>
              16.2 Konkreta vägprojekt med byggstart under 2009 eller inom
              ett år 106
            </item>
            <item>
              16.2.1 Sidoområdesåtgärder, miljöåtgärder, ny beläggning m.m.
              (500 mnkr) 106
            </item>
            <item>
              16.2.2 E4 BovikenRosvik (Piteå) (30 mnkr) 106
            </item>
            <item>
              16.2.3 Mitträckessatsningar i olika delar av landet (600 mnkr)
              106
            </item>
            <item>
              16.2.4 Upprustning av vägnät (400 mnkr) 106
            </item>
            <item>
              17 Rödgrönt ROT-avdrag 106
            </item>
            <item>
              18 Ge alla unga en chans 108
            </item>
            <item>
              18.1 A. Ge alla nittiotalister en chans 108
            </item>
            <item>
              18.1.1 Sommarundervisning för studenter utan grundläggande behörighet
              109
            </item>
            <item>
              18.1.2 Sommarjobb 110
            </item>
            <item>
              18.1.3 10 000 fler sommarkurser i högskolan 110
            </item>
            <item>
              18.1.4 Karriär- och studierådgivning till unga 110
            </item>
            <item>
              18.2 B. Investera i utbildning och praktik som ger jobb 110
            </item>
            <item>
              18.2.1 Ett brett ungdomslyft 111
            </item>
            <item>
              18.2.2 Fler utbildningsplatser på komvux, KY och högskola 112
            </item>
            <item>
              18.2.3 Traineeprogram i välfärden 112
            </item>
            <item>
              18.2.4 Praktik- och karriärcoachning på högskolan 112
            </item>
            <item>
              18.2.5 Praktik för nyutexaminerade akademiker 112
            </item>
            <item>
              18.2.6 Starta eget för unga 112
            </item>
            <item>
              18.3 C. Snabbare och mer flexibla insatser för långtidsarbetslösa
              ungdomar 113
            </item>
            <item>
              18.3.1 Snabbare och mer flexibla vägar till aktiva insatser 113
            </item>
            <item>
              18.3.2 Bättre stöd till unga med funktionsnedsättning 114
            </item>
            <item>
              18.3.3 Möjlighet till längre praktik och utbildningar 114
            </item>
            <item>
              18.3.4 Lärlingsplatser för långtidsarbetslösa ungdomar 114
            </item>
            <item>
              18.3.5 Jobbutbildning till unga 114
            </item>
            <item>
              18.3.6 Förstajobbetavdrag 114
            </item>
            <item>
              19 Rödgrönt miljöfordonspaket 115
            </item>
            <item>
              19.1 Tydlig miljöbilsdefinition 116
            </item>
            <item>
              19.2 Beskattning av fordon 116
            </item>
            <item>
              19.3 Miljöbilspremie 116
            </item>
            <item>
              19.4 Allmän skotningspremie 116
            </item>
            <item>
              19.5 Upp till 25 000 kr i grön bonus: kombinerad skrotnings-
              och miljöbilspremie 117
            </item>
            <item>
              19.6 Stimulans för utbyggnad av infrastruktur för nya bränslen
              117
            </item>
            <item>
              19.7 Efterhandskonvertering 117
            </item>
            <item>
              19.8 Omställning av tunga fordon 117
            </item>
          </list>
        </div>
        <div type="motProposal" subtype="förslag">
          <head xml:id="i-ZYFD2RMnD5rVBpDp523qF">
            3 Förslag till riksdagsbeslut
          </head>
          <list style="ol">
            <item xml:id="i-6T13JbUWPThz1GybvTyjM7">
              Riksdagen avslår regeringens förslag till riktlinjer för den
              ekonomiska politiken och för budgetpolitiken.
            </item>
            <item xml:id="i-YQmH6K71CWHmTcsJ2xFBBy">
              Riksdagen godkänner utgångspunkter för den ekonomiska politiken
              och budgetpolitiken i enlighet med vad som anförs i motionen.
            </item>
            <item xml:id="i-XSwC974KBA8CbyshH8hnUM">
              Riksdagen tillkännager för regeringen som sin mening vad som
              anförs i motionen om att regeringen bör låta utreda frågan om
              förutsättningar för att utöka det statliga bankägandet (se kapitel
              13:2).
            </item>
            <item xml:id="i-BLVsHwiKMBBcAvxnWnBvXv">
              Riksdagen tillkännager för regeringen som sin mening vad som
              anförs i motionen om att regeringen bör låta utreda frågan om
              hur fler lokala aktörer, gärna i form av sparbanker, kan ges förutsättningar
              att starta bank (se kapitel 13:3).
            </item>
            <item xml:id="i-DN8S83PPnB86ExZ8nAocw9">
              Riksdagen tillkännager för regeringen som sin mening vad som
              anförs i motionen om att tidigarelägga infrastrukturinvesteringar.
            </item>
            <item xml:id="i-RFdoN8sCjXJaVZAreSVBfG">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med förslag om att införa ett ROT-stöd.
            </item>
            <item xml:id="i-AnePZaB5yQiBKE7wFhaTwx">
              Riksdagen tillkännager för regeringen som sin mening vad som
              anförs i motionen om åtgärder mot ungdomsarbetslösheten.
            </item>
            <item xml:id="i-SVgvfMVzbTegeawVyapTWb">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med förslag om miljöfordon.
            </item>
          </list>
        </div>
        <div type="motContent">
          <head xml:id="i-PYiyxfPL8ebKLKNg7Z2DrY" type="h1">
            Investera Sverige ur krisen
          </head>
          <p xml:id="i-YGzg74a1q71urfKgV6Ud7g">
            Världen står i dag inför två stora utmaningar: en djup ekonomisk
            kris och oroande klimatförändringar. Vänsterpartiet menar att
            det är nu vi måste satsa för framtiden. På så sätt kan vi stimulera
            ekonomin, skapa jobb och minska vår miljö- och klimatpåverkan.
            Vi föreslår därför kraftfulla satsningar på infrastruktur, miljöteknik
            och välfärd. Det är nödvändiga investeringar som samtidigt ger
            oss bättre förutsättningar att möta framtiden.
          </p>
          <head xml:id="i-8nrBjRadzVEwyjqQj16nxd" type="h1">
            Kvalitet i välfärden
          </head>
          <p xml:id="i-26HL3Ey27EQ8J5XgM6aGzk">
            Vi vill höja ambitionsnivån i skolan, vården och omsorgen permanent.
            Vi behöver mindre grupper i förskolan, eleverna i skolan behöver
            ökad lärartäthet och hemtjänsten behöver mer tid för social omsorg
            av våra äldre. Den djupa lågkonjunkturen är inte ett skäl att
            vänta, snarare tvärtom. Det skulle öka den samlade efterfrågan
            i samhället, motverka lågkonjunkturen och ge kommunerna möjlighet
            att börja rekrytera i en tid när antalet kvalificerade arbetssökande
            är högt.
          </p>
          <p xml:id="i-LpkULEQNCqEVu6F7Hkz8Lw">
            Vänsterpartiet menar därför att statens bidrag till kommunsektorn
            måste utökas kraftigt. Vi satsar 5 miljarder kronor mer än regeringen
            2009 på generella statsbidrag till kommuner och landsting, vilket
            motsvarar över 10 000 jobb i välfärden. Vi vill genomföra ett
            omfattande anställningsstöd som möjliggör nya anställningar.
          </p>
          <p xml:id="i-V4h1ihzUkHhKiennx9GyGh">
            Vi vill också ge kommunerna möjlighet att göra nödvändiga investeringar
            i skolor, särskilda boenden och andra byggnader som behöver byggas
            om för att bli mer tillgängliga, energieffektivare och bättre
            anpassade till framtidens villkor. Nu är det dessutom extra samhällsekonomiskt
            effektivt att göra så. Vi föreslår därför ett tillfälligt investeringsstöd
            till kommunsektorn. Stödet är på 8 miljarder kronor och staten
            står för en femtedel av investeringskostnaden. Samtidigt skapar
            vi cirka 9 000 nya byggjobb.
          </p>
          <head xml:id="i-CC3tdmMWGnWbz66D56XY3c" type="h1">
            Ett nytt bättre Sverige
          </head>
          <p xml:id="i-4Jvg8KLhtbxZ1C7Wq6i6NG">
            Såväl klimatförändringarna som kravet på ekonomisk återhämtning
            kräver investeringar. Det behövs offentliga medel för att stimulera
            ekonomin, vi ska använda dem på nya tekniker och hållbara gröna
            sektorer samtidigt som vi skapar jobb och ett Sverige för framtiden.
            Vi lanserar därför ett grönt stimulanspaket för Sverige, en svensk
            New Green Deal. Det är ett paket som skapar förutsättningar för
            fler jobb och en hållbar tillväxt. Paketet innehåller satsningar
            på en svensk sol- och vindkraftsindustri, en utbyggd järnvägstrafik
            med bl.a. satsningar på höghastighetsbanor och ökat banunderhåll,
            en utökning av kollektivtrafiken, klimatsmarta hyreshus och en
            grön svensk fordonsindustri. Satsningen på järnvägsutbyggnaden
            ger ca 8 000 jobb redan nästa år.
          </p>
          <p xml:id="i-87rz96Cp6Hs3fd6cNfTUmt">
            V, s och mp förslår ett ROT-avdrag som även omfattar flerfamiljshus.
            På så sätt kan 50 000 lägenheter renoveras varje år och 15 000
            jobb skapas.
          </p>
          <head xml:id="i-2WngwoKjToYZRqQXZ1kVW4" type="h1">
            Ungdomssatsning
          </head>
          <p xml:id="i-X7DWvtaNXNb4t4Gtq53ogY">
            Många av de ungdomar som lämnar gymnasiet de närmaste åren kommer
            att kliva rakt ut i arbetslöshet. Erfarenheten från 90-talets
            kris visar vilka negativa effekter det får på både kort och lång
            sikt. Därför lanserar v, s och mp tillsammans en ungdomssatsning.
            Vår satsning innehåller bl.a en utbildningssatsning på unga utan
            fullständiga gymnasiebetyg, traineeprogram i välfärden, fler lärlingsplatser
            och fler utbildningsplatser på komvux, kvalificerad yrkesutbildning
            och högskola.
          </p>
          <head xml:id="i-X1oTJfAPuvimomKEpKws4D" type="h1">
            Vår beredskap för krisen
          </head>
          <p xml:id="i-FhoRBKn7TD1bxjJaUyG5rg">
            Sverige är väl rustat för lågkonjunkturen jämfört med många andra
            länder. Men regeringen väljer att inte utnyttja de starka statsfinanserna
            för att skapa trygghet och investera i nya jobb. I stället riskerar
            regeringen att krisens konsekvenser blir betydligt värre för både
            enskilda och samhällsekonomin. Vi vill öka beredskapen för krisen
            genom att rusta upp a-kassan och sjukförsäkringen så att de motsvarar
            människors behov av trygghet. Vi vill också se ett rättvisare
            skattesystem som motverkar de växande inkomstklyftorna i samhället.
          </p>
          <head xml:id="i-EDSSwiZb16QyeQHu1JZ5a2" type="h1">
            Den finansiella sektorn
          </head>
          <p xml:id="i-HieRUuGw4fGHagSUzHCEUg">
            Vänsterpartiet analyserar nyliberalismen och dess grund för finanskrisen
            i motionen och lägger fram en rad förslag på åtgärder. Bland annat
            föreslås att en kommission tillsätts för att ta fram förslag på
            nationell och internationell nivå i syfte att förebygga och förhindra
            att något liknande inträffar igen. Vi pekar på behovet av en stramare
            reglering av de finansiella marknaderna, däribland en skärpning
            av bankernas kapitaltäckningskrav. Vi föreslår också att en statlig
            utredning tillsätts för att öka det statliga bankägandet och se
            över konkurrenssituationen på bankmarknaden. Detta kan exempelvis
            ske genom att SBAB öppnar lokalkontor runtom i landet och att
            sparbankernas lagstiftning ses över i syfte att stimulera de lokala
            bankkontoren.
          </p>
          <head xml:id="i-N4T6QLoEWskTA9yZTGMQnw" type="h1">
            En politik för ökad tillväxt och minskade klyftor
          </head>
          <p xml:id="i-TqzmHXZTfXSmCbEMGHsq3G">
            Riksdagens utredningstjänst har analyserat Vänsterpartiets ekonomiska
            politik. Vänsterpartiets politik gör att arbetslösheten blir lägre,
            att tillväxten ökar och att statens finanser blir starkare. Genom
            minskad arbetslöshet förstärks hushållens ekonomi. Analysen visar
            vad som händer med Sveriges ekonomi om vi byter regeringens ekonomiska
            politik till Vänsterpartiets. Antalet arbetslösa minskar med ca
            40 000 personer redan i år. 2011 är siffran ca 50 000. Sveriges
            BNP blir 40 miljarder kronor högre år 2011. Sparandet i de offentliga
            finanserna ökar med sammanlagt 20 miljarder kronor under åren
            20092010.
          </p>
          <head xml:id="i-BCr1HCbH9unyMUHKP6tACA" type="h1">
            4 Internationell ekonomi
          </head>
          <head xml:id="i-ATX5wbAqatBqiCQA5qpoWX" type="h2">
            4.1 Finanskrisen förlopp och orsaker
          </head>
          <p xml:id="i-6QcqS7tcdGWzAksLde3AGj">
            Finanskrisen har resulterat i en global lågkonjunktur. Men dess
            epicentrum och orsaker kan till stora delar härledas till USA
            så där tar vår analys sin början. Den utlösande faktorn till finanskrisen
            var en amerikansk fastighetsbubbla. När fastighetspriserna började
            falla fick alltfler amerikanska hushåll svårigheter med sina huslån.
            Detta resulterade i stigande kreditförluster för bankerna och
            andra företag i den finansiella sektorn. När sedan de amerikanska
            myndigheterna i september 2008 meddelade att de inte tänkte gå
            in och rädda investmentbanken Lehman Brothers från konkurs drabbades
            de finansiella marknaderna av ren panik. Om inte de amerikanska
            myndigheterna tänkte rädda en stor investmentbank som Lehman Brothers,
            vilka finansinstitut kunde då gå säkra tycktes aktörerna på de
            finansiella marknaderna resonera. Den omedelbara följden blev
            att aktiebörsen rasade och krediterna i princip upphörde.
          </p>
          <p xml:id="i-F73BwkDtpHznxf7KSmAh5M">
            Det visade sig snabbt att kreditförlusterna i Lehman Brothers
            bara var toppen av ett isberg. Den amerikanska fastighetsbubblan
            hade bl.a. drivits upp av s.k. subpremielån, dvs. bostadslån till
            låntagare med svag betalningsförmåga. Dessa lån hade sedan ompaketerats
            till olika typer av värdepapper 1 och sålts vidare på de finansiella
            marknaderna. När sedan fastighetspriserna började falla förlorade
            dessa värdepapper snabbt sitt värde. Krisen förvärrades av att
            det förelåg betydande osäkerhet om exakt var i det finansiella
            systemet dessa dåliga lån befann sig. Paniken var därmed total
            på de amerikanska finansiella marknaderna under ett par veckor,
            och det kapitalistiska systemet var hotat i grunden. I detta läge
            beslutade den amerikanska kongressen om ett gigantiskt räddningspaket
            till den finansiella sektorn på 700 miljarder dollar. Samtidigt
            sänkte den amerikanska centralbanken styrräntan till 0 %. Dessa
            åtgärder förhindrade ett totalt samhällsekonomiskt sammanbrott.
            Men den finansiella krisen blottlade att den amerikanska ekonomin,
            och för all del hela världsekonomin, vilade på en bräcklig grund.
          </p>
          <p xml:id="i-3Y2k8TAqp5PD7x1svzdUwN">
            Fastighetsbubblan var ett resultat av ytterligare en bubbla en
            kreditbubbla. Den amerikanska ekonomin hade länge levt över sina
            tillgångar, vilket manifesteras i ett stort och löpande underskott
            i bytesbalansen se diagram 1 nedan. En negativ bytesbalans är
            liktydig med ett negativt sparande i ekonomin som helhet. Den
            amerikanska offentliga sektorn gick, och går, med betydande underskott,
            och de amerikanska hushållen har under en längre period varit
            kraftigt skuldsatta. Skuldsättningen har sin grund i flera omständigheter.
            En central faktor är den amerikanska ekonomiska politiken i allmänhet,
            och dess (brist på) fördelningspolitik i synnerhet. Sedan 2001
            har de samlade inkomstökningarna i USA till att smått ofattbara
            96 % gått till den rikaste tiondelen i samhället. 2 Den amerikanska
            arbetar- och medelklassen har alltså knappt fått några inkomstökningar
            över huvud taget. Samtidigt har deras kostnader för sjuk- och
            hälsovård ökat mycket kraftigt. Den amerikanska arbetar- och medelklassen
            har med andra ord varit under stark press. För att någorlunda
            hålla jämna steg med de övre samhällsskikten och för att kunna
            köpa det som är den amerikanska medelklassens statusmarkörer har
            hushållen skuldsatt sig i allt högre utsträckning.
          </p>
          <p xml:id="i-8y7MVvxKR2Xh8fJm77DzDT">
            De ovan nämnda subpremielånen kan bl.a. ses som ett tecken för
            denna strävan. Subpremielånen är därtill ett uttryck för bankernas
            och bostadsinstitutens kortsiktighet och osunda belöningssystem,
            då stora delar av lönerna i dessa företag är kopplade till kreditvolymerna.
            För att dessa lån skulle bli lönsamma ur såväl låntagarnas som
            långivarnas 3 synvinkel krävdes kontinuerligt stigande fastighetspriser.
            När priserna sedan började falla fick många amerikanska hushåll
            med dessa lån betalningssvårigheter, vilket resulterade i betydande
            kreditförluster i de amerikanska finansiella företagen.
          </p>
          <head xml:id="i-QfUPW9rLU4ydSAz8sB2KSx" type="h1">
            Diagram 1. USA:s bytesbalans i % av BNP och den offentliga sektorns
            finansiella i % av BNP
          </head>
          <p xml:id="i-G6hRtxYi5RF1ZDguDjTW81">
            Källa: Riksdagens utredningstjänst (RUT), dnr 2009:429.
          </p>
          <p xml:id="i-SA8wPhCm6ZfhS75gRqFqNM">
            De extrema inkomstskillnaderna i det amerikanska samhället är
            till stor del ett resultat av den ekonomiska politik som, med
            endast smärre undantag, förts i USA alltsedan Ronald Reagans inträde
            på den internationella politiska scenen i början av 1980-talet.
            Stora skattesänkningar för de redan välsituerade har varit de
            bärande inslagen i denna politik. Teorin bakom politiken är att
            de högavlönades skattesänkningar ska sippra ned till de breda
            folklagren via de övre skiktens konsumtion. Denna politik har
            i USA fått benämningen Trickle-down economics och på svenska hästskitsteoremet.
            Det står nu helt klart att denna politik har misslyckats kapitalt.
            De breda amerikanska folklagren har knappt fått några inkomstökningar
            över huvud taget, medan överklassen tjänat enorma summor på den
            förda politiken medel som sedan i stor utsträckning placerats
            i riskfyllda finansiella instrument som derivat och hedgefonder.
            4
          </p>
          <p xml:id="i-Bh1RQkpxKrPEuoBzjWL4rH">
            De amerikanska finansiella företagen har också i många fall varit
            skuldsatta även innan krisen vilket avspeglades i hög skuldsättningsgrad
            i balansräkningarna och framför allt var deras tillgångar placerade
            i finansiella instrument med mycket hög risk. Utöver subpremielånen
            har ofantliga belopp placerats i riskfyllda värdepapper som olika
            typer av derivat. Noterbart i sammanhanget är att den finansiella
            regleringen beträffande handeln med derivat är synnerligen bristfällig.
            När detta skrivs har den amerikanska försäkringsjätten AIG tagit
            emot osannolika 1 400 miljarder kronor i stöd från de amerikanska
            myndigheterna. En stor del av AIG:s förluster härrör från spekulation
            i särskilt riskfyllda derivatinstrument, s.k. Credit Default Swaps
            (den närmaste svenska översättningen är kreditderivatswappar).
            De amerikanska finansiella företagens placeringar i olika typer
            av riskabla värdepapper i allmänhet och kreditderivaten i synnerhet
            var en starkt bidragande orsak till finanskrisen.
          </p>
          <p xml:id="i-6UdPoKHkLdoMnCwHebSdz9">
            Handeln med kreditderivat har i det närmaste exploderat under
            de senaste tio åren. Den utestående volymen på kreditderivatmarknaden
            uppgick till nära 12 000 miljarder US-dollar under 2005. För att
            förstå storleken på denna siffra kan den ställas i relation till
            det samlade värdet på världens samtliga aktiemarknader som vid
            denna tidpunkt uppgick till cirka 40 000 miljarder US-dollar.
            Handeln med derivat är mycket stor i Sverige. Detta gäller dock
            inte för kreditderivaten, vilket beror på att handeln med företagsobligationer
            är begränsad i Sverige. En pikant detalj i sammanhanget för svenskt
            vidkommande är att vice riksbankschef Lars Nyberg i ett tal inför
            Finans &amp; Försäkring så sent som våren 2007 konstaterade att:
            Min bedömning är att fördelarna med kreditderivaten överstiger
            riskerna för samhällsekonomin. 5
          </p>
          <p xml:id="i-RxGZLjN5JaAE8xRUD2Z9wv">
            De finansiella företagens riskfyllda agerande berodde på flera
            olika förhållanden. Till att börja med kan vi konstatera att den
            amerikanska ekonomins stora negativa sparande (vilket har sin
            spegelbild i de stora och löpande underskotten i bytesbalansen)
            medförde ett överskott på kapital. Detta kapital söker då naturligtvis
            efter bästa möjliga avkastning. Härvidlag har de s.k. skatteparadisen
            bidragit till finanskrisen. Skattebortfallet till skatteparadisen
            har satt press på olika nationella regeringar att försöka locka
            tillbaka det flyende kapitalet. Man har därför på olika sätt sökt
            skapa så förmånliga villkor som möjligt för kapitalet. Ett sätt
            har varit att ge finanskapitalet stora friheter, dvs. genomföra
            olika typer av finansiella avregleringar. Det svaga finansiella
            regelverket har gjort det möjligt för finanskapitalet att ägna
            sig åt ökad spekulation i riskfyllda värdepapper.
          </p>
          <p xml:id="i-Gn9D5RPK5L3oC9mojdbwEN">
            Men de bristande regleringarna av de finansiella marknaderna
            i såväl USA som de flesta andra västländerna kan inte enbart skyllas
            på skatteparadisen. I grund och botten är det ett utslag av en
            tämligen dogmatiskt marknadsliberal ideologi som varit förhärskande
            under de senaste 25 åren, där grundtesen har varit att får bara
            marknaderna sköta sig själva, fria från statliga interventioner
            och regleringar, så maximeras välståndet inte bara för storkapitalets
            aktörer utan även för vanligt folk. Denna politik har nu prövats
            och inte visat sig hålla mot verkligheten. I stället har den resulterat
            i en världsomspännande recession där miljontals människor förlorat
            sitt levebröd och i oöverblickbara sociala konsekvenser. Vi har
            också kunnat se att lågkonjunkturen förvärrats till följd av att
            många länder saknat sociala skyddsnät i form av robusta arbetslöshets-
            och socialförsäkringar. Den stigande arbetslösheten har då slagit
            extra hårt mot den inhemska efterfrågan eftersom de personer som
            förlorar sina arbeten förlorar merparten av sin köpkraft.
          </p>
          <p xml:id="i-WcGvbFGMUNwDnqwb7cboqU">
            En annan faktor som bidragit till kreditbubblan i allmänhet,
            och den särskilt riskfyllda spekulationsverksamheten i synnerhet,
            bottnar i de finansiella företagens belöningssystem. Ledande skikt
            i de finansiella institutionerna har haft stora delar av sina
            löner kopplade till omsättningen (kreditvolymerna) och till kortsiktiga
            resultatmål, vilket uppmuntrat riskabel kreditgivning och placeringar
            i riskfyllda värdepapper. Kreditexpansionen närdes också länge
            av en global expansiv penningpolitik, inte minst under den förra
            chefen för den amerikanska centralbanken Alan Greenspan, samt
            av att riskpremierna på krediter under stora delar 2000-talet
            var onaturligt låga.
          </p>
          <head xml:id="i-X5cyrghz3TmYqVV8Ek6toa" type="h2">
            4.2 Finanskrisens globala och realekonomiska effekter
          </head>
          <p xml:id="i-3b5U9pztLB3UAsppY1bujY">
            När fastighetsbubblan sprack i USA resulterade detta i kraftigt
            fallande tillgångspriser på fastigheter och aktier. Med fallande
            fastighetspriser fick de redan skuldtyngda amerikanska hushållen
            det allt svårare att klara hus- och kreditkortsräkningarna, vilket
            spädde på bankernas kreditförluster. Som nämndes ovan förvärrades
            den finansiella osäkerheten av att många lån hade delats upp,
            ompaketerats och sedan sålts vidare till andra finansiella institutioner,
            även utanför USA. Kreditrisken för dessa nya finansiella instrument
            är i många fall svåra att värdera.
          </p>
          <p xml:id="i-BgxF853Pwdd6Xf3vsvSErE">
            Problemen med värderingen och ovissheten var i det finansiella
            systemet att de dåliga lånen fanns och ökade riskpremierna på
            krediter, vilket fick till följd att tillgången på krediter ytterligare
            minskade. Problemen för företag och hushåll att få tag på krediter
            medförde ett kraftigt fall i efterfrågan i den amerikanska ekonomin.
            Den privata efterfrågan föll ytterligare på grund av att hushållens
            förmögenheter minskade som ett resultat av fallande priser på
            fastigheter och aktier. Denna efterfrågechock medförde direkt
            att många företag fick problem, och antalet sysselsatta minskade
            snabbt. Denna utveckling fallande tillgångspriser framför allt
            bostäder och aktier, kreditförluster i den finansiella sektorn,
            ökad arbetslöshet och minskad efterfrågan innebar och innebär
            alltjämt att den amerikanska ekonomin har hamnat i en negativ
            spiral där ökad arbetslöshet leder till minskad efterfrågan på
            varor och tjänster, ökande betalningssvårigheter för de amerikanska
            hushållen och kreditförluster för bankerna, vilket leder till
            ytterligare kreditåtstramning osv. I figur 1 nedan visas vår analysram
            beträffande finanskrisens förlopp och orsaker samt dess realekonomiska
            konsekvenser.
          </p>
          <head xml:id="i-2uejvgAbYhQTLSuYJBdbdf" type="h1">
            Figur 1. Analysram för finanskrisen
          </head>
          <p xml:id="i-31w1j6aBR2QCucND6dBN6B">
            Det som började som en amerikansk finanskris utvecklade sig snabbt
            till en världsomspännande ekonomisk kris, vilket har sin grund
            i framför allt tre förhållanden. För det första innebär en djup
            amerikansk lågkonjunktur lägre efterfrågan på olika exportföretags
            varor och tjänster. På grund av den amerikanska ekonomins storlek
            medför en amerikansk efterfrågechock snabbt minskad efterfrågan
            i de flesta av världens länder. För det andra är de finansiella
            marknaderna och flera av de större finansiella institutionerna
            sammanflätade över nationsgränserna. Stora volymer av ompaketerade
            subpremielån har sålts till finanshus utanför USA, inte minst
            till företag i Storbritannien. Sammantaget har detta inneburit
            att de internationella finansiella marknaderna fungerar dåligt
            med höga riskpremier och brist på krediter. För det tredje så
            uppdagades det i den amerikanska finanskraschens spår att många
            andra länder hade sina egna fastighets- eller kreditbubblor.
          </p>
          <p xml:id="i-7YTkKh3t1rYCzasNJModM9">
            Så även om lågkonjunkturens utveckling utanför USA uppvisar vissa
            skillnader mellan olika länder, är det ändå slående hur likartat
            recessionens förlopp har varit i de flesta länder. Minskad efterfrågan
            från USA slår på exportföretagen. Kreditförluster och osäkerhet
            i den finansiella sektorn driver upp riskpremierna. Företag och
            hushåll får svårt att få krediter. Fallande priser på aktier och
            fastigheter reducerar hushållens förmögenheter, vilket minskar
            deras efterfrågan på varor och tjänster. Allt detta samverkar
            till en efterfrågechock på företagens varor och tjänster, med
            stigande arbetslöshet som följd. De arbetslösa förlorar stora
            delar av sina inkomster, vilket i sin tur leder till ytterligare
            fall i den samlade efterfrågan. Och när konjunkturen är så svag
            drar sig bankerna för att låna ut pengar till företag och privatpersoner,
            och ekonomin hamnar i en ond spiral.
          </p>
          <p xml:id="i-VEHtDmypXu2mouXTSd426Q">
            I ekonomiskt oroliga tider ökar i allmänhet hushållen sitt sparande.
            När hushållen ökar sitt sparande och den privata efterfrågan kollapsat
            måste staten gå in och minska sitt sparande och med olika finanspolitiska
            stimulanser motverka fallet i den samlade efterfrågan. Därför
            lägger olika länders regeringar nu fram stora finanspolitiska
            paket för att kompensera det privata efterfrågebortfallet. Dock
            inte den svenska, vilket har lett till att Sverige som i utgångsläget
            stod starkt rustat för att möta lågkonjunkturen med extremt starka
            offentliga finanser, stora och löpande överskott i bytesbalansen
            samt en förhållandevis solvent banksektor nu hör till de länder
            där tillväxten sjunker mest och arbetslösheten ökar fortast. Vi
            utvecklar detta närmare i avsnitt 6.1 senare i motionen. Det är
            t.o.m. så att den svenska bruttonationalprodukten (BNP) väntas
            falla mer än bruttonationalprodukten i USA och Storbritannien
            finanskrisens epicentrum vars banksektorer drabbats av kreditförluster
            i betydligt högre utsträckning än den svenska, se diagram 2 nedan.
            Någon kanske invänder att Sverige drabbats särskilt hårt för att
            vi är ett litet och starkt exportberoende land. Men de flesta
            andra jämförbara länder vars ekonomier är lika exportberoende
            som den svenska förefaller klara sig betydligt bättre. Den svenska
            BNP:n beräknas falla med 4,2 % under 2009. Motsvarande siffror
            för Danmark, Norge och Finland är 2,5, 1,0 och 3,8 %.
          </p>
          <head xml:id="i-CNYBpK5MaQmyNweLLfFhMb" type="h1">
            Diagram 2. Procentuell förändring av BNP 2009
          </head>
          <p xml:id="i-EuaugmBAVZeJ65EPsdQmJe">
            Källa: VP 09 och KI, Analysunderlag mars 2009.
          </p>
          <p xml:id="i-9bTiZCVdWpNmSi9tDzSbZ5">
            Trots att dagens globala finansiella kris är orsakad av den industrialiserade
            världen, med USA i spetsen, så kommer den att slå hårdast mot
            världens fattigaste länder. Länder drabbas naturligtvis olika,
            bl.a. beroende på hur pass avreglerade deras nationella ekonomier
            är. När den fattiga världen drabbas är det de fattiga kvinnorna
            som drabbas hårdast och riskerar att bli krisens största förlorare.
            Följderna av dålig ekonomi drabbar kvinnor och flickor på olika
            nivåer; färre flickor tillåts gå i skolan och möjligheten att
            få lån, så kallade mikrokrediter, minskar. Den globala krisen
            riskerar helt enkelt att öka klyftorna både mellan fattiga och
            rika samt mellan män och kvinnor om inte åtgärder vidtas. Behovet
            av en radikal utvecklingspolitik med ett tydligt jämställdhetsfokus
            är därför större än på mycket länge. Det internationella arbetet
            med att möta den finansiella krisen och arbetet inom det finansiella
            systemet måste inkludera ett rättvise- och jämställdhetsperspektiv
            om inte dagens redan djupa klyftor ska fördjupas ytterligare.
          </p>
          <head xml:id="i-2jHMNMfHA1bXC1ciF3iso7" type="h2">
            4.3 Nyliberalismens kollaps
          </head>
          <p xml:id="i-LTVbNNsv5EP4ypLrhbYrbS">
            Om inte de amerikanska federala myndigheterna gått in med gigantiska
            belopp i form av nödlån och andra typer av stöd i samband med
            finanskrisens akuta skede i september 2008 hade det amerikanska
            finansiella systemet mer eller mindre brakat ihop. Och eftersom
            det finansiella systemet är kapitalismens blodomlopp hade ett
            imploderat finanssystem resulterat i att den amerikanska reala
            ekonomin kollapsat.
          </p>
          <p xml:id="i-QcaTd7cTCmdSz8okG2zjz5">
            Om den amerikanska ekonomin hade kollapsat hade samma sak ägt
            rum i de flesta av världens länder. Flera av länderna utanför
            USA hade dessutom på egen hand imploderat om inte deras myndigheter
            gått in med omfattande stödpaket till den finansiella sektorn.
          </p>
          <p xml:id="i-E9pZFKHS8BevZwkJpXG6R7">
            Så: Fungerar kapitalismen? Svaret på denna fråga avgörs av vad
            man lägger i ordet fungerar. Beträffande de rika ländernas samhällsekonomiska
            utveckling kan man kanske säga att kapitalismen för närvarande
            stapplar fram, likt en drucken man. Om frågan gäller situationen
            i utvecklingsländerna, inkomst- och förmögenhetsfördelningen på
            såväl global som nationell nivå, de rika ländernas klimatpåverkan
            osv., torde ett försiktigt svar mynna ut i att kapitalismen fungerar
            mycket dåligt.
          </p>
          <p xml:id="i-CKyTY9tqrK68WXLCMkDFXF">
            Men om det i dagsläget är för tidigt att dödförklara kapitalismen
            som ekonomiskt system i den rika industrialiserade världen, så
            borde den nuvarande ekonomiska krisen i alla fall tolkas som ett
            sammanbrott för det dogmatiska marknadsliberala synsättet som
            dominerande världsåskådning. Nyliberalismen (i betydelsen dogmatisk
            marknadsliberalism) fick ett politiskt genombrott på det internationella
            planet i skiftet mellan 1970- och 80-talet. De politiska förgrundsfigurerna
            var naturligtvis USA:s president Ronald Reagan och Storbritanniens
            premiärminister Margaret Thatcher. Deras makttillträde hade därtill
            föregåtts av ett antal mycket inflytelserika nationalekonomiska
            uppsatser av bl.a. ekonomerna Edmund Phelps och Milton Freidman.
            Förenklat kan man säga att budskapet i Phelps och Freidmans artiklar
            var att staten gör klokt i att inte försöka minska arbetslösheten
            genom att öka den samlade efterfrågan i samhället med hjälp av
            finanspolitiska stimulanser.
          </p>
          <p xml:id="i-4BWoyT7xeV5DAPeNVEuECi">
            När sedan konservativa politiker som Reagan och Thatcher kom
            till makten utvecklades i början av 1980-talet ett nyliberalt
            ekonomiskt synsätt som innebar en stark tilltro till marknadens
            självkorrigerande mekanismer. Fram t.o.m. början av 1980-talet
            hade de finansiella marknaderna i de flesta länder varit starkt
            reglerade. Dessa började nu avregleras i rask takt. Denna trend
            nådde även fram till Sverige i mitten av 1980-talet. Att de svenska
            bankernas kreditreglering slopades 1985 bidrog i allra högsta
            grad till den kreditexpansion som sedan följde och som lade grunden
            till den svenska fastighets- och bankkris i början av 1990-talet
            som sedermera utvecklades till den mycket djupa recessionen under
            första halvan av 1990-talet. Avregleringarna av de finansiella
            marknaderna har, framför allt i de anglosaxiska länderna, fortsatt
            långt in på 2000-talet.
          </p>
          <p xml:id="i-KpFyn4bqtZ7LBHa2G4QrEV">
            Den nyliberala ekonomiska politiken de senaste 25 åren kan emellertid
            inte begränsas till avreglerade finansiella marknader. Parallellt
            med de finansiella avregleringarna har konservativa och marknadsliberala
            politiker genomfört betydande skattesänkningar, inte minst i USA
            men även i många andra länder som kraftigt ökat inkomst- och förmögenhetsskillnaderna.
            Sociala skyddsnät i form av socialförsäkringar har rustats ned,
            och många tidigare offentliga verksamheter har privatiserats.
            En del av dessa privatiseringar har därtill underblåst de inslag
            av spekulativt finanskapital som utgjort finanskrisens kärna.
            Privatiseringar snävar in demokratins omfång, och i vissa fall
            har dessa privatiseringar därmed också undergrävt de folkvaldas
            möjligheter till kontroll och övervakning av de finansiella marknaderna.
          </p>
          <p xml:id="i-5G3JRNHhkrxndVJ7Zoo9rt">
            Om flera av orsakerna till den nuvarande ekonomiska krisen kan
            härledas till den nyliberala ideologin, kan knappast detsamma
            sägas om de åtgärder som nu föreslås av de flesta regeringar för
            att motverka det ekonomiska fallet. Det handlar t.ex. om de akuta
            åtgärderna i form av massiva nödlån och andra stöd till finansiella
            institutioner och bilföretag, men också om insikten att om staten
            inte går in med kraftfulla finanspolitiska efterfrågestimulanser
            blir krisen än mer utdragen och kostsam.
          </p>
          <p xml:id="i-CZQnoN7DGnRJ6Hi6DzjcGj">
            Ett annat bärande inslag i den ekonomiska nyliberalismen var
            och är den s.k. normpolitiken. Denna innebär att man slår fast
            olika ramverk som begränsar de folkvalda politikernas handlingsfrihet
            beträffande finans- och penningpolitiken. Många länder har anammat
            denna ideologi. EU:s stabilitetspakt (som bl.a. föreskriver gränser
            för offentliga underskott och skuldkvoter) är ett utslag av denna
            uppfattning. Sverige hör till de länder som i allra högsta grad
            har omfattat detta synsätt. I själva verket hör den svenska finans-
            och penningpolitiken till de mest normstyrda i hela världen.
          </p>
          <p xml:id="i-UqhugAmHkMF45tyn21MjuW">
            Två omständigheter av den pågående krisen beträffande normpolitiken
            kan noteras. USA hör till de länder där finans- och penningpolitiken
            är minst normstyrd. President Obama tog över ett underskott i
            de offentliga finanserna för 2009 på ca 9,5 % av BNP. Vid sidan
            av de omfattande åtgärder som de amerikanska federala myndigheterna
            vidtagit för att stabilisera den finansiella sektorn (och bilindustrin)
            har Obama-administrationen dessutom lagt ett kraftfullt finanspolitiskt
            stimulanspaket som motsvarar 5,6 % av BNP utslaget på tre år.
            För 2009 uppgår den finanspolitiska stimulansen till ca 2 % av
            BNP, vilket på kort sikt driver upp underskottet till ca 12 %
            av BNP. 6
          </p>
          <p xml:id="i-6P7EdQ6VjdsGKtEqCmmZNZ">
            Anledningen till stimulanspaketet är självklar, vilket vi nämnt
            ovan; den amerikanska ekonomin har, liksom övriga länder, drabbats
            av ett stort efterfrågebortfall och i dess kölvatten en kraftigt
            stigande arbetslöshet. (I stort sett samtliga respekterade ekonomer
            är ense om att den amerikanska ekonomin, och för all del de flesta
            andra länders ekonomier, är i behov av kraftfulla insatser för
            att öka efterfrågan i syfte att förhindra att lågkonjunkturen
            blir mer långvarig och djupare än nödvändigt.) Oberoende bedömare
            som t.ex. den amerikanska kongressens budgetkontor (CBO) beräknar
            att stimulanspaketet påtagligt kommer att mildra fallet avseende
            sysselsättning och BNP. 7 Den ekonomisk-politiska poängen här
            är att om den amerikanska kongressen hade begränsats av samma
            budgetregler som vi har i Sverige hade ett sådant stimulanspaket
            i det närmaste varit omöjligt.
          </p>
          <p xml:id="i-SUx55PfkhbVaYM3RCkkv9u">
            På samma sätt har ett antal medlemsländer i EU lagt betydande
            finanspolitiska stimulanspaket som innebär att de bryter mot EU:s
            stabilitetspakt. Den svenska regeringen, som efter krisens akuta
            utbrott hösten 2008, hittills inte lagt några betydande finanspolitiska
            förslag över huvud taget, gör tvärtom. I stället för att överväga
            att göra ett av världens mest stelbenta finanspolitiska ramverk
            mer flexibelt, föreslår Finansdepartementet i en ny promemoria
            8 att systemet med utgiftstaken ska göras än mer rigitt.
          </p>
          <p xml:id="i-4crPZ7pAzursg8V5muj8za">
            Ett av argumenten för de stränga ramverken för finans- och penningpolitiken
            har varit att dessa gör Sverige mindre sårbart för yttre ekonomiska
            störningar av det slag vi nu bevittnar. Men det visar sig nu som
            vi påpekade ovan att Sverige snarare tillhör de länder där tillväxten
            faller mest och arbetslösheten växer snabbast. Skulden för detta
            vilar hårt på den svenska regeringen som vägrar att bedriva en
            seriös finanspolitik i syfte att stärka den samlade efterfrågan
            i samhället. Regeringen, med finansminister Borg i spetsen, är
            verkligen i detta avseende västvärldens sista nyliberaler och
            notan för denna icke-politik betalas av det svenska folkhushållet
            i allmänhet och de arbetslösa i synnerhet.
          </p>
          <head xml:id="i-VNrsGedMKPK37AA8i3QKBJ" type="h1">
            5 Svensk ekonomi
          </head>
          <head xml:id="i-V9xWMZ6kU4tEVVq6c1S3nJ" type="h2">
            5.1 Konjunkturutvecklingen
          </head>
          <p xml:id="i-ACae1nm9cPZZDVhu6SBKLj">
            När finanskrisen bröt ut och sedermera resulterade i en global
            recession menade många att Sverige tillhörde de länder som borde
            klara sig relativt billigt undan. Ett antal förhållanden pekade
            på detta. Sverige hade (och har alltjämt) mycket starka offentliga
            finanser och stora och löpande överskott i bytesbalansen. Vi har
            ingen kraftigt skuldsatt hushållssektor. Fastighetsmarknaden var,
            och är, förhållandevis stabil, i alla fall i jämförelse med de
            gigantiska fastighetsbubblor som sprack i ett antal länder. Till
            skillnad från 1990-talskrisen stod också de stora svenska affärsbankerna
            på en relativt solid grund även om framför allt Swedbank och SE-banken
            har drabbats av betydande kreditförluster i bl.a. Baltikum.
          </p>
          <p xml:id="i-WgBcVQvb3doBbepNaGseKy">
            Dessa prognoser har nu helt kommit på skam. I själva verket har
            den svenska ekonomin drabbats hårdare jämfört med de flesta övriga
            europeiska länder. Statistiska centralbyråns utfall för det fjärde
            kvartalet 2008 visade en negativ BNP-utveckling på hela 4,9 %.
            För de flesta stora västeuropeiska länderna stannade BNP-minskningen
            på 12 %. Flera faktorer bidrar till att Sverige har drabbats särskilt
            hårt av lågkonjunkturen.
          </p>
          <list style="ul">
            <item xml:id="i-8m1TyRB67PXBcRUtQvBZPH">
              Sverige är ett litet land som är extremt beroende av handeln
              med omvärlden. Vår export motsvarar cirka 50 % av vår samlade
              BNP. Den globala lågkonjunkturen har resulterat i ett dramatiskt
              efterfrågebortfall för de svenska exportföretagens varor och tjänster.
              Från att exporten växte med 5,8 % kunde 2007, väntas den falla
              med hela 8,4 % under innevarande år.
            </item>
            <item xml:id="i-HdHEsPDnkg1W4wCuQBNFNb">
              Den globala krisen för bilbranschen. Fordonsindustrin stod tidigare
              för uppemot 15 % av Sveriges totala exportvärde. När bilindustrin
              nu går igenom sin värsta kris hittills slår det extra hårt mot
              Sverige, speciellt som både SAAB och Volvo har akuta ägarproblem.
            </item>
            <item xml:id="i-YAq4i8VaEvgwNH7HKhocZq">
              Regeringens skandalösa passivitet och dåliga hantering av krisen.
              Detta gäller såväl de otillräckliga och valhänta försöken att
              stabilisera finansmarknaderna och kapitalförsörjningen som den
              närapå totala frånvaron av finanspolitiska stimulansförslag.
            </item>
          </list>
          <p xml:id="i-EuuBt53MC3yYGqzsTdN6ya">
            Att den svenska ekonomin befinner sig i en djup recession behöver
            knappast påpekas. Regeringen bedömer att Sveriges BNP kommer att
            falla med hela 4,2 % för innevarande år och att den samlade svenska
            produktionen 20092012 kommer att understiga sin potential med
            över 900 miljarder kronor. Enbart i år väntas ett produktions-
            och efterfrågebortfall på över 220 miljarder kronor.
          </p>
          <p xml:id="i-UsQFnyA1kS8jPVRUAd9vP7">
            Den ekonomiska krisen slår på bred front, men är hittills framför
            allt en mycket allvarlig industrikris. Industriproduktionen beräknas
            falla med över 8 % under 2009. Tydligast är nedgången inom motorfordonsindustrin,
            vars produktion minskade med 27,7 % under det fjärde kvartalet
            2008. Andra industrisektorer som har drabbats eller väntas drabbas
            särskilt hårt är skogs-, trä-, metall- och maskinvaruindustrin.
            Ett fåtal branscher räknar med ökad eller oförändrad produktionsvolym
            de närmaste månaderna. Till dessa hör bl.a. livsmedelsindustrin
            och den kemiska industrin.
          </p>
          <p xml:id="i-9w7MV6LL6mHzhifQu5WV3i">
            Byggsektorn har också drabbats hårt av krisen. Framför allt är
            det marknaden för nybyggnation av bostäder som har kollapsat fullständigt.
            Förra året minskade investeringarna i nybyggnation med 13,3 %,
            och i år väntas de falla med ytterligare drygt 39 %! Situationen
            inom den privata tjänstenäringen är också dyster. Produktionen
            bedöms där falla med cirka 4 %.
          </p>
          <head xml:id="i-XSBjLTnyi5kDP8bQ7GooZz" type="h1">
            Diagram 3. Produktion i näringslivet, procentuell volymförändring
          </head>
          <p xml:id="i-12Nx21VeBAFa7VE1MGxWV3">
            Källa: Konjunkturinstitutet, Konjunkturläget mars 2009.
          </p>
          <p xml:id="i-ELf2p8bMqT2vMneMTrmVCk">
            Regeringen hade inte kunnat förhindra nedgången i ekonomin, men
            man hade kunnat lindra fallet väsentligt genom rejäla finanspolitiska
            stimulanser. Professor Assar Lindbeck efterfrågade i en artikel
            på DN-debatt 9 , som vi ska återkomma till senare, ett tvåårigt
            stimulanspaket på 90 miljarder kronor som han menade kunde halvera
            bortfallet i produktionen och sysselsättningen. Han föreslog bl.a.
            finanspolitiska insatser på 45 miljarder kronor för 2009 utöver
            vad som redan var beslutat. Sedan artikeln skrevs, i mitten av
            januari, har konjunkturutsikterna förvärrats dramatiskt och därmed
            också behovet av finanspolitiska stimulanser. Dessvärre har vi
            kunnat konstatera att regeringen från mitten av januari och fram
            till den innehållslösa vårpropositionen endast föreslagit finanspolitiska
            insatser på i storleksordningen 4,8 miljarder kronor för 2009.
          </p>
          <head xml:id="i-UEnvT2eGZC1Z4BCGsNwBpX" type="h2">
            5.2 Jobbkrisen
          </head>
          <p xml:id="i-95nx5rvJvKNbdj6VJQL5ze">
            Beskrivningen ovan om utvecklingen av den svenska produktionen
            avspeglas naturligtvis i utvecklingen på arbetsmarknaden. Utifrån
            nationalräkenskaperna bedömer Konjunkturinstitutet (KI) att antalet
            sysselsatta kommer att minska med hela 255 000 personer 20082010.
            10 Sysselsättningen inom industrin beräknas för samma tidsperiod
            minska med 117 000 personer, och antalet sysselsatta inom tjänstesektorn
            bedöms minska med 113 000 personer. Om tidshorisonten utvidgas
            med ett år, dvs. till 2011, beräknas antalet sysselsatta sammantaget
            minska med ca 320 000 personer enligt regeringskansliets egna
            prognoser.
          </p>
          <p xml:id="i-V5r9LKNaoB5rCrZYuS7DwD">
            KI beräknar att sysselsättningen inom kommunsektorn faller med
            7 000 personer mellan 2008 och 2010. Denna beräkning bygger dels
            på en betydligt mer expansiv finanspolitik i generell bemärkelse
            jämfört med regeringens, dels att regeringen tillför kommunerna
            en nivåförstärkning av de generella statsbidragen på 12 miljarder
            kronor fram till 2010. På tvärs mot i princip alla ekonomers råd
            visar det sig nu att regeringen inte tillför kommunsektorn några
            ytterligare medel under 2009 över huvud taget och för 2010 endast
            ett tillfälligt stöd på 7 miljarder kronor. Konjunkturinstitutets
            prognos beträffande sysselsättningsutvecklingen kan därför visa
            sig vara i betydande grad för optimistisk. Genom att inte tillföra
            kommunsektorn mer resurser bidrar därmed regeringen även på detta
            område till att förvärra lågkonjunkturen. Det är svårt att finna
            någon ekonomisk logik bakom regeringens agerande. Vi utvecklar
            vår kritik mot regeringens politik avseende kommunerna i avsnitt
            8.3 senare i motionen. Men låt oss redan här instämma i vad Sveriges
            Kommuner och Landstings (SKL) chefekonom Clas Olsson konstaterade
            vid en utfrågning av finansutskottet den 12 mars i år: Det [tillskottet
            av resurser till kommunsektorn] är ett mycket billigt och effektivt
            sätt att undvika en ytterligare nedgång om man jämför med andra
            sysselsättningsåtgärder. 11
          </p>
          <p xml:id="i-2UN2VQqudNe4MvY58nSABU">
            Clas Olssons analys bekräftas av en promemoria från Riksdagens
            utredningstjänst, som räknat på den statsfinansiella effekten
            av att upprätthålla sysselsättningen i kommuner och landsting.
            Utredningstjänstens PM visar att nettokostnaden för staten för
            att förhindra uppsägningar i kommunsektorn på t.ex. 10 000 personer
            uppgår till endast 2 miljarder kronor. 12 Detta kan ställas mot
            regeringens politik för ökad sysselsättning, där det bärande inslaget
            är det jobbskatteavdrag som hittills kostat 65 miljarder kronor
            och vars sysselsättningseffekter i bästa fall får klassas som
            mycket osäkra.
          </p>
          <p xml:id="i-UuvuFAMu8ku7SqTvFsTyWQ">
            Regeringens egna prognoser över arbetslöshetens utveckling de
            närmaste åren är mardrömslika. För innevarande år beräknas antalet
            öppet arbetslösa till närmare 9 % av arbetskraften. Och sedan
            blir det värre: fram till 2011 räknar regeringen med en arbetslöshet
            på nära 12 %!
          </p>
          <head xml:id="i-VZiry42VyfCme6ErnhawF5" type="h1">
            Diagram 4. Öppen arbetslöshet 20052012
          </head>
          <p xml:id="i-Tbn2LGMEFgyek4vQ6e6AQ5">
            Källa: VP 09.
          </p>
          <p xml:id="i-A2rvfhS8qFKcYu38CASAJ8">
            De främsta orsakerna till den skenande arbetslösheten är den
            internationella lågkonjunkturen, regeringens avsaknad av finanspolitiska
            stimulanser för att öka efterfrågan samt regeringens valhänta
            hantering av företagens kapitalförsörjning i spåren av finanskrisen.
            Men även en rad andra faktorer bidrar till att fallet i produktion
            och sysselsättning blir större än vad som är motiverat av den
            internationella lågkonjunkturen. När högerregeringen tog över
            makten efter valet 2006 hade de, som affärspressen utryckte det,
            ett verkligt guldläge. Efter flera år av en i huvudsak produktivitetsdriven
            tillväxt började arbetsmarknaden under hösten 2005 äntligen att
            lossna.
          </p>
          <p xml:id="i-VWSyd2Q7cDGFyBP7xTZVk7">
            Mellan 2005 och 2008 ökade antalet sysselsatta med ca 260 000
            personer. Detta skapade enorma resurser för regeringen i och med
            att skatteinkomsterna ökade och utgifterna för arbetslösheten
            minskade. Dessa resurser hade regeringen kunnat använda för att
            göra stora investeringar i syfte att stärka Sveriges välstånd
            och långsiktiga tillväxtförutsättningar. Regeringen hade kunnat
            gör stora investeringar i framtidens transport- och energisystem,
            man hade kunnat föra en strategisk näringspolitik och satsat på
            forskning och utveckling i framtidsbranscher som biomedicin och
            miljöteknik. Regeringen hade kunnat börja rusta upp miljonprogrammets
            alla lägenheter, och man hade kunnat fortsätta på den gamla riksdagsmajoritetens
            linje att höja kunskapsnivån generellt bland dagens studenter
            för att möta framtidens arbetsmarknad. Och, inte minst, regeringen
            hade kunnat satsa rejält på kommunerna och landstingen för att
            höja kvaliteten inom sjukvården, skolan och barn- och äldreomsorgen.
            Kort sagt: Sverige hade kunnat stå mycket väl rustat när lågkonjunkturen
            bröt ut.
          </p>
          <p xml:id="i-5FdaHDmgMakk9jWpUSB4F2">
            I stället påbörjade regeringen direkt efter makttillträdet en
            snabb neddragning av antalet platser på högskolor och universitet.
            Regeringen skar också ned rejält på arbetsmarknadspolitiken. De
            erkänt effektiva anställningsstöden och arbetsmarknadsutbildningarna
            ersattes till stora delar av billigare och betydligt mindre effektiva
            åtgärder som nystartsjobben och aktiviteterna inom utvecklingsgarantin.
            Sammantaget minskar detta rörligheten på arbetsmarknaden och får
            nu allvarliga konsekvenser när arbetslösheten snabbt stiger.
          </p>
          <p xml:id="i-EScJ9PrtQh45gvDyEWbrzk">
            Regeringen gick också till en mycket målmedveten attack mot a-kassan,
            övriga socialförsäkringar och fackföreningsrörelsen. Genom att
            man chockhöjde avgifterna till a-kassan och slopade skattereduktionen
            för avgifterna till såväl a-kassan som fackförbunden har cirka
            500 000 personer netto lämnat a-kassan sedan regeringen tillträdde.
            Många av dessa har nu blivit arbetslösa och blir hänvisade till
            försörjningsstöd inom socialtjänsten. Och genom att man sänkte
            ersättningsnivåerna och taken inom a-kassan får en normalinkomsttagare
            nu ut endast cirka hälften av sin lön när hon eller han blir uppsagd.
            Nedskärningarna i a-kassan innebär naturligtvis stora ekonomiska
            påfrestningar för de individer som nu förlorar jobben. Men försämringarna
            av a-kassan är också till men för samhällsekonomin genom att det
            undandrar köpkraft för just de grupper som har minst utrymme till
            eget sparande, vilket ytterligare sänker den samlade efterfrågan
            i ekonomin och därmed förvärrar lågkonjunkturen.
          </p>
          <p xml:id="i-EyXWpBH7Eq8Pozt7MtwqxT">
            Vad har då regeringen gjort med alla de pengar som strömmade
            in till statskassan som ett resultat av sysselsättningsuppgången
            20052008? Svaret är enkelt: man har sänkt skatterna och det med
            mycket. Regeringen har sedan de kom till makten sänkt skatterna
            med över 100 miljarder kronor. Som vi nämnde ovan har enbart jobbskatteavdraget
            kostat ca 65 miljarder kronor. Detta har varit regeringens enda
            s.k. jobbpolitik. En mer kostsam och ineffektiv sysselsättningspolitik
            torde vara svår att finna i svensk modern politisk historia.
          </p>
          <head xml:id="i-EHgc6jceAHyz3QFppHjQzS" type="h2">
            5.3 Den finansiella sektorn och kapitalförsörjningen
          </head>
          <p xml:id="i-Jt7pwdeciVfjZGW5E18UwS">
            Som vi nämnt tidigare i motionen trodde de flesta bedömare att
            den svenska finansiella sektorn stod väl rustad när den internationella
            finanskrisen bröt ut. De flesta stora svenska affärsbankerna har
            också klarat sig förhållandevis väl, och har tämligen starka balansräkningar,
            även om framför allt Swedbank och SE-Banken har drabbats av betydande
            kreditförluster, bl.a. från deras verksamhet i de baltiska länderna.
            Den förtroendekris som präglat och alltjämt präglar de internationella
            finansiella marknaderna påverkar dock alla svenska banker.
          </p>
          <p xml:id="i-D7KooGZS2Ygb8zja5a5CBH">
            Ett vanligt mått på den finansiella krisens effekter i banksystemet
            är den s.k. basis-spreaden, vilket är skillnaden mellan den ränta
            som bankerna betalar för lån sinsemellan under en viss period
            (interbankräntan) och den förväntade styrräntan från Riksbanken
            under motsvarande period. Från att ha legat på historiskt låga
            nivåer på 5 punkter 20032006, steg den till närmare 50 punkter
            under slutet av 2007 och ökade till hela 150 punkter som mest
            under 2008. Under årets första månader har basis-spreaden sjunkit
            tillbaka och ligger nu omkring 50-strecket. Så trots att Riksbanken
            sänkt styrräntan i flera steg är bankernas och andra kreditinstituts
            finansieringskostnader alltjämt höga till följd av en hög riskpremie,
            vilket i sin tur påverkar företagens finansieringsvillkor i form
            av högre upplåningskostnader och hårdare kreditprövning eller
            högre krav på säkerhet.
          </p>
          <head xml:id="i-8eqcq5mqADBD68oAMuXihm" type="h1">
            Diagram 5. Skillnaden mellan interbankräntor och förväntade styrräntor,
            räntepunkter
          </head>
          <p xml:id="i-AuoFnBHcAQojXTnPoFbyTs">
            Källa: Riksbanken, Penningpolitisk rapport (feb 2009).
          </p>
          <p xml:id="i-8JiKq8tjewnNZ24fFoPNmc">
            Den fortsatt höga riskpremien beror delvis på faktorer som är
            direkt kopplade till det finansiella systemet. Fortfarande präglas
            de finansiella marknaderna av osäkerhet beträffande hur stora
            de dåliga lånen är och var i det finansiella systemet dessa finns.
            Riskpremien drivs naturligtvis också upp av lågkonjunkturen i
            sig dvs. att osäkerheten om vilka företag som överlever de dåliga
            tiderna är stor.
          </p>
          <p xml:id="i-V4JrjNLE9g64m3exkgrDA2">
            Det är svårt att finna något stöd i den officiella statistiken
            för att en faktisk kreditåtstramning ägt rum på de svenska finansiella
            marknaderna. Vissa uppgifter gör gällande att svenska storföretags
            upplåning på de utländska värdepappersmarknaderna har begränsats
            till följd av den finansiella oron och att storföretagen därför
            i högre utsträckning än tidigare vänt sig till de svenska bankerna
            för sin finansiering och på så sätt trängt ut de mindre företagens
            upplåning. Men inte heller detta kan spåras i den officiella statistiken.
            Statistiken är dock svårbedömd och har sina brister. Ett antal
            enkätundersökningar visar tvärtom att många företag upplever finansieringen
            som ett problem.
          </p>
          <p xml:id="i-KXRF3ZLYCuhyTZDLhjP1kw">
            Konjunkturinstitutets publikation Konjunkturbarometern har sedan
            november 2008 utvidgat sina enkätundersökningar med ett antal
            frågor beträffande företagens finansieringssituation. I den senaste
            barometern (mars 2009) uppgav 35 % av de tillfrågade företagen
            att de upplever det som svårare än normalt att finansiera sin
            verksamhet. Den bransch som har störst finansieringsproblem är
            byggindustrin, där 46 % av företagen upplever det som svårare
            än normalt avseende finansieringen. Andra enkätstudier bekräftar
            bilden av att många företag de facto upplever större svårigheter
            än normalt vad gäller finansiering, däribland enkäter av Riksbanken
            och ALMI företagspartners.
          </p>
          <p xml:id="i-PjStog6mCJ2RCoWFd3pRmN">
            I motsats till regeringens vägran att föreslå rejäla finanspolitiska
            stimulanser har regeringen vidtagit en rad åtgärder i syfte att
            stabilisera de finansiella marknaderna. Vänsterpartiet har stött
            merparten av förslagen, även om vi har haft vissa invändningar
            vad gäller delar av utformningen av förslagen. Vi har pekat på
            att man borde se över bankernas ensidiga rätt att säga upp krediter,
            vilket även organisationen Företagarna påpekat. I vår finanspolitiska
            stimulansmotion från i höstas (2008/09:v026) lade vi också ett
            förslag om att bilda en riskkapitalfond genom en extrautdelning
            från det vinstrika Vattenfall på 5 miljarder kronor. Vi har också
            pekat på behovet av statligt ägande inom den finansiella sektorn.
            I denna motion utvecklar vi vår syn på statens roll i banksektorn
            i avsnitt 13.2, och vi presenterar ytterligare ett antal förslag
            för att underlätta företagens finansieringssituation dessa redogörs
            för i avsnitt 13.1.
          </p>
          <head xml:id="i-LiVUWGZeWDXDgnThQj6sL1" type="h2">
            5.4 Kvinnor största förlorarna på regeringens politik
          </head>
          <p xml:id="i-V6SaW6YV1hpd7pGkN6cACB">
            En generell välfärd och en väl fungerande offentlig sektor är
            grundläggande för jämställdheten mellan män och kvinnor. Regeringen
            har sedan valet 2006 genomfört stora försämringar av arbetslöshetsförsäkringen,
            sjukförsäkringen och föräldraförsäkringen. Samtidigt har regeringen
            sänkt skatten för dem som har arbete och avskaffat förmögenhetsskatten.
            Nedskärningarna i socialförsäkringssystemet har slagit särskilt
            hårt mot gruppen kvinnor som oftare än gruppen män är visstidsanställda,
            deltidsarbetslösa, föräldralediga, ensamstående med barn eller
            långtidssjukskrivna.
          </p>
          <p xml:id="i-AixvmXVnSjEjsbo618hNVq">
            Mellan 2006 och 2008 ökade gapet mellan kvinnors och mäns genomsnittsinkomster
            med 4 procentenheter. Det innebär en inkomstskillnad på 1 000
            kr per månad (RUT, dnr 2008:1320). En fördelningsanalys av skatte-
            och utgiftsförändringarnas effekter visar tydligt att högavlönade
            män i storstadsområden är vinnare på regeringens politik medan
            lågavlönade kvinnor i glesbygd är de stora förlorarna (RUT, dnr
            2008:1318).
          </p>
          <p xml:id="i-WVtbCr623LHF81TjMQ75wo">
            58 % av regeringens samlade reformer som påverkar individers
            inkomster tillfaller män som grupp. Topp 10 % där två av tre personer
            är män har gynnats mest. De ökade ekonomiska skillnaderna mellan
            män och kvinnor strider inte bara mot riksdagens jämställdhetspolitiska
            mål med regeringens ansvarslösa och könsblinda politik riskerar
            klyftorna mellan kvinnor och män att fördjupas ytterligare i den
            pågående lågkonjunkturen.
          </p>
          <p xml:id="i-NXvcYEvZLVbU8nMsNiLq9y">
            Begränsningen av rätten att deltidsstämpla till 75 dagar är bara
            ett av många exempel på att regeringens politik slår hårdast mot
            kvinnor. Regeringen anser att möjligheten till deltidsersättning
            från arbetslöshetsförsäkringen medför svaga ekonomiska drivkrafter
            att söka ett annat arbete (prop. 2008/09:1 bilaga 5). De flesta
            deltidsarbetslösa är kvinnor i låglöneyrken. Regeringen lägger
            på så sätt hela ansvaret för den ojämställda arbetsmarknaden på
            kvinnorna själva i stället för på arbetsgivarna som inte erbjuder
            heltidstjänster.
          </p>
          <p xml:id="i-FPGLBJ4YyPEQ5DjT8W8Qca">
            Regeringen har trots massiv kritik från tunga remissinstanser
            genomfört historiska försämringar av sjukförsäkringen. Någon analys
            av de nya reglerna ur jämställdhetssynpunkt har inte gjorts trots
            att 60 % av alla med sjukpenning eller sjuk- och aktivitetsersättning
            är kvinnor.
          </p>
          <p xml:id="i-ESiKdt6E79YfUh4pUwq6FP">
            Regeringen har tillfört kommunerna ett tillfälligt stöd på 7
            miljarder kronor för 2010. I sin marsprognos hade Konjunkturinstitutet
            (KI) räknat med en höjning på 12 miljarder kronor. Även utifrån
            det antagandet bedömde KI att antalet sysselsatta i kommunsektorn
            skulle minska med 7 000 personer 20082010. Regeringens otillräckliga
            tillskott kommer med stor sannolikhet att innebära stora personalneddragningar
            i kommuner och landsting under de närmaste åren.
          </p>
          <p xml:id="i-4cZrQbS8CJKBi6u5RWNaPB">
            Kvinnor drabbas på flera sätt hårdare än män av neddragningar
            i de offentliga välfärdstjänsterna. Som offentligt anställda får
            de ta konsekvenserna i form av sämre löneutrymme, minskad bemanning,
            risk för uppsägning och arbetslöshet. Samtidigt flyttas ansvaret
            för omsorg om barn, äldre och personer med funktionsnedsättning
            över på anhöriga, i praktiken på kvinnor. Regeringen omvandlar
            på så sätt det arbete som varit professionellt, avlönat och gemensamt
            finansierat till oavlönade kvinnosysslor. Därmed har man tagit
            ett kliv tillbaka till de förhållanden som rådde före 1970-talets
            expansion av den offentliga välfärdssektorn.
          </p>
          <p xml:id="i-51XXd547FJy2T9dgFomok3">
            Vi kan redan nu se konsekvenserna av regeringens högerpolitik.
            Siffrorna talar sitt tydliga språk regeringen har tagit ett stort
            steg bakåt när det gäller både jämställdhet och jämlikhet. Men
            den fulla vidden av nedskärningarna på vår gemensamma välfärd
            och konsekvenserna för jämställdheten kommer att visa sig först
            under de kommande åren.
          </p>
          <head xml:id="i-NYHLZNtGKi8iPGCrmc9y5B" type="h1">
            6 Regeringens politik
          </head>
          <head xml:id="i-9GqudtNV5syLumGBCRc12" type="h2">
            6.1 Regeringens finanspolitiska haveri
          </head>
          <p xml:id="i-CUt3n2E6vqXwKueK1EPiZ8">
            Att en betydande finanskris var på väg stod klart åtminstone
            under sommaren 2007, om inte förr. Redan då började finanshusen
            i USA att drabbas av kreditförluster till följd av fallande fastighetspriser.
            Detta resulterade bl.a. i kraftiga svängningar för ett flertal
            av världens större aktiebörser och stigande riskpremier på krediter.
            Finansminister Anders Borgs bedömning under hösten var att den
            finansiella krisen [bedöms] få en relativt begränsad effekt på
            Europa och Förenta staterna. 13 Vid denna tidpunkt var förvisso
            inte finansministern ensam om att underskatta konsekvenserna av
            finanskrisen. Mer allvarligt är hur regeringen agerat sedan dess.
          </p>
          <p xml:id="i-SpLtkB8wQjdJUAYdawezx9">
            Regeringen lade sin senaste budgetproposition på riksdagens bord
            den 12 september 2008. Slutfasen i regeringens utformning och
            beredning av statsbudgeten ägde rum under den senare halvan av
            augusti och under de första dagarna i september. När Lehman Brothers
            gick i konkurs den 8 september övergick en allvarlig finansiell
            kris inom loppet av några dagar till något som närmast kan liknas
            vid en finansiell härdsmälta. Aktiebörserna störtdök och bankernas
            utlåning närapå upphörde.
          </p>
          <p xml:id="i-4KpkHFw5Hz4UA3MnUDvz3f">
            Strax därefter möttes riksdagens samliga partiledare i en direktsänd
            tv-debatt i SVT. Vid denna tidpunkt stod det fullständigt klart
            att finanskrisen skulle få betydande realekonomiska konsekvenser
            världen över. Företrädarna för oppositionen påpekade helt korrekt
            att regeringens budget i praktiken var överspelad i samma stund
            som den lades på riksdagens bord och att regeringen antingen borde
            utforma en helt ny budget eller åtminstone snabbt återkomma till
            riksdagen med ett stimulanspaket för att möta den efterfrågechock
            som följde i finanskrisens spår. Statsminister Fredrik Reinfeldts
            svar var tämligen substanslöst. Regeringens beredskap var god
            hävdade han, och de resurser som den nyligen lagda budgeten innehöll
            var fullt tillräckliga. Samtidigt passade han på att kritisera
            oppositionen för att söka skrämma upp det svenska folket.
          </p>
          <p xml:id="i-9XZmjopwB6XzkQ8cbSUWbq">
            Företrädarna för oppositionen anmärkte att de förslag som återfanns
            i budgeten tidigast kunde sättas i verket den 1 januari 2009 och
            att man inte hade tid att vänta så länge på att sätta in finanspolitiska
            stimulanser. Detta argument var dock inget som bet på de borgerliga
            partiledarna. Under hela hösten 2008 förhöll man sig, med några
            mindre undantag, helt passiv beträffande finanspolitiska stimulanser.
            Detta trots att i princip samtliga tongivande ekonomer, från höger
            till vänster på den politiska kartan, närmast vädjade till regeringen
            att agera.
          </p>
          <p xml:id="i-2HeCqTHduA3qoX2GzmBuxg">
            Samtliga oppositionspartier lade fram finanspolitiska stimulanspaket
            under hösten 2008. Vänsterpartiet presenterade i slutet av november
            ett brett åtgärdspaket i motionen 2008/09:v026 Ytterligare åtgärder
            mot lågkonjunkturen för att bromsa fallet i ekonomin och sysselsättningen.
            Här presenteras kortfattat några av huvudpunkterna. Motionen vilade
            på tre ben:
          </p>
          <p xml:id="i-GCVkcU7xWu1FrhtSqxWsum">
            1. Förbättra kapitalförsörjningen. Vi föreslog därför att man
            skulle skapa en riskkapitalfond på 5 miljarder kronor genom en
            extrautdelning från det vinstrika Vattenfall.
          </p>
          <p xml:id="i-7AttmM1YgArZ1sRBiioK46">
            2. Tidigarelägg investeringar som ändå måste göras och som dels
            leder till en omedelbar stimulans av efterfrågan, dels stärker
            Sveriges långsiktiga tillväxtförutsättningar och välstånd. Vi
            föreslog därför att kommunerna skulle få ett investeringsstöd
            på 8 miljarder kronor under 2009. Stödet skulle gå till investeringar
            som tidigarelades eller annars riskerade att bli uppskjutna. Det
            kunde handla om reparationer och upprustning av alltifrån skolor,
            sjukhus, bostäder och vägar till system för vattenförsörjning
            och fjärrvärme. Vi presenterade också ett förslag om ett tidsbegränsat
            ROT-avdrag för att ytterligare stimulera byggsektorn, där antalet
            varsel vid denna tidpunkt hade tredubblats på bara ett år. ROT-avdrag
            som syftade till miljöförbättrande åtgärder och energieffektiviseringar
            premierades särskilt.
          </p>
          <p xml:id="i-Y9YMpvqjnwhB3CG5XikUvu">
            3. Öka möjligheterna till utbildning och omskolning för den växande
            skaran av arbetslösa och varslade. Vi anslog därför bl.a. medel
            till ett kunskapslyft för varslade. Totalt beräknades programmet
            omfatta ca 20 000 personer under 2009. Vi ökade också antalet
            platser inom den kvalificerade yrkesutbildningen och antalet platser
            för unga långtidsarbetslösa utan gymnasieutbildning.
          </p>
          <p xml:id="i-3obQHbhu5huaFUcuVVF9Jx">
            Tiden gick och regeringen, med statsminister Reinfeldt och finansminister
            Borg i spetsen, ägnade den mesta av tiden till att förklara vad
            man inte tänkte göra. Några framåtsyftande satsningar för att
            stärka Sveriges tillväxtförmåga och minska fallet i sysselsättningen
            presenterades inte.
          </p>
          <p xml:id="i-WEfdLjudfGxKPW3QV3PFzB">
            Den 18:e januari publicerade professor Assar Lindbeck en debattartikel
            i Dagens Nyheter med rubriken Regeringen måste bejaka tillfälliga
            budgetunderskott. Assar Lindbeck sade det som i princip samtliga
            ekonomer var överens om: Eftersom nedgången i den svenska ekonomin
            är djup och beräknas bli långvarig måste ett stort stimulanspaket
            sjösättas. Samtidigt har Sverige mycket starka offentliga finanser.
            Naturligtvis går de offentliga finanserna nu med underskott, men
            den offentliga finansiella förmögenhetsställningen är fortfarande
            mycket stark. Förutsättningarna för stora finanspolitiska stimulanser
            är med andra ord mycket gynnsamma. Assar Lindbeck föreslog följaktligen
            att regeringen, utöver vad som redan beslutats, satsade ca 45
            miljarder kronor i finanspolitiska stimulanser under 2009 och
            ytterligare 45 miljarder kronor under 2010.
          </p>
          <p xml:id="i-4BSwctjYTXtfedjVf8P3MM">
            Lindbeck konstaterade vidare att den tillfälliga ökningen av
            det offentliga underskottet som de stimulanser han föreslog skulle
            medföra var ett lågt pris att betala. Han formulerade det på följande
            sätt: 14
          </p>
          <p xml:id="i-VSZTh4kU9bkJ9gNcjCYgaH">
            Tillsammans med de automatiska försvagningarna i budgeten under
            den kommande lågkonjunkturen kan vi då mycket väl hamna i en situation
            där budgetunderskottet för staten hamnar just någonstans i intervallet
            35 % av BNP, beroende på sammansättningen av vidtagna stimulansåtgärder.
            Jag tror att nästan alla som är insatta i dessa frågor skulle
            betrakta detta som ett lågt pris för att halvera bortfallet i
            produktion och sysselsättning.
          </p>
          <p xml:id="i-JygRneSH1sF99mdXWnZZ5r">
            Noterbart i sammanhanget är att när Lindbeck gav rekommendationen
            om ett 2-årigt stimulanspaket på 90 miljarder kronor i syfte att
            halvera bortfallet i produktionen och sysselsättningen byggde
            detta på antagandet att BNP för 2009 skulle falla med 1 %. Regeringens
            prognos i VP 09 pekar på att BNP faller med hela 4,2 % i år, och
            att den samlade svenska produktionen 20092012 kommer att understiga
            sin potential med över 900 miljarder kronor. Enbart i år väntas
            ett produktions- och efterfrågebortfall på över 220 miljarder
            kronor. Behovet av efterfrågestimulanser har alltså ökat avsevärt
            sedan Lindbeck skrev artikeln.
          </p>
          <p xml:id="i-Jb5brW682fQa2xFkRqZt2G">
            Till sist gav Finansdepartementet med sig och presenterade den
            22 januari i år propositionen 2008/09:97 Åtgärder för jobb och
            omställning, i vilken man påstod att man satsade den enorma summan
            av 8 miljarder kronor. När man läste propositionen visade det
            sig att även denna låga finanspolitiska stimulans var en bluff.
            De skarpa förslagen summerades till knappt 1,2 miljarder kronor,
            15 och man aviserade ett ROT-avdrag på motsvarande 3,6 miljarder
            kronor.
          </p>
          <p xml:id="i-6ZvVk7fH5ru5gjDE7nJVGb">
            Europaparlamentet har i rapporten Economic Stimulus Packages
            In EU Member States försökt kartlägga storleksordningen på de
            finanspolitiska stimulanspaket som de olika länderna föreslagit
            för 2009, sedan Europarådets överenskommelse i december 2008 om
            EU-stimulanser på 200 miljarder euro. Tidsperioden för Europaparlamentets
            studie sträcker sig mellan december 2008 fram t.o.m. den 11 februari
            2009.
          </p>
          <head xml:id="i-J1Nwd9KaH7JvJLirXNpvw1" type="h1">
            Diagram 6. Stimulanspaket för 2009, % av BNP
          </head>
          <p xml:id="i-Jf7LDsyuGWBFkNFZFoUfa">
            Källa: Europaparlamentet, RUT (dnr 2009:307).
          </p>
          <p xml:id="i-HtV7Mh1ri9rHgSNEyALm53">
            Som framgår av diagrammet ovan har den svenska regeringen satsat
            betydligt mindre i form av finanspolitiska efterfrågestimulanser
            än genomsnittet för de största EU-länderna. Kontrasten blir än
            mer slående när man jämför med länder som USA och Kina, 16 och
            då är den av Europaparlamentet angivna siffran på 0,4 % av BNP,
            vilket motsvarar drygt 12 miljarder kronor, med stor sannolikhet
            grovt överskattad. Vår bedömning är att regeringen, från Eurorådets
            överenskommelse i december 2008 fram till Europaparlamentets rapport
            som publicerades den 11 februari 2009, har beslutat och aviserat
            om finanspolitiska stimulanser på 4,8 miljarder kronor för 2009
            17 , vilket motsvarar endast 0,15 % av BNP.
          </p>
          <p xml:id="i-Ps5habqRLGAkTtzkwmbS49">
            Nu är det april och regeringen har presenterat 2009 års ekonomiska
            vårproposition. Regeringen har lyckats förmedla en bild av att
            man satsar 10 miljarder kronor på jobben. Men dessa handlar enbart
            om att utgifterna för arbetslöshetsersättningen ökar i takt med
            stigande arbetslöshet. Det enda regeringen nu har att komma med
            är en kraftig ökning av antalet platser i den s.k. utvecklingsgarantin
            20102012. Det är förmodligen det mest ineffektiva arbetsmarknadspolitiska
            program vi någonsin haft i Sverige. När Fredrik Reinfeldt var
            oppositionsledare brukade han i föraktfulla ordalag beskriva även
            högst effektiva program som Ams-politik. Vi vill inte gärna ta
            över moderatledarens vokabulär, men det hade varit intressant
            att höra hur regeringen internt resonerade när de kom fram till
            att stora volymer av synnerligen ineffektiva AMS-program är det
            som ska få fart på den svenska ekonomin.
          </p>
          <p xml:id="i-RD5uM42AXq2epopv9kpwbz">
            I samband med presentationen av vårpropositionen sade regeringen
            att man satsade 17 miljarder kronor på kommunsektorn. Sanningen
            är att regeringen i vårpropositionen inte tillför kommunsektorn
            en enda krona för 2009, vilket är på tvärs mot vad i stort sett
            samtliga ekonomer rekommenderat, däribland ordföranden i regeringens
            eget finanspolitiska råd, Lars Calmfors. För 2010 skjuter man
            till 7 miljarder kronor, men enbart som ett tillfälligt resurstillskott.
          </p>
          <p xml:id="i-U3xYZEeJY1oTutC62d5vTz">
            Konjunkturinstitutet (KI) räknade i sin marsprognos 18 med att
            regeringen skulle tillföra kommunsektorn 3 miljarder för 2009
            och ytterligare 9 miljarder för 2010 med andra ord skulle det
            bli en nivåhöjning på 12 miljarder kronor fram till 2010. Trots
            den förstärkning som Konjunkturinstitutet baserar sin prognos
            på, bedömer KI att sysselsättningen inom kommunsektorn faller
            med 7 000 personer 20082010. 19 Med regeringens politik kommer
            sysselsättningen i kommunsektorn att falla betydligt mer. Förutom
            försämrad kvalitet i välfärden, innebär den ökade arbetslösheten
            att den samlade efterfrågan faller ytterligare, vilket i sin tur
            leder till ännu högre arbetslöshet osv. För 2011 och 2012 drar
            regeringen ned nivån till 5 miljarder kronor. Vilka konsekvenser
            detta får på välfärden, sysselsättningen och den samlade efterfrågan
            i samhället är lätt att räkna ut.
          </p>
          <p xml:id="i-7pSaX161jysn2e3aaXtSSe">
            Konjunkturinstitutet har rekommenderat regeringen att satsa 50
            miljarder kronor på finanspolitiska stimulansåtgärder för 2010
            utöver vad som redan är beslutat. Statsminister Fredrik Reinfeldt
            har avfärdat denna rekommendation. Det enda regeringen alltså
            har att komma med är ett fullständigt otillräckligt tillskott
            till kommunsektorn och en stor volymökning av högst ineffektiva
            AMS-åtgärder. Vi kan inget annat göra än att konstatera att regeringens
            finanspolitiska hantering av den djupa lågkonjunktur Sverige befinner
            sig i, där folk förlorar sina jobb på löpande band och där arbetslösheten
            redan nästa år väntas överstiga 11 %, är cynisk och synnerligen
            kontraproduktiv.
          </p>
          <head xml:id="i-S63Kj74eGqDGAsyUkakvDb" type="h2">
            6.2 Regeringens ekonomiska politik är en politik för låga löner
          </head>
          <p xml:id="i-UCp3wCQZXe86e51aC1Vzrv">
            Som vi konstaterade i avsnitt 5.2 hade regeringen verkligen ett
            guldläge när de tog över regeringsmakten efter valet 2006. De
            offentliga finanserna gick med stora överskott och sysselsättningen
            ökade i snabb takt. Regeringen hade kunnat använda överskotten
            för investeringar som hade stärkt Sveriges långsiktiga tillväxtförutsättningar
            och välstånd. Men vad gäller den ekonomiska politiken hade regeringen,
            med finansminister Anders Borg i spetsen, bara ett fokus, vilket
            kan sammanfattas med deras paroll att öka drivkrafterna att gå
            från bidrag till arbete. Alliansens politik vilar alltså på uppfattningen
            att stora grupper av människor medvetet väljer att vara sjuka
            eller arbetslösa. Därför sänkte man ersättningsnivåerna i a-kassan
            och sjukförsäkringen och därför ställer man hårdare krav för att
            över huvud taget vara berättigad till ersättning om man drabbas
            av arbetslöshet eller sjukdom.
          </p>
          <p xml:id="i-XQakgjeGwjkFuzGE8CXxGZ">
            Men sänkta ersättningar i a-kassan och sjukförsäkringen leder
            inte i sig till fler arbeten. Detta inser även regeringen. Strategin
            är att genom olika åtgärder sätta press på de lägsta lönerna nedåt.
            Genom att sänka ersättningen i arbetslöshets- och sjukförsäkringen
            samt ställa hårdare krav på de arbetslösa och sjukskrivna sänker
            man lönekraven. Parallellt med detta minskade regeringen direkt
            efter valet de arbetslösas möjligheter till förkovran genom neddragningar
            inom högskolan, arbetsmarknadsutbildningen och den kommunala vuxenutbildningen
            allt i syfte att pressa fram låglönejobb och tvinga de arbetslösa
            att ta dessa.
          </p>
          <p xml:id="i-4MpDw98kp1MuqzANj5j5mT">
            Flera andra förslag följer samma linje. Detta gäller inte minst
            för regeringens paradnummer, det s.k. jobbskatteavdraget på 65
            miljarder kronor. Jobbskatteavdraget sänker det relativa värdet
            av inkomstförsäkringarna mot arbetslöshet och sjukdom. Detta för
            med sig att den relativa kostnaden för arbetslöshet och sjukdom
            ökar, vilket sätter press på lönerna nedåt. Ökade egenavgifter
            i arbetslöshetsförsäkringen och slopad skattereduktion på fackföreningsavgifterna
            ökar kostnaderna för att vara med i facket, vilket leder till
            lägre facklig organisationsgrad och därmed försvagad förhandlingsstyrka.
            Regeringens förda politik avslöjar vad det är för människosyn
            som ligger bakom den allmänt hållna parollen om att öka drivkrafterna
            till arbete. För de välbeställda är det moroten som gäller i form
            av sänkta eller slopade skatter medan det för de arbetslösa och
            sjukskrivna är piskan som gäller i form av sänkta ersättningsnivåer
            i a-kassan och sjukförsäkringen.
          </p>
          <p xml:id="i-9hN8k4DR4jUs2eVTMsthmt">
            Regeringen har sedan den tillträde med andra ord satsat allt
            på ett kort i den ekonomiska politiken: pressa fram ett ökat arbetsutbud
            för att på så sätt öka sysselsättningen. Denna politik har uppenbarligen
            misslyckats, och nu förefaller regeringen helt rådvill och åser
            passivt hur arbetslöshetssiffrorna skenar iväg. Fortfarande i
            2009 års ekonomiska vårproposition prisar regeringen sin arbetsutbudslinje.
            I ett läge med ca 700 000 personer som antingen är öppet arbetslösa
            eller hänvisade till något av regeringens arbetsmarknadspolitiska
            program för ökad sökaktivitet (till jobb som inte finns), är det
            knappast arbetsutbudet som är problemet i den svenska ekonomin.
            Med ett beräknat BNP-gap på hela 8,7 % för 2010 är det av lätt
            insedda skäl den samlade efterfrågan i samhället som är för låg.
            Men regeringen verkar vara helt låst vid den linje beträffande
            den ekonomiska politiken som man slog fast vid regeringstillträdet.
          </p>
          <p xml:id="i-ogKEdAZnfRpXZqvWiCHNa">
            Finansminister Anders Borg har motiverat sin låglönepolitik med
            att den sänker den s.k. jämviktsarbetslösheten. 20 Det är ett
            begrepp som brister i såväl teoretisk stringens som empirisk evidens,
            inte minst avseende dess bestämningsfaktorer. Vi utvecklar detta
            närmare senare i motionen under avsnitt 14.1.1. Men om vi tills
            vidare accepterar själva begreppet, så kan vi konstatera att regeringen
            misslyckats även i detta avseende. I Konjunkturinstitutets senaste
            konjunkturprognos (mars 2009) beräknade KI jämviktsarbetslösheten
            till ca 5,9 % vid regeringsskiftet 2006. Fram till 2010 bedöms
            den stiga till ca 6,8 %. Det Anders Borg inte tycks ha fattat
            är att kraftiga nedgångar i sysselsättningen även får permanenta
            effekter. Vid djupa och långvariga konjunkturnedgångar slås många
            långtidsarbetslösa helt enkelt ut från arbetsmarknaden. Andra
            förlorar så mycket av sin yrkeskompetens att de får svårt att
            hävda sig i konkurrensen om jobben när konjunkturen väl vänder
            och riskerar att bli mer eller mindre permanent arbetslösa. Därför
            är det en tragedi att regeringen inte sätter in stora finanspolitiska
            efterfrågestimulanser för att minska fallet i produktion och sysselsättning.
          </p>
          <head xml:id="i-ErvRP1bdQusjZQShsJmhUg" type="h2">
            6.3 Klyftorna växer med rasande fart
          </head>
          <p xml:id="i-4EQ5N7T6RPZLGuDNexsFm2">
            Klyftorna växer nu med rasande fart i Sverige. Arbetslösa, sjuka
            och småbarnsföräldrar har fått sänkta ersättningsnivåer och betalar
            dessutom, på grund av jobbskatteavdragets utformning, högre skatt
            på sina inkomster än de som har inkomst från arbete. Samtidigt
            har skatterna sänkts mest för den tiondel av befolkningen som
            har de högsta inkomsterna.
          </p>
          <p xml:id="i-MquWyVaMy5Rgcdodz671qD">
            Statistiska centralbyrån för officiell statistik över inkomstutvecklingen
            i Sverige. Statistiken har dock en eftersläpning på två år. Vänsterpartiet
            har därför låtit riksdagens utredningstjänst beräkna effekterna
            av regeringens fördelningspolitik i mikrosimuleringsmodellen Fasit.
          </p>
          <p xml:id="i-GUeq9VZobysAdghtWwnsGv">
            Enligt analyser i Fasitmodellen från riksdagens utredningstjänst
            så har den rikaste tiondelen med högst inkomster fått en exceptionellt
            god inkomstutveckling under de två första åren med högerregering.
            Analyserna visar att den rikaste tiondelen har fått 42 % av den
            reala inkomstökningen för alla vuxna. Konkret betyder det att
            de 10 % som har högst inkomster har fått 5 000 kr per månad mer
            i inkomster, inflationen borträknad. Den rikaste tiondelen får
            27 % av regeringens samlade skattsänkningar som påverkar individers
            inkomster.
          </p>
          <head xml:id="i-2DmueHFDNraaKVx2WSnZt1" type="h1">
            Diagram 7. Real nettoinkomstökning, 20062008
          </head>
          <p xml:id="i-3VW739r4jeLwLC5TTrM9T4">
            Real nettoinkomstökning per månad, 2006-2008, per decil -1000
            0 1000 2000 3000 4000 5000 6000 1 2 3 4 5 6 7 8 9 10 Decilgrupper
            Kronor
          </p>
          <p xml:id="i-9MsjHJ7ZLgxzNExpDpucyJ">
            Källa: Riksdagens utredningstjänst, dnr 2008:1320, samt egna
            beräkningar.
          </p>
          <p xml:id="i-7RSmQL9px1taSL3dPihRT2">
            Regeringens politik gynnar män på bekostnad av kvinnor. Analyser
            i Fasitmodellen visar att 58 % av regeringens samlade reformer
            2008 gick till män. En lika stor andel av de totala skattesänkningarna
            gick till män. Män gynnas av jobbskatteavdraget eftersom männen
            ofta har högre inkomster än kvinnor. De genomsnittliga inkomstskillnaderna
            mellan kvinnor och män har ökat med 12 000 kronor per år 2008
            jämfört med 2006. Den genomsnittliga inkomstskillnaden mellan
            kvinnor och män uppgår nu till 4 400 kr per månad.
          </p>
          <p xml:id="i-Ty78GrfAkyEH8hHVkDV6mr">
            Samtidigt ökar fattigdomen. Enligt analyser från riksdagens utredningstjänst
            i Fasitmodellen så ökade antalet fattiga med 146 000 personer
            på två korta år 20062008. Barnfattigdomen bland barn med ensamstående
            föräldrar beräknas öka från 15 % 2006 till 27 % 2009.
          </p>
          <p xml:id="i-KjYrXsiDxcC5dJYB3okFaG">
            I takt med att arbetslösheten stiger och regeringens försämringar
            i arbetslöshetsförsäkringen och sjukförsäkringen får fullt genomslag,
            så ökar även utbetalningarna av försörjningsstöd. Socialstyrelsens
            senaste statistik från fjärde kvartalet 2008 visar att utbetalningarna
            av försörjningsstöd (tidigare socialbidrag) har ökat med 8 % i
            hela landet jämfört med fjärde kvartalet 2007. Ökningen på 8 %
            omfattar inte utbetalningar till personer som är flyktingar. Ökningen
            innebär att utbetalningarna är de högsta på fem år. Utbetalningarna
            av försörjningsstöd har ökat i 77 % av landets 290 kommuner. Enligt
            regeringens ekonomiska vårproposition beräknas utbetalningarna
            av ekonomiskt bistånd öka med 50 % de närmaste åren.
          </p>
          <p xml:id="i-MsU5uR1RPpADseR8vswem6">
            Sjuka, arbetslösa och småbarnsföräldrar blir fattigare samtidigt
            som den rikaste tiondelen av befolkningen har fått en exceptionellt
            god inkomstutveckling. Så ser verkligheten ut i dagens Sverige.
            Högerregeringens passivitet och ovilja att investera i nya jobb
            riskerar att leda till en permanent utslagning av människor.
          </p>
          <head xml:id="i-VQr8ZQtQhHnNewrU1XnBfh" type="h2">
            6.4 Sönderslagna försäkringssystem
          </head>
          <p xml:id="i-C7oYYSmJ7fEgMrpCUZAj8K">
            Högerregeringen har systematiskt underminerat våra gemensamma
            trygghetsförsäkringar. Sjuka, arbetslösa och småbarnsföräldrar
            har fått sänkta ersättningsnivåer och tvingas numera hålla till
            godo med lägre inkomster. Försäkringarnas roll som automatiska
            stabilisatorer har försvagats och tilliten till välfärdssamhället
            har skadats.
          </p>
          <p xml:id="i-JAMihjZox9CFAUJEid7LK1">
            Socialdemokraten Per Albin Hansson beskrev klassamhället i sitt
            folkhemstal 1928 så här: Olikheterna äro stundom skriande, några
            bo i palats medan den fattige ängslas för morgondagen, där sjukdom,
            arbetslöshet och annan olycka lurar. Samma ängslan och rädsla
            präglar alltfler svenskars liv i dag. Den allmänna sjukförsäkringen
            och den solidariskt finansierade arbetslöshetsförsäkringen som
            byggts upp under det senaste seklet har snabbt raserats av den
            borgerliga regeringen.
          </p>
          <p xml:id="i-15kp2fSiJYQhzwcWtCp4CL">
            Men det är inte enbart de som i dag har haft oturen att drabbas
            av sjukdom eller arbetslöshet som får sin tillvaro försämrad av
            Reinfeldts politik. Urholkade trygghetssystem förskjuter maktförhållandena
            på arbetsmarknaden och riskerar på sikt att pressa ned lönerna.
            I synnerhet arbetslöshetsförsäkringens avgörande betydelse för
            lönerna är väl känd också för den borgerliga regeringen. Att rusta
            ned arbetslöshetsförsäkringen stod därför högst på agendan efter
            regeringsskiftet 2006. Sedan 2006 har den borgliga majoriteten
            beslutat om inte mindre än 55 lagändringar i arbetslöshetsförsäkringen.
          </p>
          <p xml:id="i-UEm8Yie1jNiVeTXyscRjaV">
            Sammantaget har arbetslöshetsförsäkringen blivit sämre, dyrare
            och mer orättvis. Konsekvenserna är omfattande: en halv miljon
            färre är medlemmar i en a-kassa i dag jämfört med 2006. En tredjedel
            av löntagarna på den svenska arbetsmarknaden står utan inkomstskydd
            vid arbetslöshet. Mindre än hälften av de arbetslösa får 80 %
            i ersättning vid arbetslöshet. Försämringar för deltidsarbetslösa
            har resulterat i heltidsarbetslöshet och ökade inkomstskillnader.
            Andelen arbetslösa som inte är berättigade till arbetslöshetsersättning
            har fördubblats från 15 % 2006 till 30 % 2008.
          </p>
          <p xml:id="i-WyzCUyYqh7jfFuTDgbKfPV">
            Enligt regeringens ekonomiska vårproposition beräknas arbetslösheten
            stiga till 11,7 % 2011. Att regeringen urholkat arbetslöshetsförsäkringens
            roll som automatisk stabilisator kan få ödesdigra konsekvenser
            för hela samhällsekonomin; kommunernas skatteintäkter minskar
            och efterfrågan på varor och tjänster minskar när de arbetslösas
            inkomster försämras kraftigt. Samtidigt ökar utgifterna för försörjningsstöd,
            som betalas ut av kommunerna. Det är en nedåtgående spiral som
            riskerar att generera ytterligare arbetslöshet och fördjupa och
            förlänga krisen.
          </p>
          <p xml:id="i-RHESKs3i4nYYV88BHgWYtY">
            Även försämringarna av sjukförsäkringen är omfattande. Inkomstbortfallsprincipen
            har urholkats genom att taket och ersättningsnivåerna har sänkts.
            Nya striktare regler har resulterat i ett sjunkande ohälsotal.
            Men allt tyder på att människor hamnat i kläm. Enligt en undersökning
            från Sveriges Kommuner och Landsting har 70 % av landets kommuner
            fått ökade kostnader för försörjningsstöd till följd av Försäkringskassans
            tuffare policy. Enligt Försäkringskassan beräknas 52 000 personer
            gå miste om sin ersättning i sjukförsäkringen 2010 till följd
            av de nya reglerna. Den s.k. rehabiliteringskedjan kan bättre
            beskrivas som en utsorteringskedja.
          </p>
          <p xml:id="i-LW1FVBHz6sGHKLi2pFpCcE">
            Även när det gäller föräldraförsäkringen kan vi se att regeringens
            politik har fått effekt. För första gången på flera år sjunker
            männens uttag av tillfällig föräldrapenning. Orsaken är rimligtvis
            att taket sänkts från 10 till 7,5 basbelopp och att ersättningsnivån
            har sänkts från 80 till 77,6 %. En regering som tror att ekonomiska
            incitament är avgörande för föräldrarnas uttag av föräldrapenning
            borde därför omedelbart återställa taket och ersättningsnivåerna
            i den tillfälliga föräldrapenningen.
          </p>
          <head xml:id="i-MkgXizBLxZvwon8s76ApVi" type="h2">
            6.5 Ett ökat verkligt utanförskap
          </head>
          <p xml:id="i-QDbU1nDgaNXCVUYu5E393n">
            Sedan 2006 har de borgerliga partierna flitigt använt begreppet
            utanförskap för att beskriva tillståndet på den svenska arbetsmarknaden
            och för att motivera inriktningen på sin politik. Man målade i
            valrörelsen upp en bild att över 1 miljon svenskar inte gick till
            jobbet en vanlig dag, utan befann sig i ett s.k. utanförskap som
            innebar att de saknade ett arbete som de kunde försörja sig på.
          </p>
          <p xml:id="i-3XREjn5XdPtmXhraTvrvUM">
            I den ekonomiska vårpropositionen för 2008 skrev regeringen att
            utanförskapet har vuxit trendmässigt över tre decennier som ett
            sätt att beskriva vad man såg som den tidigare regeringens misslyckanden
            och sina egna begynnande framgångar. Det finns emellertid en rad
            allvarliga problem förknippade med regeringens mått på utanförskap
            som indikator på framgångsrik sysselsättningspolitik.
          </p>
          <p xml:id="i-DFmpTJMHuVHE8TBnH9aEM5">
            Arbetarrörelsens tankesmedja har i rapporten Innanför utanförskapet
            (2008) analyserat verkligheten bakom retoriken. Man konstaterar
            att regeringens utanförskapsbegrepp inte mäter faktisk frånvaro
            från arbetsmarknaden. Det statistiska underlaget för detta resonemang
            baseras i stället på SCB:s redovisning av antalet personer som
            får någon form av ersättning från socialförsäkringssystemen eller
            från kommunen i form av ekonomiskt bistånd närmare bestämt alla
            som under ett år någon gång haft sjukpenning, arbetslöshetsersättning,
            sjuk- och aktivitetsersättning eller försörjningsstöd. Det totala
            antalet dagar under ett år med dessa stöd omräknas till s.k. helårsekvivalenter.
            Det handlar alltså inte om verkliga fysiska personer. I stället
            är det en beräkning av hur mycket arbetskraft som går förlorad
            under ett år på grund av sjukdom eller arbetslöshet.
          </p>
          <p xml:id="i-LRNAtK49hQYrP169m3xSGk">
            Även Riksrevisionen har i sin granskning Utanförskap och sysselsättningspolitik
            regeringens redovisning (RiR 2008:26) riktat skarp kritik mot
            regeringens användning av begreppet utanförskap och av sin hantering
            av statistik kring arbetslöshet och sysselsättning. Granskningen
            visar att regeringens uppskattningar av utanförskapets omfattning
            inte är rättvisande. Utanförskapsbegreppet ger associationer till
            långvarig frånvaro från förvärvsarbete. Men i själva verket handlar
            det utanförskap som regeringen mäter framför allt om kortvariga
            förvärvsavbrott, korttidssjukfrånvaro och förtidspensioneringar.
            I regeringens siffror ingår alltså personer som har en relativt
            sett stark ställning på arbetsmarknaden medan personer som har
            en svag ställning på arbetsmarknaden saknas.
          </p>
          <p xml:id="i-4DuGhqr2V2a9NnQTMq1wM5">
            Det innebär att när regeringen försämrar a-kassan, t.ex. genom
            att förkorta ersättningsperioderna eller genom att skärpa kvalifikationskraven
            för ersättning, blir resultatet att antalet personer i utanförskap
            minskar även om sysselsättningen förblir opåverkad och oavsett
            vilka effekter dessa försämringar får för den faktiska arbetslösheten
            eller sjukfrånvaron. En minskning i utanförskapet behöver följaktligen
            inte innebära att den långvariga frånvaron från arbete faktiskt
            har minskat.
          </p>
          <p xml:id="i-PYrosxW5C8X1nhsTA7gkGL">
            Genom att på detta sätt manipulera utanförskapsbegreppet kan
            regeringen framställa sin egen politik som framgångsrik. I själva
            verket är det precis tvärtom. Regeringens politik ökar det verkliga
            utanförskapet. Detta kommer att bli mycket kännbart för de grupper
            som står längs bort från arbetsmarknaden när arbetslösheten nu
            stiger kraftigt. Riksrevisionen drar i sin granskning slutsatsen
            att den otydligheten i regeringens användning av utanförskapsbegreppet
            inte bara leder till en mindre effektiv styrning utan också till
            direkta felprioriteringar i sysselsättningspolitiken.
          </p>
          <p xml:id="i-ASMEH2KjGxnBobGdpymWWS">
            Regeringen har sedan den tillträdde kraftigt försämrat och skurit
            ned på arbetsmarknadsutbildningar och satsningarna på långtidsarbetslösa.
            Dessutom har man profilerat sig genom att sänka ersättningarna
            för sjuka, förtidspensionerade och arbetslösa. Regeringen har
            genomfört en s.k. rehabiliteringskedja med fasta tidsgränser,
            mer exkluderande bedömningar av arbetsförmågan och sänkta ersättningsnivåer.
            Detta i kombination med den fortsatt svåra arbetsmarknadssituationen
            för personer som drabbats av ohälsa kommer att leda till ett ökat
            behov av kommunalt försörjningsstöd.
          </p>
          <p xml:id="i-GxGc4vyRrz8wK51RtLTx7D">
            Samtidigt har allvarliga försämringar av a-kassan genomförts,
            vilket fått till följd att andelen arbetslösa som inte är berättigade
            till ersättning från a-kassan har fördubblats från 15 % 2006 till
            30 % 2008. Bland ungdomar upp till 26 år har andelen ökat till
            50 %. När nu arbetslöshetskrisen är ett faktum kommer effekterna
            av dessa försämringar av arbetslöshetsförsäkringen att bli kännbara
            i hela samhället bland den allt större andel av de arbetslösa
            som får ingen eller väldigt låg ersättning från försäkringen,
            för kommuner vars skatteintäkter minskar och vars utgifter för
            försörjningsstöd ökar och för hela samhällsekonomin som bromsas
            in av det stora efterfrågetapp som den urholkade a-kassan innebär.
          </p>
          <p xml:id="i-GgmFakmBPkyVocaMWSRmb">
            Regeringens reformer kommer alltså tvärtemot hur de framställs
            i retoriken att cementera utanförskapet för de personer som redan
            befinner sig långt ifrån arbetsmarknaden. I kombination med lågkonjunkturen
            och den kraftigt ökade arbetslösheten kommer denna politik att
            slunga ut ännu fler i ett verkligt utanförskap med låga inkomster
            och mycket små chanser att hitta ett arbete att försörja sig på.
          </p>
          <head xml:id="i-TqVcvHFPpffmpyoqvGJeP3" type="h2">
            6.6 Raserad och missriktad arbetsmarknadspolitik
          </head>
          <p xml:id="i-RJJs6SffEg12Gx3Tu3Hu4s">
            Regeringen slår i vårbudgetpropositionen fast att den övergripande
            inriktningen på arbetsmarknadspolitiken består trots radikalt
            ändrade förutsättningar. På flera ställen i propositionen framhålls
            krav på de arbetssökande att öka sin sökaktivitet som nyckeln
            till framgång i arbetslöshetsbekämpningen. Det är minst sagt anmärkningsvärt
            i ett läge då efterfrågan på arbetskraft sjunker och den öppna
            arbetslösheten stiger till historiska nivåer.
          </p>
          <p xml:id="i-39qudm6H8RhHJKw3utewWX">
            Regeringen har fastnat i en ideologiskt motiverad inriktning
            på ökat arbetsutbud som kommer att visa sig alltmer omänsklig
            och verkningslös i takt med stigande arbetslöshet. Regeringen
            försöker sig därför på konststycket att samtidigt hävda att man
            nu inriktar sig på en mer aktiv arbetsmarknadspolitik för att
            möta lågkonjunkturen. Men retoriken har ingen täckning i de förslag
            som läggs i propositionen.
          </p>
          <p xml:id="i-9GN8HzVtZbTkxPTH4TE82s">
            I själva verket består regeringens satsningar av dels en uppräkning
            av utgifterna för arbetslöshetsunderstöd, dels mer coachning och
            fler platser i de s.k. garantierna för långtidsarbetslösa. Regeringen
            utökar antalet platser i jobb- och utvecklingsgarantin samt ungdomsgarantin
            från 137 000 i genomsnitt per månad 2009 till 246 000 i genomsnitt
            per månad 2011. Det innebär att 90 % av platserna i arbetsmarknadspolitiska
            program 2011 beräknas utgöras av jobb- och utvecklingsgarantin
            samt ungdomsgarantin.
          </p>
          <p xml:id="i-T9pssnKGQirXpte6PitKrZ">
            En plats i jobb- och utvecklingsgarantin kostar i genomsnitt
            2 500 kr per person och månad 2009, och en plats i ungdomsgarantin
            kostar i genomsnitt 2 000 kr. De låga kostnaderna för programmen
            motsvaras av låg kvalitet på innehållet: Endast 6 % av deltagarna
            i ungdomsgarantin deltar i utbildningsinsatser och 6 % har praktikplatser.
            I jobb- och utvecklingsgarantin deltar så få som 3 % i utbildning.
            Resten deltar i s.k. jobbsökaraktiviteter. Det är mycket svårt
            att se en ensidig satsning på denna typ av program som en aktiv
            arbetsmarknadspolitik.
          </p>
          <p xml:id="i-6282YAAkoUbc5EGpx1hxCw">
            Enligt Arbetsförmedlingen kommer personer med kort utbildning,
            ungdomar under 25 år, utomeuropeiskt födda, personer med funktionsnedsättning
            och arbetslösa personer mellan 5564 år att drabbas värst av den
            stigande arbetslösheten. Dessutom beräknar Försäkringskassan att
            36 680 personer som mist rätten till sjukersättning kommer att
            skrivas in på Arbetsförmedlingen under 2010. Regeringen presenterar
            inga ytterligare insatser för att ge adekvat stöd till dessa särskilt
            utsatta grupper, som nu riskerar att fastna i långvarig arbetslöshet.
          </p>
          <p xml:id="i-MsRnWdFaxRpyWqfnH1Kuqc">
            Enligt regeringens prognoser kommer långtidsarbetslösheten att
            öka dramatiskt de kommande åren. Från att ha omfattat 70 000 personer
            2008 beräknas långtidsarbetslösheten stiga till över 150 000 personer
            2010. Det som erbjuds denna grupp är jobb- och utvecklingsgarantin,
            där alltfler nu kommer att passera 450-dagarsgränsen, då den s.k.
            tredje fasen inträder.
          </p>
          <p xml:id="i-JwvSExCgXYf6oK23Zf49mX">
            Enligt prognosen från Arbetsförmedlingen beräknas inflödet till
            tredje fasen uppgå till 20 000 personer redan under 2009. De ska
            enligt regeringens utsago erbjudas så kallad varaktig samhällsnyttig
            sysselsättning mot aktivitetsstöd motsvarande 65 % av sin tidigare
            inkomst. Tanken är att de långtidsarbetslösa ska utföra extraordinära
            arbetsuppgifter inom kommuner, landsting, organisationer och företag.
            Att människor ska tvingas arbeta för så låg ersättning är direkt
            kränkande. Risken att oseriösa arbetsgivare utnyttjar de anvisade
            personerna, som befinner sig i extrem beroendeställning, är dessutom
            uppenbar.
          </p>
          <p xml:id="i-G9wjczAK7TXVXgFWJ4ExfV">
            Det mest akuta problemet för närvarande är dock att det inte
            finns tillräckligt med platser att anvisa deltagarna i tredje
            fasen till. Enligt anordnargruppen på Arbetsförmedlingen har man
            i dagsläget ingen överblick över hur många platser som har tillsatts.
            Programmet måste betraktas som både en riktigt dålig idé och ett
            praktiskt misslyckande.
          </p>
          <p xml:id="i-5EmZCH1prYjVy31tBBg4mj">
            En arbetsförmedling med tillräckliga resurser och tillräckligt
            med tid och specialkompetens för att ge rätt stöd och insatser
            för varje individ borde vara högt prioriterad i det rådande arbetsmarknadsläget.
            I stället har servicen på Arbetsförmedlingen försämrats genom
            nedskärningar på en halv miljard kronor sedan 2006. Personalen
            har minskat från 11 000 anställda 2006 till 8 900 anställda 2009.
            Färre arbetsförmedlare ska alltså klara en kraftigt ökad arbetsbörda
            under de kommande åren.
          </p>
          <p xml:id="i-65ze3s8fZEjJEetFAHXmMo">
            Enligt en färsk undersökning från fackförbundet ST, Arbetsförmedlingen
            och jobbkrisen om Sveriges viktigaste samhällsservice just nu,
            anser 72 % av arbetsförmedlarna att de inte kommer att klara sitt
            uppdrag att förmedla jobb eller stödinsatser till alla som behöver
            det om arbetslösheten stiger ytterligare. 68 % av arbetsförmedlarna
            anser att de inte har tillräckliga möjligheter att erbjuda adekvata
            programinsatser för de arbetslösa.
          </p>
          <p xml:id="i-VETLsavHKnhefQTdmWRqc9">
            Regeringen har också gett Arbetsförmedlingen i uppdrag att lägga
            ut alltmer av myndighetens verksamhet på privata företag, s.k.
            kompletterande aktörer. Själva upphandlingen har kritiserats från
            flera håll, bl.a. av IFAU, för att myndighetsutövning lagts ut
            på privata företag på ett sätt som kan strida mot lagen. Vänsterpartiet
            har lämnat in en anmälan till KU för att få svar på om regeringen
            gett Arbetsförmedlingen uppdrag som strider mot grundlagen på
            den punkten.
          </p>
          <p xml:id="i-96Zxa83CVzTFaAZKcpJGQN">
            Vid sidan av den tvivelaktiga hanteringen av upphandlingen har
            själva uppsplittringen av arbetsförmedlingsverksamheten medfört
            att det är svårare att få överblick över kvaliteten och rättssäkerheten.
            Någon samlad utvärdering av de privata förmedlarna har ännu inte
            gjorts, men en granskning i medierna har visat att det största
            privata förmedlingsföretaget, KFG, tjänat stora pengar på uppdraget,
            samtidigt som man inte nått upp till det antal förmedlare per
            arbetssökande som man åtog sig vid upphandlingen.
          </p>
          <p xml:id="i-Gaz8ZcRC4bFcfgk8bunVk">
            Att erbjuda privata företag möjligheter att tjäna pengar på arbetslöshet
            bäddar för just sådana missförhållanden. Vänsterpartiet anser
            att Arbetsförmedlingens uppdrag ska vara att hjälpa arbetslösa
            att hitta en anställning, inte att tillhandahålla arbetslösa kunder
            till vinstdrivande företag. Vi vill därför avveckla systemet med
            privata arbetsförmedlare och i stället stärka den statliga arbetsförmedlingen.
          </p>
          <p xml:id="i-Rk8S6pcH3KbouRsK6Gr9EN">
            Sammantaget präglas regeringens arbetsmarknadspolitik av förvirring
            då den möter en verklighet som inte stämmer med de nyliberala
            teorier som den utgår ifrån. Priset riskerar att bli högt för
            de hundratusentals människor som nu är beroende av en offensiv
            och genomtänkt sysselsättnings- och arbetsmarknadspolitik.
          </p>
          <head xml:id="i-BB7gjoozyCT7fc2xes9rUA" type="h2">
            6.7 Den könsuppdelade arbetsmarknaden
          </head>
          <p xml:id="i-TkXsFW8ypLehKk5Vp5GGgq">
            Kvinnor och män befinner sig till stor del inom olika yrken och
            branscher på arbetsmarknaden. Hälften av kvinnorna arbetar i den
            offentliga sektorn och hälften i den privata sektorn, medan 80
            % av männen arbetar i den privata sektorn. De yrken och branscher
            som domineras av män tenderar att vara högre avlönade än de kvinnodominerade,
            även med hänsyn tagen till graden av ansvar eller utbildningsnivån.
            Inom samma yrkesgrupper återfinns kvinnor oftare på lägre befattningar
            med lägre löner, medan män i större utsträckning har chefspositioner.
            Denna struktur missgynnar gruppen kvinnor jämfört med gruppen
            män. Det är därför en prioriterad uppgift att bryta könssegregationen
            i arbetslivet.
          </p>
          <p xml:id="i-9yo2VWfeZcNP4JqFb7KCjD">
            I dagsläget tar sig den könsuppdelade arbetsmarknaden tydligt
            uttryck i att män blir arbetslösa i högre grad än kvinnor. Män
            dominerar i de branscher som hittills drabbats allra hårdast av
            krisens verkningar: tillverkningsindustrin, byggsektorn och skogs-
            och träindustrin. På kort sikt kommer detta faktum att leda till
            minskade inkomstklyftor mellan kvinnor och män. Det ska naturligtvis
            inte ses som en jämställdhetspolitisk framgång, tvärtom.
          </p>
          <p xml:id="i-94WAiws7iqRrN9KW4Aohx4">
            Däremot finns det uppenbara risker med att många män förlorar
            sina arbeten också från ett feministiskt perspektiv. Det finns
            gott om historiska exempel på hur hög arbetslöshet bland män har
            lett till starkare krav på att kvinnor ska minska sitt lönearbete,
            och i allmänhet till en backlash mot jämställdheten. Att regeringen
            dessutom skapat både incitament för och ökade behov av oavlönat
            omsorgsarbete genom att införa vårdnadsbidrag och öka andelen
            anhörigvårdare gör den risken särskilt överhängande.
          </p>
          <p xml:id="i-LE9f8ZuNwwJ97DZx6rY1cY">
            Det mesta tyder på att alltfler kvinnor också kommer att förlora
            jobbet de kommande åren, om regeringens politik ligger fast. Den
            sjunkande köpkraften och den tendens till höjt sparande mitt i
            krisen som kommer av regeringens otrygghetschock riskerar att
            slå hårt mot detaljhandeln. Med regeringens otillräckliga stöd
            till kommunsektorn hotas minst 10 000 personer inom kommunerna
            och landstingen av uppsägningar under de närmaste åren. 21 Det
            skulle mycket konkret hota många kvinnors möjligheter att förvärvsarbeta,
            både genom att det blir svårare att hitta jobb och genom att de
            tvingas öka sitt obetalda arbete.
          </p>
          <p xml:id="i-MdofgoAuzEvB2XnU7otpdx">
            I vissa sammanhang, som t.ex. i frågan om representation, kan
            maktförhållandet mellan män och kvinnor ha karaktären av ett nollsummespel.
            Rätten till arbete är ett exempel på att det inte alltid är så:
            arbetarrörelsens framgångar i den frågan under 1900-talet öppnade
            nya möjligheter för kvinnokampen. Det hade t.ex. varit betydligt
            svårare att vinna rätten till barnomsorg utan en framgångsrik
            politik för full sysselsättning. Risken är uppenbar att den ekonomiska
            krisen leder till bakslag på flera fronter.
          </p>
          <p xml:id="i-9ois7qkdtz8SwY3AZ23k7H">
            Vi vill nå en jämn inkomstfördelning mellan kvinnor och män genom
            att både kvinnor och män har möjlighet att hitta arbete och genom
            att de ofrivilliga deltiderna och andra könsrelaterade löneskillnader
            elimineras. För att göra det krävs en aktiv politik för full sysselsättning
            och en uppgörelse med den marknadsliberala syn på arbetsmarknaden
            som präglar dagens regering. Det krävs en feministisk keynesiansk
            politik!
          </p>
          <head xml:id="i-7LmB3wJR28opBAoYkLoUYX" type="h1">
            7 Behovet av ett grönt stimulanspaket en Green New Deal
          </head>
          <head xml:id="i-EAzAHXR8iUyG5eytcSiPaV" type="h2">
            7.1 Stora möjligheter
          </head>
          <p xml:id="i-8vP6F5RzypkEHo2tH883Sv">
            Världen är just nu mitt inne i den värsta ekonomiska krisen på
            årtionden. På bara drygt ett halvår har flera miljoner människor
            förlorat sina jobb. De sociala konsekvenserna av den ekonomiska
            krisen är oöverblickbara. Klimatförändringarna är dock av en annan
            karaktär. Om inte de nödvändiga åtgärderna genomförs och det tämligen
            snart kan människans existens på jorden förändras i grunden. Det
            finns emellertid hopp om att vi ska kunna minska utsläppen av
            växthusgaser. Världen står nämligen mitt uppe i en teknisk revolution.
            Så som 1800-talet var kolets århundrade och 1900-talet oljans
            kommer vi att få se att 2000-talet tillhör de förnybara energikällorna.
          </p>
          <p xml:id="i-GwF3MAwAy1UmqCe5LdfE3q">
            Såväl klimatförändringarna som den ekonomiska återhämtningen
            kräver investeringar. Vänsterpartiet menar att det är dags att
            sjösätta ett grönt stimulanspaket i Sverige, en Green New Deal.
            Då offentliga medel behöver användas för att stimulera ekonomin
            anser vi att vi ska använda dem i nya teknologier som vi vet att
            vi kommer att behöva för att klara av miljö- och klimatutmaningarna.
            Genom att rikta investeringarna mot hållbara, gröna sektorer har
            vi världens chans att
          </p>
          <list style="ul">
            <item xml:id="i-Q6BNanoQhXoCMQLkLc6Jhr">
              kraftigt minska utsläppen av de klimatpåverkande växthusgaserna
            </item>
            <item xml:id="i-JcoD4oC7F9svn9Ez4S2EE2">
              skapa massor av nya gröna jobb
            </item>
            <item xml:id="i-3tmLHce3Wsj97kYUCNVydD">
              minska energikostnaderna för hushåll och företag
            </item>
            <item xml:id="i-UYrBHLjJszoTeoVy66jVqt">
              minska vårt importberoende av energi och nå större andel självförsörjning.
            </item>
          </list>
          <p xml:id="i-PfUzsKcu5jMd3jomGY8z1J">
            Vänsterpartiet har en vision om ett Sverige där vi inte längre
            släpper ut växthusgaser eller tär på våra naturresurser. Till
            2020 vill vi att utsläppen ska minska med 45 % i Sverige (målet
            gäller de sektorer som inte ingår i EU:s utsläppshandelssystem,
            dvs. transporter, avfall, jordbruk, bostäder och service). År
            2050 ska de svenska utsläppen ha minskat med 90 % i förhållande
            till utsläppen 1990. Vi vill ha en hållbar utveckling i Sverige.
            Därför vill vi i motsats till regeringen inte satsa på ny kärnkraft
            eller bygga ut fossilgasen i Sverige. I stället vill vi bygga
            ut den förnybara energin med 30 TWh till 2020 och 55 TWh till
            2030 samt energieffektivisera med 25 % till 2020.
          </p>
          <p xml:id="i-49YGbvf7VgeCL7VXoChU8n">
            Vi vill ha en ökad klimaträttvisa i världen. Därför vill vi satsa
            på internationella klimatinvesteringar och på att ge klimatbistånd
            till fattiga länders anpassning till klimatförändringarna. Vi
            vill ha ett starkt internationellt klimatavtal på FN-toppmötet
            i Köpenhamn och anser att Sverige som ordförandeland i EU ska
            vara drivande för detta.
          </p>
          <head xml:id="i-BUMnN1L1793RZLuMSeUtXf" type="h2">
            7.2 Green New Deal
          </head>
          <p xml:id="i-3tiMhEccedBps5tWsJE8qo">
            Ledare världen över talar nu om en Green New Deal. De syftar
            på det ekonomiska programmet för att motverka lågkonjunkturen
            på 1930-talet, New Deal, och att det finns ett behov av ett liknande
            program men som denna gång även motverkar klimatkrisen. Några
            av förespråkarna för Green New Deal är FN:s generalsekreterare
            Ban Ki Moon, FN:s miljöprogram Unep som startat en Green Economy
            Initiative samt Japan och Sydkorea som sjösatt Green New Deal-program
            i sina länder som ska skapa en miljon nya jobb i vardera landet.
            Storbritanniens premiärminister Gordon Brown har efterlyst en
            global Green New Deal och hävdar att 400 000 nya gröna jobb kan
            skapas i Storbritannien på åtta år. USA har helt bytt spår i klimatfrågan
            sedan Obama tillträdde och satsar mångmiljardbelopp på klimatinvesteringar
            som ska ge fem miljoner jobb.
          </p>
          <p xml:id="i-9mvM8UArpPf3EQwUCCj1cw">
            Den nya klimatsmarta tekniken kan ge miljontals nya jobb världen
            över. Den globala marknaden för miljövänliga produkter och tjänster
            kommer enligt en FN-studie att fördubblas till 2,740 miljarder
            dollar år 2020. Enbart området förnybar energi kommer att sysselsätta
            20 miljoner människor år 2030. Vindkraften bedöms ge 2,1 miljoner
            jobb, solenergin 6,3 miljoner jobb och biobränslen kommer att
            sysselsätta 12 miljoner personer. År 2020 bedöms Tyskland ha fler
            jobb inom miljöteknik än inom bilindustrin (UNEP/ILO/ITUC, Green
            Jobs Towards Decent Work in a Sustainable, Low-Carbon World, 2008).
            I den här processen kommer vissa branscher att slås ut medan andra
            vinner terräng och skapar många nya arbetstillfällen. Miljöbranscherna
            och de alternativa energibranscherna är några av de stora vinnarna.
            Andra branscher som vinner på omställningen är bioteknik- och
            upplevelseindustribranscherna som använder t.ex. nanoteknik och
            IT-teknik. Kännetecknande för dessa branscher är låg miljöpåverkan.
          </p>
          <p xml:id="i-4V9mAvcNgbViXSSjUrrbg7">
            Även Nicholas Stern, som skrev den betydelsefulla rapporten 22
            om klimatförändringarnas kostnader anser att gröna offentliga
            investeringar kan bidra till effektiv stimulering av ekonomin.
            Stern menar i en ny rapport (Towards a global green recovery,
            2009) att om vi inte satsar på gröna investeringar nu riskerar
            de ökade energipriserna att påverka ekonomin negativt. Utan en
            omställning till ett globalt koldioxidsnålt energisystem är nästa
            ekonomiska kris redan förprogrammerad. Kostnaderna för klimatförändringarna
            blir högre ju längre vi väntar med att minska utsläppen av växthusgaser.
          </p>
          <p xml:id="i-Q3pwNxbzYGBFLpgNv8mkvP">
            Det finns en enda väg framåt, men den består av tusen myrstigar,
            och vi måste satsa på många olika lösningar. Stern rekommenderar
            regeringar att strukturera gröna stimulansprogram i två faser.
            Den första fasen inkluderar tre åtgärder som skulle öka efterfrågan
            och sysselsättningen på kort sikt. Dessa är en ökad energieffektivisering
            i bl.a. bostäder och transporter, en koldioxidsnål fysisk infrastruktur
            och stöd till miljöteknikmarknader såsom förnybar energi. Den
            andra fasen fokuserar mer på åtgärder på medellång sikt, såsom
            långsiktiga pilotprojekt, internationell forskning och utveckling
            och incitament för hållbar tillväxt.
          </p>
          <head xml:id="i-2TCJP6QaA1MancYVLaXgzU" type="h2">
            7.3 Förslag på ett grönt stimulanspaket en Green New Deal för
            Sverige
          </head>
          <table>
            <row xml:id="i-C85Gd2kY6SXWmdE1JRKLce">
              <cell>
                Investeringar som ger jobb på kort sikt: En svensk vindkraftsindustri
                Klimatlyft bostäderna och halvera energinotan ROT-program för
                flerfamiljshus Stoppa tågkrånglet och öka tågkapaciteten En grön
                svensk fordonsindustri Nyproduktion av bostäder Fler och bättre
                kollektiva resor Naturvårdsjobb och fisketurism Nya innovationer
                och miljöteknik Upphandling och exportrådgivning för småföretag
                Skogsbruk och landsbygdsutveckling Investeringar som ger jobb
                på längre sikt: Höghastighetsbanor Solenergi
              </cell>
            </row>
          </table>
          <head xml:id="i-35XDHHVGhwYrSFBierNAXz" type="h3">
            7.3.1 Investeringar som ger jobb på kort sikt
          </head>
          <p xml:id="i-JPpAX8qRv7wMjf1fYpaTpC">
            En svensk vindkraftsindustri
          </p>
          <p xml:id="i-Xd7HURX89quebMzVvQjEB1">
            Vindkraftsindustrin befinner sig i början av en stark utvecklingsfas.
            Globalt kommer uppskattningsvis 8 000 miljarder kronor att investeras
            i vindkraft fram till år 2020, varav en stor del kommer att ske
            i Europa och USA, men även i Indien och Kina. Trots denna enorma
            världsmarknad finns det ett förhållandevis litet antal vindkraftstillverkare.
            Många vindkraftsprojekt försenas på grund av långa leveranstider
            av vindkraftverk och kringutrustning. Därför finns det ett gyllene
            tillfälle för nya aktörer att etablera tillverkning av vindkraftverk
            och kringutrustning.
          </p>
          <p xml:id="i-8adFV9bC6DHd3m4FXhdPfc">
            I dag saknar Sverige renodlade vindkraftstillverkare. Tre fjärdedelar
            av vindkraftsindustrin i Europa finns i Danmark, Tyskland och
            Spanien. I Sverige finns emellertid ledande underleverantörer,
            såsom SKF som bl.a. tillverkar olika typer av lager för vindkraftsindustrin.
            Andra exempel är gjuterier som tillverkar nav, maskinbäddar, axlar
            och lagerhus för vindkraftverk samt underleverantörer som tillverkar
            elektronisk styrutrustning. Vindkraften sysselsätter ca 2 000
            personer i dag.
          </p>
          <p xml:id="i-H5inkHqf4T2P8oxRKTEEb2">
            Vi vill ta denna gyllene chans att skapa en vindkraftsindustri
            i Sverige. Enligt branschorganisationen Svensk Vindenergi kan
            man genom medvetna investeringar och politiskt stöd bygga upp
            en inhemsk vindkraftsindustri på relativt kort tid. Svensk Vindenergi
            menar att en utbyggnad av vindkraften från 2 TWh till 25 TWh kan
            skapa 12 000 nya årsarbetstillfällen i Sverige. Produktvärdet
            av denna utbyggnad uppgår till ca 27 miljarder kronor. Vi vill
            skapa gynnsamma förutsättningar för att en svensk vindkraftsindustri
            kan växa fram.
          </p>
          <p xml:id="i-3a4A1vGweiT6T13hXmR4Rs">
            Vi föreslår följande:
          </p>
          <list style="ul">
            <item xml:id="i-X7tx6Gd1DgQLguentx8o2S">
              Starta ett branschprogram som utformas i samarbete med vindkraftsindustrin.
            </item>
            <item xml:id="i-KnwEuJ99EwQ3rtB1Vroe3T">
              Förläng och utöka stödet för förnybar energi elcertifikaten till
              30 TWh till 2020.
            </item>
            <item xml:id="i-GqWz5gwgV17CriTofs3SSx">
              Inför ett långsiktigt kompletterande stöd för havsbaserad vindkraft,
              som i dag inte omfattas av elcertifikaten. Frågan måste utredas.
              Till dess vill vi behålla den nuvarande miljöbonusen för havsbaserad
              vindkraft (ett energiskatteavdrag för havsbaserad vindkraft på
              12 öre/kWh).
            </item>
            <item xml:id="i-H9tHqUPuESzUCki53aXbS5">
              Vindpilotstödet, som är ett stöd till marknadsintroduktion för
              storskalig vindkraft, ska förstärkas. Stödet har funnits sedan
              2003 och har hittills enligt Energimyndigheten gett stora resultat.
              I dag uppgår stödet till 350 miljoner kronor för perioden 20082012.
            </item>
            <item xml:id="i-23ryqDhcy2hoF3aasdRqXc">
              Satsa på utbildningar som motsvarar de krav som den nya industrin
              kommer att ställa.
            </item>
            <item xml:id="i-HKb8RsjohHrUKwmh3cScFB">
              Vindkraftskooperativ är en utbyggnadsform som kan gynna landsbygdsutvecklingen
              och den lokala delaktigheten i och acceptansen för utbyggnadsprojekt.
              Därför bör inte skatteregler missgynna vindkraftskooperativ.
            </item>
            <item xml:id="i-LXGYDiLdRKs2qAhdVs8oDU">
              Bygg ut överföringskapaciteten för förnybar energi.
            </item>
            <item xml:id="i-MwAK9jzi2vpp8CwGj2w2Fu">
              Förkorta handläggningstider ytterligare, i enlighet med vad vi
              har föreslagit i riksdagen (motion 2008/09:MJ9 med anledning av
              prop. 2008/09: 146 Prövning av vindkraft).
            </item>
          </list>
          <p xml:id="i-6sZRqD8g3rPGBQEzMe8DGP">
            Klimatlyft bostaden och halvera energinotan
          </p>
          <p xml:id="i-Aoao4THiGT6hj5Kf5dnw64">
            I dag är det bostadsbrist i över hälften av landets kommuner.
            Samtidigt som det inte byggs hyresbostäder står vi också inför
            enorma renoveringsbehov i det befintliga beståndet. Bostäder och
            lokaler står för nästan 40 % av Sveriges energianvändning. Flera
            oberoende bedömningar visar att det går att spara runt 40 TWh
            energi i bostadssektorn, vilket motsvarar nästan hälften av den
            energi som används till uppvärmning och varmvatten i bostäder
            och lokaler. Olika hinder bidrar dock till att många lönsamma
            energiinvesteringar inte kommer till stånd. Klimatsmarta hus,
            så kallade passivhus eller lågenergihus, minskar energianvändningen
            med uppemot 50 % jämfört med dagens normhus. Utsläppen av växthusgaser
            kan halveras i lågenergihus och minskas med uppemot 70 % i passivhus.
            Byggandet av klimatsmarta hus har visat sig vara ekonomiskt lönsamt
            för byggföretagen, och dessutom sparar de boende tusentals kronor
            varje år genom minskade energikostnader.
          </p>
          <p xml:id="i-VsDBGjeLBe56bpxKErWKwy">
            Enligt SABO kan en satsning på renovering av 50 000 lägenheter
            per år ge 34 000 årsarbeten för anläggningsarbetare, betongarbetare,
            snickare, mattläggare, målare, VVS-arbetare, elektriker med flera.
            För att få igång satsningen föreslår de ett tidsbegränsat renoveringsstöd.
            De uppskattar vidare att nyproduktion av 15 000 hyresrätter per
            år ger 25 600 jobb. 23
          </p>
          <p xml:id="i-C1zocxyQX3zhUhJYbqEFSL">
            Vi föreslår följande:
          </p>
          <list style="ul">
            <item xml:id="i-EVuvhurrrGjP7x56ZCK2pP">
              Klimatsmarta hus (motsvarande lågenergihus och passivhus) ska
              införas som norm för nybyggande av flerbostadshus senast 2012.
              Vi vill därför göra en storsatsning på såväl nyproduktion som
              renovering. Vänsterpartiet avsätter i denna budget betydande medel
              i form av ett investeringsbidrag som utgår till fastighetsägaren
              om vissa villkor är uppfyllda. För att fastighetsägaren ska kunna
              erhålla investeringsbidrag ska hyrorna framförhandlas i förväg
              och de ska ligga på en rimlig nivå. Alla nya flerbostadshus som
              byggs fr.o.m. 2012 ska vara klimatsmarta. På några års sikt menar
              vi att även en- och tvåbostadshus borde byggas klimatsmart. All
              ombyggnation måste göras med den bästa miljötekniken.
            </item>
            <item xml:id="i-VkAdsW594DjRPP57tAVuv6">
              Ett ROT-avdrag ska införas för flerfamiljshus som genomför totalrenovering,
              förutsatt att renoveringen leder till minst 30 % minskad energianvändning.
              Stödet bör utgå till 50 % av arbetskostnaden upp till ett tak
              om 100 000 kronor per lägenhet (dvs. 50 000 kronor i stöd per
              lägenhet). Med ett stöd skulle 40 00050 000 lägenheter i flerfamiljshus,
              primärt miljonprogram hyreshus och bostadsrättsföreningar kunna
              totalrenoveras per år.
            </item>
          </list>
          <p xml:id="i-5uLL176LHXupoFGGYFfTaW">
            För att främja ROT-arbete med en klimatprofil föreslår vi också
            att dagens ROT-avdrag utvidgas med en extra klimatbonus om 10
            % för radhus, villor, ägarlägenheter och bostadsrättsföreningar
            som genomför energieffektiviseringar.
          </p>
          <list style="ul">
            <item xml:id="i-Vbsp2U8FcMDmCmzyCwyCgf">
              Ett informationsstöd för byggande av klimatsmarta hus ska inrättas
              för att öka informationen och kunskapen hos byggbranschen.
            </item>
            <item xml:id="i-8Pvc7ZBXz1DLVtjobuXkHF">
              Stödet till energi- och klimatinvesteringar i offentliga lokaler
              som regeringen fasar ut vill vi förlänga till 2012.
            </item>
            <item xml:id="i-8QySTTeqE2EvBHXQvZAF92">
              Ett investeringsstöd ska införas för kommunernas investeringar
              i byggnader och infrastruktur som särskilt gynnar tillgängligheten
              för personer med funktionsnedsättning samt miljö- och energieffektiviseringar.
            </item>
            <item xml:id="i-WH69BGQanXGRVetFkheKiN">
              Energi- och klimatrådgivningen till hushåll och företag ska förbättras.
            </item>
          </list>
          <p xml:id="i-NYDdyYhb6K6CxRZhjuHxo7">
            Stoppa tågkrånglet och öka tågkapaciteten
          </p>
          <p xml:id="i-97VFmontSGBge9iwapS8j4">
            Tåget är ett viktigt trafikslag när det gäller att ställa om
            vårt resande till mer ekologiskt hållbara transporter. Om vi ska
            lyckas minska klimatpåverkan krävs en utveckling och förbättring
            av möjligheten att färdas med tåg. Vi måste både på kort och på
            lång sikt göra insatser som ökar utbudet och kvaliteten för spårtrafik.
            Mer järnväg och kollektivtrafik är dessutom en av de viktigaste
            åtgärderna för att kunna förena insatser som både kan skapa nya
            jobb och ställa om trafiken till ett hållbart transportsystem.
          </p>
          <p xml:id="i-An4cJqapS6rKodA5m61u1Y">
            Vi vill öka kapaciteten på järnvägen med 50 %. Det betyder att
            vi vill
          </p>
          <list style="ul">
            <item xml:id="i-BnVJW6g7FEJdSaSDgAhPsE">
              minska tågförseningarna med 50 % genom att kraftigt höja banunderhållet
              till 7,6 miljarder kronor per år
            </item>
            <item xml:id="i-TJzmD2eJiuchAjbBdcsnua">
              öka godstrafiken på järnväg med 50 % genom nya banor och ökat
              underhåll
            </item>
            <item xml:id="i-MdTfVHHQvrzio8kG6qgukN">
              kraftigt öka investeringarna i nya järnvägar till en nivå på
              ca 16 miljarder kronor per år
            </item>
            <item xml:id="i-6GMHiq2yaSuDtaUB1iCL7K">
              ta bort SJ:s avkastningskrav till staten
            </item>
            <item xml:id="i-NjrGrPuuFeiGRDPnSSULHB">
              behålla SJ:s ensamrätt att trafikera stambanorna
            </item>
            <item xml:id="i-BdVTDFsHGuvfoEjq3vJMe7">
              rusta upp de lågtrafikerade banorna
            </item>
            <item xml:id="i-KFWh4WMfBYWPGuJFJvvGRq">
              sluta lägga ned kapillärspår/stickspår och i stället ansluta
              dessa till de större banorna
            </item>
            <item xml:id="i-JXwr59DYHSWfE2ty4mduCz">
              införa en statlig investeringsbudget som kan öka järnvägsinvesteringarna
              och även sprida kostnaderna för investeringen över flera generationer.
            </item>
          </list>
          <p xml:id="i-9g5Jvzy5692kPshJvWH6XG">
            Jämfört med regeringen har Vänsterpartiet mycket högre ambitioner
            inom infrastrukturområdet som helhet. Det ger nya jobb och miljösmart
            framtidsinvestering. Under perioden 20102021 vill regeringen avsätta
            417 miljarder kronor till infrastrukturen inom väg och järnväg.
            Vänsterpartiet anser att det under samma period i stället behövs
            drygt 511 miljarder kronor. Här ingår förutom det som vi nämnt
            ovan om järnväg, även infrastruktursatsningar för en bättre kollektivtrafik
            och cykeltrafik. I genomsnitt är Vänsterpartiets infrastruktursatsning
            nästan 8 miljarder kronor högre per år jämfört med regeringens.
            Bara det skapar cirka 12 000 fler arbeten.
          </p>
          <p xml:id="i-7P6KShomWXD2qNpBE6gywd">
            Förutom regeringens s.k. närtidssatsning vill vi tidigarelägga
            ett antal ytterligare infrastruktursatsningar på vägsidan redan
            till 2010 (det gäller t.ex. sidoområdesåtgärder, miljöåtgärder,
            ny beläggning, mitträckessatsningar i olika delar av landet och
            upprustning av vägnät i framför allt Västernorrland och Jämtland
            där större vindkraftsutbyggnad planeras). Detta motsvarar 2,3
            miljarder kronor och kan därmed skapa ytterligare ca 3 500 jobb.
          </p>
          <p xml:id="i-H2BMLsmYhLNDVJraqMNHRF">
            Fler och bättre kollektiva resor
          </p>
          <p xml:id="i-GkDBFYbiFSZGhCDR9CrTRU">
            Trafikpolitiken ska se till att kvinnor och män har bra kommunikationer
            oavsett var de bor. Samtidigt måste trafikens miljöproblem med
            klimatförändringar, hälsoproblem och buller lösas på ett tillfredsställande
            sätt. Privatbilismens ökningstakt måste avstanna och helst minska,
            inte minst i våra tätorter. För att vi ska kunna lyckas med detta
            krävs en väl utbyggd, tillgänglig, prisvärd och väl fungerande
            kollektivtrafik för alla, utifrån de förutsättningar som ges beroende
            på om man bor i en storstad eller i glesbygd. Kollektivtrafik,
            som ofta utgörs av busstrafik, är mer miljövänlig och trafiksäkrare,
            och en förstärkt kollektivtrafik är också en politik för jämlikhet
            genom att pensionärer, ungdomar och andra med låga inkomster gynnas.
            Eftersom kvinnor för närvarande i större utsträckning använder
            sig av kollektiva färdmedel leder satsningar inom denna sektor
            till att kvinnors tillgång till transporter stärks.
          </p>
          <p xml:id="i-Csxmsm8CTrSeBA3YZbQugR">
            Om fler ska kunna åka kollektivt i närmiljön krävs en rad åtgärder.
            Vi föreslår att staten
          </p>
          <list style="ul">
            <item xml:id="i-SqJ7nL6MXtGNpwTavDUzA8">
              kraftigt ökar sitt stöd till lokala spårinvesteringar i större
              tätorter till mer än 500 miljoner kronor per år
            </item>
            <item xml:id="i-HUYashdEuuZPK7o4QRpjMD">
              bidrar med medel för inköp av lokala spårfordon motsvarande 400
              miljoner kronor per år
            </item>
            <item xml:id="i-3MjoQtRYfk9hs9XsWJzJC8">
              gynnar kollektivtrafiken i glesbygd med 1 000 miljoner kronor
              per år
            </item>
            <item xml:id="i-MyyDeHNDvbgtwrnKGYPbbg">
              stöder de lokala trafikbolagen med upp till 2 000 miljoner kronor
              per år
            </item>
            <item xml:id="i-Tq7f3KVUveaeSCwX33udD5">
              ger fler kommuner chans att införa trängselskatt
            </item>
            <item xml:id="i-Ru3NCidBhQJ7gbx68qUp4y">
              låter intäkterna från trängselavgifter i huvudsak gå till att
              förbättra kollektivtrafiken
            </item>
            <item xml:id="i-3mTkxmTz6H39dgMnN8T8cX">
              utreder hur man kan införa ett avståndsbaserat reseavdrag som
              gynnar kollektivtrafiken, men samtidigt inte missgynnar de som
              bor i glesbygd
            </item>
            <item xml:id="i-Kjk9PzKJ4NcvtS8CM5ENTG">
              ser över möjligheterna att skattebefria kollektivtrafikkort som
              löneförmån
            </item>
            <item xml:id="i-NfKitu7LjXusRtw7UupdTb">
              ser till att busstrafiken inte belastas med ytterligare höjningar
              av dieselskatten
            </item>
            <item xml:id="i-WutN3Rqas4rCjdvFisFXEN">
              ser till att busstrafiken inte ska behöva betala den nya trafikförsäkringspremien
              och därmed slipper en kostnad motsvarande 100 miljoner kronor
            </item>
            <item xml:id="i-GRRwkZaopMAsgqW5hedQdi">
              ser till att bussar ges en sänkt fordonskatt från 20 000 kr till
              1 500 kr
            </item>
            <item xml:id="i-FAs3hkxDZy8LAGHBtJiLtw">
              genomför ett fullskaligt försök med avgiftsfri kollektivtrafik,
              s.k. klimattaxa, i en storstad och ett glesbygdslän samt kopplar
              ett forskarstöd till försöken
            </item>
            <item xml:id="i-T9d2crnW8x1js5R5nQ51qM">
              genomför två försök med Bus Rapid Transit, dvs. bussar som färdas
              i spårliknande system.
            </item>
          </list>
          <p xml:id="i-TScPj3igdqhqgXbEzVbRNk">
            Vi bedömer att förslagen ovan uppskattningsvis skapar ca 8 000
            nya arbetstillfällen.
          </p>
          <p xml:id="i-TUmVGJ7viZMZMdW5dxMwuy">
            En grön svensk fordonsindustri
          </p>
          <p xml:id="i-VcZgbhsd9NhcpdvYTamXS4">
            Fordonsindustrin står i dag inför nya utmaningar. I Sverige finns
            bra tekniska förutsättningar och en hög arbetskompetens som kan
            tas tillvara på vägen mot ett mer hållbart transportsystem. Regeringen
            verkar dock stå helt handfallen inför den kris som fordonsindustrin
            befinner sig i. Det saknas förslag som skulle möjliggöra en miljöomställning
            samtidigt som det skapas nya jobb inom en mer grön fordonsindustri.
          </p>
          <p xml:id="i-SigwDHJb7RCcJd1fDj7AGU">
            Vi anser att följande åtgärder i Sverige utgör ett bra grundpaket
            för att stimulera fram en utveckling som värnar om både jobben
            och miljön inom en framtida fordonsindustri:
          </p>
          <list style="ul">
            <item xml:id="i-SDx1ab7YqcCiNG6nFZd45s">
              Inför en skrotningspremie för äldre bilar.
            </item>
            <item xml:id="i-AMAPvG624FQ6Jg3MZsgy2i">
              Låt varje ny bil bära med sig en pant som faller ut när den sista
              ägaren väljer att skrota bilen.
            </item>
            <item xml:id="i-JA4giiMttcqeaXeLyVeCjS">
              Inför en koldioxidbaserad förmånsbeskattning, vilken styr mot
              mer energisnåla och mer miljövänliga bilar
            </item>
            <item xml:id="i-9aQQLf9tSEoiqbEKLQ76CK">
              Ålägg statens myndigheter att bara köpa miljöbilar.
            </item>
            <item xml:id="i-VkKNeMXWp16fRmRHMpb6iQ">
              Förbjud försäljning av bilar som bara använder sig av fossil
              drift fr.o.m. 2013, vilket betyder att bilen även måste kunna
              köras på biodrivmedel eller något annat drivsystem som t.ex. el.
            </item>
            <item xml:id="i-53k8uiks4G44HQbNmhSRuN">
              Sänk fordonsskatten för bussar från 20 000 kr per år till 1 500
              kr per år.
            </item>
            <item xml:id="i-Cex4a1v1cGTHiGTkkir7H6">
              Låt busstrafiken slippa nya höjningar av drivmedelsskatterna.
            </item>
            <item xml:id="i-QoZy8uSwjCK3jDKHqdxQAr">
              Avskaffa trafikförsäkringspremien för bussar, då det ökar kostnaderna
              för busstrafiken med 100 miljoner kronor per år.
            </item>
          </list>
          <p xml:id="i-TsQ9sBh5LFmkdcSD8DxhW6">
            Åtgärderna ovan är svåra att mäta i antal nya jobb, dels eftersom
            en rad av förslagen har indirekta effekter, dels eftersom det
            finns risk för dubbelberäkning då vissa åtgärder nämns på en annan
            plats i denna motion. Tillsammans utgör de dock en möjlighet att
            bevara kunnandet och kompetensen inom den svenska fordonsindustrin
            samtidigt som vi får en utveckling mot ett mer hållbart Sverige.
          </p>
          <p xml:id="i-GjRkcRQQDkXUAFDf7mtaS3">
            Naturvårdsjobb och fisketurism
          </p>
          <p xml:id="i-CyDLUp8oUMJQDVT4SVY6xD">
            Det lyckade nationella arbetsmarknadspolitiska projektet Gröna
            jobb som sysselsatte upp till 3 000 personer över hela landet
            med viktigt naturvårdsarbete lades ned av regeringen, vilket vi
            anser vara ytterst märkligt. Gröna jobb var ett tvåårigt nationellt
            projekt hos Skogsstyrelsen i samverkan med Arbetsmarknadsstyrelsen
            och Svenska ESF-rådet med syfte att stärka långtidsarbetslösas
            position på arbetsmarknaden. Arbetena kunde handla om röjning
            av gångstigar och promenadstråk samt letande efter kulturmiljölämningar
            i skogen. Statistik från projektet visade på att mer än hälften
            av deltagarna i projektet gick vidare till utbildning eller annat
            arbete .
          </p>
          <p xml:id="i-YNGmWScAa9M8JcfpjS4anK">
            Vi föreslår
          </p>
          <list style="ul">
            <item xml:id="i-Jnm5KwnP5bAgChsrSSeX1s">
              att Gröna jobb startas om. Utöver Skogsstyrelsen vill vi även
              inkludera naturvårdsinsatser under Naturvårdsverkets och Fiskeriverkets
              ansvarsområden med verksamhet riktad till långtidsarbetslösa.
              För denna utökade satsning ska Skogsstyrelsens, Fiskeriverkets
              och Naturvårdsverkets anslag ökas.
            </item>
          </list>
          <p xml:id="i-UUKN5B7RF1xwACq332VtYi">
            Utvecklingssatsningar inom ekoturism, såsom fisketurism, har
            stor potential att skapa många nya jobb. Enligt en rapport från
            Fiskeriverket är den samhällsekonomiska vinsten från fritidsfisket
            hela tio gånger så stor som från yrkesfisket. Fritidsfisket skapar
            även i sig incitament för ett hållbart fiske med livskraftiga
            bestånd, då åtgången på fisk per årsverke är betydligt lägre hos
            fritidsfiskarna ca 275500 kg/årsverke att jämföra med hela 120
            000 kg årsverke bland yrkesfiskarna. Här ser vi en stor möjlighet
            att kombinera en ekologisk bärkraftighet med ekonomisk lönsamhet.
            Dessutom genererar fisketurismen snabbt nya arbetstillfällen och
            bidrar till positiva näringslivseffekter på den lokala ekonomin
            i områden där det inte finns så många andra alternativa näringsverksamheter.
            Nutek betonar i sitt remissvar med anledning av Miljövårdsutredningen
            (PM 2006:1) att det inte finns någon anledning att betvivla att
            det fisketuristiska företagandet skulle ge motsvarande stora effekter
            på den lokala sysselsättningen. För att möjliggöra denna typ av
            turism krävs att fiskebestånden hålls inom livskraftiga nivåer.
          </p>
          <p xml:id="i-GbAGvu7Cg4WHPD3PV3tnqk">
            Vi föreslår
          </p>
          <list style="ul">
            <item xml:id="i-2tDJ5s7sWKPoVwqtPS7zV3">
              att riksdagsbeslutet 2006 om att anlägga fiskvandringsvägar förbi
              vattenkraftsdammar genomförs och att riksdagsbeslutet om kraftverkens
              ansvar för anläggningen av dessa införlivas.
            </item>
          </list>
          <p xml:id="i-9sNN6vorJrtYH9as4ciibB">
            Nya innovationer och miljöteknik
          </p>
          <p xml:id="i-KNQsV8FzZT2rTU9QEiHA2F">
            Forskningsinsatser leder i Sverige alltför sällan till nya företag.
            Sverige lever fortfarande i hög utsträckning på företag som grundades
            före eller strax efter andra världskriget. I jämförelse med andra
            länder har Sverige något färre småföretag. Det största problemet
            är dock bristen på växande småföretag. Det betyder att alla de
            produkter, system, processer och andra tjänster som t.ex. företag
            inom hållbar utveckling tillhandahåller också hamnar på efterkälken
            när väl forskningen håller på att gå över i ett kommersiellt företag.
            Ofta snappas dessa företag in spe upp av utländska investerare.
            Arbetstillfällena hamnar någon annanstans.
          </p>
          <p xml:id="i-78dF4f1Hh4CUTcScEm3rzC">
            Den kris som världen genomlever just nu ger också en möjlighet
            att förändra företagen mot framtidens produkter och tjänster.
            Bristen på kapital för innovationer och risktagande från privata
            investerare uteblir av flera anledningar under en kris. Staten
            kan då träda in och ta sitt långsiktiga ansvar för framtiden.
            Den borgerliga regeringen visar dock inga sådana ansatser. I den
            forsknings- och innovationsproposition som regeringen lade fram
            hösten 2008 bestod innovationsdelen av mycket små steg. Innovationerna
            har nu en andel av hela forskningsbudgeten som uppgår till 0,6
            %. Vänsterpartiet föreslår att en innovations-/riskkapitalfond
            skapas med medel på 5 miljarder kronor. Detta tas upp under kapitalförsörjningsavsnittet
            i motionen.
          </p>
          <p xml:id="i-VzmpHdacnCQcvRT4LVuCXg">
            Regeringen har valt att i princip avbryta ett mångårigt samarbete
            kring Ariadne-projekten, som är en del av ett ESA-samarbete (European
            Space Agency). En av orsakerna var svensk kritik av vissa systemfel
            i administrationen. Dessa är nu korrigerade och Rymdstyrelsen
            har förklarat sig nöjd med resultatet. ESA-samarbetet har betydelse
            för en europeisk självständighet gentemot stormakter som USA och
            Ryssland på detta område. Rymdsamarbetet ger också spetskompetens
            i Sverige och bidrar bl.a. till både arbetstillfällen och en ökad
            förmåga till miljöövervakning från rymden. Vänsterpartiet menar
            att samarbetet bör fortsätta, och vi återkommer i vår budgetmotion
            till hösten närmare om medel för nästa år.
          </p>
          <p xml:id="i-GzRWErtQs5md6xbHZrALD8">
            Sverige är ett mycket exportberoende land. Den svenska exporten
            motsvarar ca 50 % av vår samlade bruttonationalprodukt (BNP).
            Den djupa och globala lågkonjunkturen slår därför hårt mot den
            svenska ekonomin i allmänhet och mot exportföretagen i synnerhet.
            Minskad efterfrågan i och utanför landet på exportföretagens varor
            och tjänster slår extra hårt mot kunskapsintensiva små och medelstora
            företag.
          </p>
          <p xml:id="i-RminbWDnjgi1nV3re1AdjW">
            Forska &amp; Väx-programmet är just ett sådant program som kan
            ge resultat utifrån det som beskrivs här ovan. Programmet, som
            drivs av Vinnova, erbjuder små och medelstora företag bidrag.
            Ansökningarna till nya projekt har haft en sammanlagd kostnad
            på upp till 1 700 miljoner kronor per år. En mindre del av ansökningarna
            kan beviljas inom den nuvarande ramen. Projekt som ingår i programmet
            är sådant som klimatsmart värmesystem, personsöksystem för flytvästar,
            distribution från väg till järnväg och nasalt influensavaccin.
            Under tiden står mängder av småföretag med mycket goda projekt
            och stampar i portgången. Det stora intresset är en tydlig indikation
            på ett stort behov av ekonomiskt stöd, men också på att 100-tals,
            kanske 1 000-tals små företag bär på kommersiellt lovande innovationsidéer.
            Vänsterpartiet menar att en ökning av medelstilldelningen bör
            ske för att öka Forska &amp; Väx-programmets möjligheter till
            att finansiera fler projekt. Med krisen som bakgrund förslår vi
            en ökning av anslaget.
          </p>
          <p xml:id="i-MdVrbS5JTGK1DmE7bbxF6Z">
            Upphandling och exportrådgivning för småföretag
          </p>
          <p xml:id="i-8Bvd47Rk17KZQTuvbonjgw">
            De små och medelstora företagen är de som under 2000-talet har
            stått för den stora ökningen av antalet anställda. En stor del
            av dessa har kommit i tjänstesektorn och andra sektorer med låg
            miljöpåverkan. För att påverka småföretagssektorn positivt under
            krisen måste t.ex. den offentliga upphandlingen och exportrådgivningen
            förbättras och förstärkas i grön riktning.
          </p>
          <p xml:id="i-Ke9cEQpg5VbX1DEFK59WJz">
            Vänsterpartiet anser att lagen om offentlig upphandling (LoU)
            måste slopas eller förändras. I väntan på en stor revision av
            lagen tar vi här upp några problem som berör de små och medelstora
            företagen. Den offentliga sektorn upphandlar tjänster och varor
            och gjorde investeringar för cirka 500 miljarder kronor. Förutom
            den svenska marknaden finns även en europeisk marknad för LoU,
            och detta innebär stora affärsmöjligheter för landets företag.
          </p>
          <p xml:id="i-4DTbVxsE1QTUUshMwbZoxs">
            Ju fler anställda ett företag har, desto vanligare är det att
            de lämnar anbud vid offentliga upphandlingar. Många småföretag
            anser att krångel och administration är ett stort hinder för att
            delta i anbudsförfarandet vid offentlig upphandling. Det största
            problemet upplevs vara förfrågningsunderlaget och dess utformning.
            Samtidigt ska det finnas krav på kollektivavtal vid all offentlig
            upphandling för att motverka svartarbete och osund konkurrens.
            Det är viktigt att de villkor och krav som ställs i förfrågningsunderlaget
            står i proportion till kontraktets storlek.
          </p>
          <p xml:id="i-4iKgnmVDt7QD3cTnfWxvT1">
            Ett annat villkor är att när ett stort företag tar hem ett anbud
            ska en viss procent av deras underleverantörer vara småföretag.
            Innovativ upphandling innebär att det vid en upphandling finns
            krav på teknikinnehåll och teknikutveckling som erfordrar en viss
            FoU-insats. Vänsterpartiet anser att sådan upphandling bör användas
            i större omfattning. Vinnova har föreslagit att offentliga innovationsupphandlingar
            för miljö, energi, hälsa, säkerhet, IT och telekom ges en kraftfull
            statlig stimulans genom ett särskilt stöd för att minska de risker
            som möter enskilda statliga myndigheter, landsting och kommuner
            i deras upphandlingsprocesser och som därmed hämmar upphandlingar
            av innovativa lösningar. Detta tänkande ligger helt i linje med
            Vänsterpartiets politik på detta område. Offentliga aktörer kan
            på så sätt använda den offentliga upphandlingen för att driva
            utvecklingen framåt vad avser FoU, innovationer och teknikutveckling
            på dessa områden.
          </p>
          <p xml:id="i-SLuYAPNi4zjk2Y2vw5Fvr2">
            För småföretag och medelstora företag är exportmarknaden i dag,
            i stor utsträckning, en stängd marknad. Man saknar de verktyg
            som behövs för att ta sig ut på mässor i utlandet och till enskilda
            företag och länder. För att stödja de små och medelstora företag
            som arbetar på växande marknader för miljöteknik och produktionssystem
            på energiområdet bör demonstrationsanläggningar för tekniska genombrott
            inom dessa områden byggas i Sverige med statligt stöd. En utredning
            om hur ett system för demonstrationsanläggningar kan byggas och
            finansieras bör initieras.
          </p>
          <p xml:id="i-Z9hTdLa5CiBFgR4FXov2Z">
            Sverige är på väg att hamna på efterkälken i förhållande till
            de nya marknader som öppnat sig under de senaste decennierna,
            t.ex. Kina, Indien och Brasilien, enligt Exportrådet.
          </p>
          <p xml:id="i-MgDSU1ccEFsgjxDD1iRWUT">
            I ett sådant läge har den borgerliga regeringen dragit ned på
            stödet och hjälpen för att stimulera till export. Vi menar att
            stora ansträngningar måste göras för att öka exporten, särskilt
            med tanke på den pågående finansiella krisen och fallet i export.
            För att detta ska kunna åstadkommas måste Exportrådets verksamhet
            förstärkas. Möjligheten till ökad aktivitet för regionala exportrådgivare
            måste stärkas. Exportrådgivningen över hela landet måste förtätas
            och förstärkas med särskilt fokus på de nya framtidsinriktade
            branscherna. Utbildningen av exportsäljare på universitet och
            högskolor måste även den förstärkas. En upprustning av statens
            och näringslivets samarbete på exportområdet måste kort sagt påskyndas.
            Därför föreslår vänsterpartiet ytterligare medel till exportfrämjande
            åtgärder.
          </p>
          <p xml:id="i-MLsXRbK5Qn64VTATyz1yo9">
            Skogsbruk och landsbygdsutveckling
          </p>
          <p xml:id="i-3PRSUtTcDzm26mybRCh2zN">
            Landsbygdens outvecklade infrastruktur resulterar i att man aldrig
            fått en ärlig chans att visa hela sin utvecklingskraft i en tid
            då dessa regioners rika resurser blir alltmer efterfrågade. Vänsterpartiet
            anser att denna utveckling är oacceptabel eftersom den missgynnar
            landsbygdsbefolkningen så mycket att det hämmar den lokala ekonomiska
            utvecklingen, startande av nya företag, en ökad inflyttning, ett
            fortsatt kvarboende och hela den närservice som gör boende på
            landsbygden till ett positivt alternativ.
          </p>
          <p xml:id="i-Xrwy9HSUgYQuniRQ8u45UM">
            Skogsbruket är en mycket viktig del av den svenska industrin.
            Eftersom skogsprodukter är förnybara och miljövänliga, förutsatt
            att produktionsprocesserna är kretsloppsanpassade, ser Vänsterpartiet
            en alltmer miljöanpassad skogsindustri som en fortsatt viktig
            framtida sektor. Skogen fungerar även som en effektiv kolsänka
            då stora mängder koldioxid binds i våra skogar. Förändringar i
            skogsbruket kan därför påverka Sveriges växthusbalans.
          </p>
          <p xml:id="i-N84LkY59yhzYb8YrsJS4tz">
            Skogsbruk baserat på framtidens krav kommer även fortsättningsvis
            att vara lönsamt för såväl mindre skogsägare som större internationella
            skogsindustrikoncerner.
          </p>
          <p xml:id="i-8uj8tEZScQEVc5q8BG1nnk">
            Vi ser en stor potential att kunna kombinera miljömålen begränsad
            klimatpåverkan, levande skogar och ett rikt växt- och djurliv
            med produktionsmålet. Genom en anpassning till ett hållbart skogsbruk
            kan även många nya arbetstillfällen skapas. I dagsläget finns
            det dock en inre konflikt mellan miljömålen och produktionskravet,
            men dessa behöver enligt vår mening inte stå i kontrast till varandra.
            Vi föreslår en ny inriktning inom skogspolitiken där vi kombinerar
            hänsynstagande av den biologiska mångfalden och anpassning till
            klimatförändringarna samt möter lågkonjunkturen med att erbjuda
            ett stort antal nya, gröna jobb. Dessa nya jobb gynnar därför
            landsbygdsutvecklingen.
          </p>
          <head xml:id="i-MxPkaMemZjAkhnevXR9pPa" type="h3">
            7.3.2 Investeringar som ger jobb på längre sikt
          </head>
          <p xml:id="i-FQnJmo49FeXrk8GTDfT4h8">
            Höghastighetsbanor
          </p>
          <p xml:id="i-2G2AT6ozRc31Fr2nAUE5NE">
            Vi presenterar på annan plats i denna motion omfattande infrastruktursatsningar
            i närtid. Men det krävs även långsiktiga satsningar på smarta
            framtidslösningar som skapar jobb samtidigt som det gynnar miljön
            och klimatet.
          </p>
          <p xml:id="i-6GPYBtMxy2x7Xg4rt4H9R9">
            Höghastighetsbanor skapar attraktiva resmöjligheter för många
            långväga resenärer, samtidigt som de regionala invånarnas tillgänglighet
            till arbetsplatser, universitet, högskolor och större sjukhus
            förbättras. Miljön och jobben behöver denna utveckling.
          </p>
          <p xml:id="i-6JMZ7Hz5XunoXQaRfYy1do">
            Om vi i framtiden ska kunna säkerställa en ekologisk hållbarhet
            och fortsätta minska vår klimatpåverkan måste samhället möjliggöra
            att fler människor färdas med tåg och färre med flyg. Om tåg ska
            kunna konkurrera med flyget krävs avsevärt kortare restider längs
            de stora stråken. Det är därför vi har åtgärder för högre hastigheter
            längst Ostkustbanan och Södra stambanan samt för att bygga Norrbotniabanan.
            Men vi måste även i ett större framtidsperspektiv se vikten av
            att bygga höghastighetsbanor. Höghastighetståg förkortar restiden
            och därmed utgör de en viktig bro för att resenärer ska kunna
            flytta över sitt resmönster från flyg till tåg. Vi anser därför
            att Götalandsbanan ska påbörjas så fort som möjligt. En första
            etapp är byggandet av Ostlänken (StockholmLinköping) som kan följas
            av Landvetteretappen (GöteborgBorås). En helt färdigställd Götalandsbana
            innebär att en resa mellan Stockholm och Göteborg kan gå på 2
            timmar och 15 minuter, Stockholm-Linköping på 1 timme, LinköpingJönköping
            på 40 minuter, Jönköping-Göteborg på 1 timme och Borås-Göteborg
            (via Landvetter) på 30 minuter. Götalandsbanan kommer även att
            ge positiva effekter för andra resenärer, t.ex. mellan Stockholm
            och Malmö, där restiden kan kortas ned till 3 timmar och 30 minuter.
          </p>
          <p xml:id="i-2YfNv1sdtNUUVH73nuKbds">
            Solenergi
          </p>
          <p xml:id="i-4ycjzsrK7kUKoEEqWgqEfc">
            Den globala marknaden för solenergi växer kraftigt och omsätter
            i dag över 200 miljarder kronor. Sverige har ett avancerat kunnande
            inom solceller, termisk solkraft och solvärme, men ännu har vi
            inte byggt ut solenergin eller utnyttjat exportmöjligheterna.
          </p>
          <p xml:id="i-2xzvwdT8XpnD6j1VMbrMe9">
            Glasade solfångare genererade drygt 100 GWh värme 2008 och solceller
            genererade ca 7 GWh el under 2008. Utöver den inhemska marknaden
            finns det en komponenttillverkning för export i Sverige. Branschen
            omsatte ca 2 miljarder kronor i Sverige under 2008, varav nettoomsättningen
            uppgick till ca 0,4 miljarder kronor. Med gynnsamma förutsättningar
            bedömer branschorganisationen Svensk Solenergi att solenergin
            kan generera hela 8 TWh till 2020, vilket skulle ge såväl jobb
            som exportintäkter. 4 TWh solel år 2020 skulle räcka till att
            försörja 800 000 villor med hushållsel, och 4 TWh solvärme motsvarar
            uppvärmningsbehovet i en stad av Göteborgs storlek.
          </p>
          <p xml:id="i-DAZMpYiFAM9siQuQnDptom">
            I dag finns ingen målinriktad politik för att stärka solenergibranschen
            i Sverige. Vi vill stärka den svenska solenergibranschen genom
            att ta fram ett planeringsmål för solenergi. Ett planeringsmål
            syftar till att ge signaler om hur mycket vindkraft som ska kunna
            hanteras i den fysiska planeringen.
          </p>
          <p xml:id="i-SL1D6howkLgbz5ks6qKBZF">
            Det främsta stödet för förnybar energi, elcertifikaten, gäller
            inte solenergin på grund av att systemet är utformat för att ge
            maximalt energiutbyte per krona. Vi anser att de olika statliga
            stöden till solenergi ska förstärkas och göras mer långsiktiga.
          </p>
          <head xml:id="i-5U1dCvz2b4mnGAdobyKzPT" type="h1">
            8 Fler jobb i välfärden
          </head>
          <p xml:id="i-MbodZtgqjwoZ6vEkVsjzno">
            Den offentliga sektorn står för en effektiv och rationell lösning
            av samhälleliga behov. Här produceras välfärdstjänster som ger
            invånarna en god livskvalitet. Här justeras också en del av klassamhällets
            och könsmaktsordningens orättvisor, så att makten och de ekonomiska
            resurserna fördelas mer demokratiskt. Den offentliga sektorns
            utbyggnad har varit avgörande för kvinnors möjligheter att förvärvsarbeta.
            Verksamheterna i den offentliga sektorn är också på många sätt
            centrala för utvecklingen i den privata sektorn. Hur ett lands
            välfärdstjänster, försäkringar eller infrastruktur ser ut lägger
            en grund för vilken sorts privata företag som växer fram och hur
            maktförhållandena ser ut i dem.
          </p>
          <head xml:id="i-6MuuiCoLxqZToKwJdM9tw5" type="h2">
            8.1 Den offentliga sektorn måste växa
          </head>
          <p xml:id="i-CJoehNicCt3mLDAWA6DApV">
            I moderna samhällen finns en inneboende tendens att tjänster
            blir dyrare i förhållande till varor. Den tekniska utvecklingen
            i det (varuproducerande) näringslivet leder till att produktiviteten
            värdet per arbetad timme stiger kontinuerligt. Detta leder samtidigt
            till att företagens lönebetalningsförmåga ökar. I den offentliga
            sektorn som står för en stor del av samhällets tjänsteproduktion
            är möjligheterna till produktivitetstillväxt betydligt lägre.
            Detta ligger i verksamheternas natur med hög arbetskraftsintensitet
            och med uppgifter som utbildning och mänsklig omvårdnad. Att producera
            varor handlar i grunden om att spara tid, men att producera vård,
            utbildning och omsorg handlar tvärtom att ge tid. Ju mer ekonomin
            har utvecklats och levnadsstandarden höjts i Sverige, desto viktigare
            har välfärdstjänsterna blivit för människors välbefinnande. Denna
            utveckling torde fortsätta. I takt med stigande inkomster och
            materiell välfärd ökar människors efterfrågan på olika typer av
            sociala välfärdstjänster. Tjänstesektorns andel av BNP tenderar
            därför i de flesta avancerade ekonomier att öka.
          </p>
          <p xml:id="i-5WUZDfZTQbKhFUMVPFn235">
            Vissa ekonomer och borgerliga debattörer ser detta som ett problem.
            Det är svårt att se varför. För vi ser ju en liknande utveckling
            inom flera privata tjänstenäringar. Som exempel kan vi ta frisör-
            eller restaurangnäringen. Liksom stora delar av den offentliga
            tjänsteproduktionen är dessa näringar arbetskraftsintensiva, vilket
            fått till följd att restaurangbesök och frisörtjänster blivit
            dyrare i förhållande till många kapitalvaror. Detta har dock inte
            fått till följd att människor har slutat gå på restaurang eller
            klipper sig mer sällan, snarare tvärtom. I takt med stigande inkomster
            har efterfrågan ökat på även denna typ av tjänster, trots att
            dessa har blivit relativt sett dyrare. Få ekonomer ser detta som
            ett problem, och det är det naturligtvis inte heller.
          </p>
          <p xml:id="i-M6SwjwSDavA2dgRtkbpX74">
            På samma sätt förhåller det sig med de välfärdstjänster som den
            offentliga sektorn tillhandahåller. Två avgörande skillnader föreligger
            dock. Den offentliga sektorns tjänster finansieras i huvudsak
            gemensamt via skattesedeln och fördelas efter behov, medan den
            privata varu- och tjänstekonsumtionen per definition finansieras
            privat och dess fördelning bestäms av enskilda individers eller
            hushålls betalningsförmåga. Den gemensamma finansieringen av den
            offentliga välfärdsproduktionen innebär också att det krävs aktiva
            beslut för att tillföra denna sektor ökade resurser, och det är
            nog här som en del borgerliga debattörer och ekonomer får problem.
            De är säkerligen inte i sig emot att skolan eller sjukvården får
            mer resurser. Vad som förefaller störa dem är att de ökade resurserna
            ska tillföras genom ökat skatteuttag. Deras bevekelsegrund är
            säkerligen till stora delar ideologiskt betingad, men vi tror
            också att den bygger på en vanföreställning om hur den svenska
            ekonomin kommer att utvecklas. De senaste årens långtidsutredningar
            har i grova drag kommit fram till följande: Om skattesatserna
            hålls konstanta under de närmaste 4050 åren kommer den nuvarande
            standarden i den offentliga välfärdssektorn kunna bibehållas.
            Samtidigt kommer det privata konsumtionsutrymmet under samma tidsperiod
            att öka med omkring 100 %. 24
          </p>
          <p xml:id="i-Cm6cBTSiL4xsvrxYnrBnSD">
            Mot denna bakgrund har vi svårt att förstå varför vi inte skulle
            ha råd att åtgärda alla de eftersatta behov som i dag finns inom
            den offentliga välfärdssektorn inom sjukvården, skolan, barn-
            och äldreomsorgen samt handikappomsorgen. Är det inte i stället
            rimligt att föra över en del av den förväntade stora privata konsumtionsökningen
            till den typ av välfärdstjänster som den offentliga sektorn tillhandahåller,
            särskilt som det ju just är den typen av tjänster som människor
            i takt med stigande inkomster i allt högre grad efterfrågar?
          </p>
          <p xml:id="i-KPXJRzSXSEmJqMZL9exuVj">
            Att bygga ut den skattefinansierade välfärden och öka personaltätheten
            kommer givetvis att kräva en del skattehöjningar, vilket vi också
            redovisar i denna motion. Ibland framförs argumenten att detta
            kommer att minska sysselsättningen. Vi tror att det förhåller
            sig precis tvärtom. Väldigt många av välfärdstjänsterna leder,
            direkt eller indirekt, till ett ökat arbetsutbud. De motverkar
            de avgörande hindren för förvärvsarbete: de avlastar människor
            från obetalt arbete, förbättrar folkhälsan och förebygger social
            utslagning. Tillgänglig statistik ger föga belägg för att länder
            med höga skatter har låg sysselsättningsgrad, sambandet tycks
            snarare vara det omvända se tabell 1 nedan.
          </p>
          <p xml:id="i-V9BpxDcDoJddwvj7GWDpSp">
            Den offentliga sektorn och det privata näringslivet är beroende
            av, och främjar varandra. Det privata näringslivet är beroende
            av en välutbildad arbetskraft, fungerande infrastruktur m.m. samtidigt
            som den offentliga sektorn är beroende av de skatteinkomster ett
            framgångsrikt näringsliv genererar. Den offentliga sektorn utgör
            också en stor del av marknaden för många privata företag. I Sverige
            handlar det om inköp för minst 500 miljarder kronor om året, företrädesvis
            hos mindre och medelstora företag. Historiskt har också den offentliga
            sektorn fyllt en viktig funktion som risktagare i blivande framtidsbranscher.
            Detta har man gjort dels i rollen som kvalificerad beställare,
            dels i form av teknikutvecklare via myndigheter och statliga företag.
            Exempel på denna samverkan är Ericsson och Televerket, SJ:s betydelse
            för Asea samt den roll som Vattenfall har haft för den tekniska
            och industriella utvecklingen i en rad företag.
          </p>
          <head xml:id="i-5fdYmJo2yPjRdDiqKocVae" type="h1">
            Tabell 1. Sysselsättning och skattekvot, 2006
          </head>
          <p xml:id="i-GbrzgR2RHXRMra9HZbqkyR">
            Sysselsättningsgrad, 1564 år, skattekvot, % av BNP
          </p>
          <table>
            <row xml:id="i-2LRfT8CgG3NJ75C8rbXkoR">
              <cell>
                Sysselsättningsgrad
              </cell>
              <cell>
                Skattekvot
              </cell>
            </row>
            <row xml:id="i-DLE7jv462a8ZMiag81CJtX">
              <cell>
                Sverige*
              </cell>
              <cell>
                74,5
              </cell>
              <cell>
                50,0
              </cell>
            </row>
            <row xml:id="i-TDsbHpRUNjGDXY8u54mCQ1">
              <cell>
                Danmark
              </cell>
              <cell>
                76,9
              </cell>
              <cell>
                48,9
              </cell>
            </row>
            <row xml:id="i-U9HUv2B3vucaRDp67ySBXg">
              <cell>
                Norge*
              </cell>
              <cell>
                75,5
              </cell>
            </row>
            <row xml:id="i-KSvKWk7RMB6zP531Q7ZcXV">
              <cell>
                Frankrike
              </cell>
              <cell>
                63,8
              </cell>
              <cell>
                44,5
              </cell>
            </row>
            <row xml:id="i-GcdacHSiVkXraNuUMfsZbd">
              <cell>
                Tyskland
              </cell>
              <cell>
                67,2
              </cell>
              <cell>
                35,7
              </cell>
            </row>
            <row xml:id="i-Pv3eXCU9x6HYYfpq4EVKBb">
              <cell>
                Spanien*
              </cell>
              <cell>
                65,7
              </cell>
              <cell>
                36,7
              </cell>
            </row>
            <row xml:id="i-3XovU76pLSiwfVKtazZP1a">
              <cell>
                Italien
              </cell>
              <cell>
                58,4
              </cell>
              <cell>
                42,7
              </cell>
            </row>
            <row xml:id="i-FvcrGjwzqfDempgCZTXAkF">
              <cell>
                Japan
              </cell>
              <cell>
                70,0
              </cell>
              <cell>
                27,4**
              </cell>
            </row>
            <row xml:id="i-8c93jeXg112QrAkTDjNbbt">
              <cell>
                Australien
              </cell>
              <cell>
                72,2
              </cell>
              <cell>
                30,9**
              </cell>
            </row>
            <row xml:id="i-JprYEgccAxdtNy5X62xg74">
              <cell>
                Storbritannien*
              </cell>
              <cell>
                72,5
              </cell>
              <cell>
                37,4
              </cell>
            </row>
            <row xml:id="i-7SX4DnCmeg6cxd5yHT39hE">
              <cell>
                USA*
              </cell>
              <cell>
                72,0
              </cell>
              <cell>
                28,2
              </cell>
            </row>
            <row xml:id="i-Bjt1zuyU1qTVX2aBktWhVk">
              <cell>
                EU-15
              </cell>
              <cell>
                66,3
              </cell>
              <cell>
                39,8
              </cell>
            </row>
            <row xml:id="i-57gbjG9tBfqQZL778XoGfQ">
              <cell>
                Hela OECD
              </cell>
              <cell>
                66,2
              </cell>
              <cell>
                36,2**
              </cell>
            </row>
          </table>
          <p xml:id="i-HGE7SWeHpo3DtgavKP8vCx">
            Källa: OECD.
          </p>
          <p xml:id="i-A8pUFaBkfj3Q9Wh9vYUpXy">
            * Personer som är 1664 år
          </p>
          <p xml:id="i-REnqLsGoUtj2qbnjgrKZKV">
            ** Avser år 2005.
          </p>
          <head xml:id="i-JKZiEU8PG9nX2CG1vjFL5Y" type="h2">
            8.2 Stoppa uppsägningarna i kommunerna!
          </head>
          <p xml:id="i-2CdvVXuK63x2Xa5RNh3e6o">
            På kort tid har ett stort antal människor förlorat sina jobb
            i välfärdssektorn. I många fall har det handlat om tidsbegränsade
            anställningar som upphört, i andra om direkta uppsägningar. Redan
            under 2008 varslades ca 2 500 personer i kommunerna, och det har
            snabbt blivit värre: Kalix kommun har tvingats låna pengar till
            löner, Norrbottens läns landsting varslar anställda i vården,
            i Gävle varslas lärare och i Ystad skjuts investeringar på framtiden.
            Sparpaket läggs i Åtvidaberg, Sunne, Gullspång och Sorsele. Stora
            personalneddragningar planeras inom sjukvården på Karolinska och
            Akademiska sjukhusen. Lärarförbundet konstaterar att 2010 kommer
            att bli ett nattsvart år för skolorna: två tredjedelar av kommunerna
            skär ned på skolornas verksamhet 2009, och 1 300 lärarvarsel är
            redan lagda eller planerade.
          </p>
          <p xml:id="i-PZVo3buJN1w8HC2DKLb34q">
            Intresset har hittills varit lågt från regeringen att göra något
            åt situationen. Trots att Konjunkturinstitutet uppskattar att
            det skulle krävas minst 12 miljarder kronor i tillskott för att
            inte antalet arbetade timmar 2010 ska ligga under 2008 års nivå,
            väljer regeringen att bara skjuta till 7 miljarder kronor och
            detta enbart som ett tillfälligt stöd. Det sker också i sista
            minuten: SKL har under lång tid begärt besked om statsbidragen
            2009 och 2010, för att kommunerna ska kunna planera sin verksamhet,
            men inte fått något svar.
          </p>
          <p xml:id="i-JY3dGuFpnbjd9Gqyw6yP7V">
            De minst 5 miljarder kronor som fattas inför 2010 motsvarar över
            10 000 heltidsjobb i välfärden. Det betyder att mängder av arbetstimmar
            som hade investerats i samhällsekonomin nu går förlorade. Det
            betyder också att ytterligare över 10 000 människor behöver a-kasseersättning
            eller annat ekonomiskt stöd. Enligt Riksdagens utredningstjänsts
            beräkningar är nettobesparingen av att en kommunalanställd med
            genomsnittlig lön sägs upp och i stället får a-kassa bara omkring
            200 000 kr. 25 Utöver det förlorar det offentliga inkomster för
            både arbetsgivaravgifter och inkomstskatter. Få besparingar gör
            så stor skada per indragen krona som uppsägningar i välfärden.
          </p>
          <p xml:id="i-HouAqKny9wAVXyK1Yx6Ah9">
            Denna utveckling ska ses mot bakgrund av att regeringen hittills
            har sänkt skatterna med över 100 miljarder kronor, varav över
            20 miljarder så sent som i höstas. Regeringens totala skattesänkningar
            motsvarar dessutom tämligen exakt det samlade underskottet i den
            offentliga sektorns finanser. Regeringen lånar med andra ord för
            att sänka skatten, varav 2/3 av det s.k. jobbskatteavdraget på
            65 miljarder kronor går till den tredjedel av löntagarna som har
            de högsta inkomsterna. Den sortens reformer ger betydligt svagare
            effekt på konjunkturutvecklingen än om samma summa läggs på direkta
            jobb i kommunsektorn för att bibehålla och stärka välfärden. Politiken
            på det här området säger också ganska mycket om regeringens prioriteringar.
            Vi vet också att den prioriteringen har ett mycket svagt stöd
            utanför en liten, rik minoritet i Sverige; enligt en undersökning
            som SKL gjorde för ett år sedan uppger 9 av 10 att de föredrar
            bättre kvalitet inom vård, skola och omsorg före skattesänkningar.
            Det är till och med så att 8 av 10 säger att de tycker att det
            är en bra idé att höja skatten för att förbättra kvaliteten. Det
            betyder att många människor över hela det politiska spektrumet
            vill se en annan politik än den som regeringen för.
          </p>
          <p xml:id="i-SqUfRqiJUa6jtBZDdLcSi2">
            Regeringen planerar för uppsägningar nu, men även på lite längre
            sikt. Hur behoven kommer att se ut är svårt att veta, men de 5
            miljarder kronor i höjda statsbidrag som regeringen aviserat för
            2011 och 2012 kommer inte att räcka långt. Även i en normal konjunktursituation
            skulle det ha krävts mer än så i uppräkning av statsbidragen bara
            för att värdesäkra statsbidragen för kommunernas pris- och löneökningar.
          </p>
          <p xml:id="i-FNx7gA3aRJSMjM7ijuFCzc">
            För att få stopp på uppsägningarna i kommunerna krävs det både
            akuta insatser och tydliga långsiktiga besked. Kommunerna behöver
            i god tid få veta vilka resurser de har till sitt förfogande för
            att kunna planera sin verksamhet. Det budskap som de har fått
            från regeringen hittills är att de bör ställa in sig på att skära
            ned verksamheten för varje år som kommer, även när konjunkturen
            vänder. Det innebär att trycket ökar ytterligare på kommunerna
            att redan nu säga upp personal.
          </p>
          <p xml:id="i-8ErK34DYwEWVZgmd3JxBZ9">
            Sverige behöver inte dra åt svångremmen på välfärden i krisen.
            Tvärtom, genom att säga upp folk i kommuner och landsting försämras
            inte bara välfärden, utan det bidrar dessutom till att förvärra
            den redan djupa lågkonjunkturen. I själva verket har vi sedan
            en lång tid tillbaka ett behov av att utöka antalet anställda
            i välfärden, med alltifrån fler lärare och sjuksköterskor till
            vaktmästare i skolorna och personliga assistenter.
          </p>
          <head xml:id="i-BC6QMynmz9KNsTyw17PAMq" type="h2">
            8.3 Gammal moderat politik gör comeback
          </head>
          <p xml:id="i-C4jgMzE4YhChjjHafe3rvg">
            Efter valförlusten 2002 drog Moderaterna en avgörande strategisk
            slutsats att det inte går att vinna ett val i Sverige genom att
            kritisera välfärdsstaten och gå fram med skarpa förslag på nedskärningar
            inom sjukvården, skolan och barn- och äldreomsorgen. Innan dess
            hade de moderata budgetmotionerna regelmässigt haft skarpa förslag
            på många miljarder i minskade anslag till kommunerna, dvs. välfärdsstatens
            kärnverksamhet. Till valrörelsen 2006 byttes taktiken ut. Nu pratades
            det i stället om satsningar på välfärden, och att det krävdes
            nedskärningar i socialförsäkringssystemen för att man skulle ha
            råd med detta.
          </p>
          <p xml:id="i-Mp3mYJkKSuLTR7uypqSuqm">
            Med hjälp av den retoriken lyckades de måla upp en falsk motsättning
            mellan människor som var friska och hade ett jobb och människor
            som var sjukskrivna eller arbetslösa. Däremot visade det sig snart
            att det inte skulle bli några satsningar på välfärden. Regeringen
            ställde sig gärna på presskonferenser om riktade bidrag i storleksordningen
            100 miljoner kronor, men avvisade konsekvent de fortsatta uppräkningar
            av statsbidragen på flera miljarder kronor som hade behövts för
            att täcka den kontinuerliga löne- och kostnadsökningen.
          </p>
          <p xml:id="i-8niXKgznQcPdquZmTHX3du">
            Att frysa statsbidragen på det sättet skulle ha lett till sjunkande
            sysselsättning ute i kommunerna även utan den ekonomiska krisen
            tvärtemot regeringens tal om att satsa på välfärden. Den linjen
            höll regeringen hårdnackat fast vid långt efter det att krisen
            var ett faktum. SKL:s prognoser om drastiskt försämrade kommunala
            finanser, inklusive att landstingssektorn som helhet skulle gå
            med underskott, föranledde ingen kursändring när budgetpropositionen
            för 2009 lades.
          </p>
          <p xml:id="i-MFaYmhbiM3XKkrrFvWKHMS">
            Sedan dess har krisen förvärrats ytterligare: kommunernas prognostiserade
            skatteinkomster har sjunkit drastiskt, och det krävs tydliga ökningar
            av statsbidragen för att undvika massiva uppsägningar. Den situationen
            visade sig vara för mycket för att regeringen skulle kunna hålla
            de gamla högerreflexerna i schack; regeringen vägrar att skjuta
            till de pengar som behövs. Trots att Sveriges statsfinanser är
            mycket starka, och trots varningarna om att uppsägningar kommer
            att förvärra krisförloppet, planerar regeringen för ca 10 000
            förlorade jobb i den kommunala sektorn (se t.ex. diagram 8.2 i
            prop. 2008/09:100 s. 125).
          </p>
          <p xml:id="i-KNWsGuv6ZcgLkudYPaUhFg">
            Debatten om regeringens passivitet inför den akuta situationen
            i kommuner och landsting måste sättas in i sitt ideologiska och
            politiska sammanhang. Vägran att ingripa beror inte på oförstånd,
            utan är en logisk konsekvens av den borgerliga politiska agendan.
            Stödet för gemensamt finansierad välfärd är starkt hos svenska
            folket, och krisen är den ursäkt regeringen behöver för att kunna
            angripa kvaliteten på välfärdstjänsterna.
          </p>
          <p xml:id="i-MYWdU1WcQXA8ixecPn7dQH">
            Vi menar att det är mot denna bakgrund som regeringens passivitet
            gentemot det som nu händer i kommuner och landsting ska ses. Samma
            regering som på två år sänkte skatterna med 100 miljarder uppmanar
            nu kommunerna att prioritera mellan sjuka, gamla och barn. Samma
            regering som närmast omedelbart efter sitt tillträde hittade utrymme
            till att avskaffa förmögenhetsskatten helt vill nu göra 10 000
            anställda i välfärden arbetslösa mitt i krisen för att spara betydligt
            mindre summor än så. Samma regering som raserade A-kassan och
            tvingade människor till socialkontoren struntar nu i att kompensera
            kommunerna för de ökade kostnaderna. Det är uppenbart att bristen
            på handlingskraft är selektiv.
          </p>
          <head xml:id="i-Wd2iZW9T3rUF1uELSQEyAy" type="h2">
            8.4 Höj kvaliteten i välfärden!
          </head>
          <p xml:id="i-GvV4WPnn9ZiDZ4qX8LDcWT">
            Vänsterpartiet har länge drivit precis den linje som 8 av 10
            i Sverige stöder i SKL:s opinionsundersökning: att vi ska anställa
            fler i välfärden och betala det med högre skatter. Vi vill höja
            ambitionsnivån i skolan, vården och omsorgen permanent. Den djupa
            lågkonjunkturen utgör därvidlag inte ett skäl att vänta, snarare
            tvärtom. Det skulle öka den samlade efterfrågan i samhället och
            på så sätt motverka lågkonjunkturen och dessutom betyda att kommunerna
            kan börja rekrytera i en tid när antalet kvalificerade arbetssökanden
            är högt.
          </p>
          <p xml:id="i-U1zKfdqRg4RGYFMAgvREat">
            Det borde i dag vara okontroversiellt att säga att de satsningar
            på kommunala jobb vi i Vänsterpartiet lade fram i vårt alternativa
            budgetförslag för 2009 hade varit ett betydligt rimligare sätt
            att möta krisen. Det hade resulterat i att sjukhus, äldreboenden
            och skolor runtom i landet hade kunnat dämpa krisförloppet genom
            att anställa i stället för att som nu förvärra krisförloppet genom
            uppsägningar. Förutom den direkta effekten på arbetslösheten och
            köpkraften hade det också försäkrat många människor om att de
            skulle ha kvar sina jobb framöver, vilket hade dämpat tendensen
            till att människor börjar öka sitt sparande och därmed sänker
            efterfrågan ytterligare. Riksdagens utredningstjänst har i en
            promemoria beräknat att den statsfinansiella effekten för att
            förhindra att 10 000 personer sägs upp i kommunerna endast uppgår
            till 2 miljarder kronor. 26
          </p>
          <p xml:id="i-Q8D7MVXsxWBdry5c6ZogTL">
            I vår senaste höstbudgetmotion föreslog vi en jobbsatsning som
            skulle ha gett kommunerna möjligheter att anställa 11 000 personer
            2009, totalt 26 000 personer 2010 och totalt 45 000 personer 2011.
            Den satsningen var beräknad efter hur arbetsmarknaden såg ut då,
            och hur många det skulle vara praktiskt möjligt att anställa i
            olika delar av välfärden. Vi kommer att återkomma i nästa höstbudget
            med nya konkreta förslag utifrån den djupa kris vi ser i dag.
          </p>
          <p xml:id="i-SN9xjvngNFCefuDcyX48LZ">
            Vi menar att förstärkningen av välfärdssektorn behöver gå utöver
            det nödvändigaste. Vi siktar på en utveckling där lärartätheten
            i skolorna är högre, där det finns tid för förebyggande arbete
            och inte bara vård i efterhand och där alla kan känna en trygghet
            i att på äldre dagar kunna få all hjälp som behövs. Ett modernt
            välfärdssamhälle behöver också fler arbetstimmar i biblioteken,
            på fritidsgårdarna, i föreningslivet, i folkbildningen och i kulturverksamheterna.
          </p>
          <p xml:id="i-MEYcTiHiwwzf88dG6V1Uqh">
            Men fler anställda räcker inte i sig. Det krävs också goda anställningsvillkor
            för personalen, med stabila heltids- och tillsvidareanställningar
            som ger kontinuitet i arbetet. Dessutom behöver det utvecklas
            former för demokratisering, där anställda och brukare gemensamt
            formulerar mål och innehåll i verksamheten.
          </p>
          <head xml:id="i-FfkMNoxa4VfgDqGiY83KRk" type="h2">
            8.5 Bättre välfärdstjänster ger bättre jämställdhet
          </head>
          <p xml:id="i-UYyqqGp4ZviaPP9naiTKqt">
            Fler anställda i välfärdstjänsterna skulle gynna jämställdheten
            på en rad sätt. En enkel och direkt effekt är att många kvinnor
            skulle se sin arbetsmarknad förstärkas; det är fler kvinnor än
            män som lönearbetar i den skattefinansierade sektorn. De ofrivilliga
            deltiderna är fortfarande ett utbrett problem. Ökad efterfrågan
            på arbetskraft skulle också stärka löntagarnas förhandlingspositioner
            i flera kvinnodominerade yrken som i dag är underbetalda. Det
            skulle ge både en rättvisare lönesättning och bättre möjligheter
            att rekrytera personal på sikt.
          </p>
          <p xml:id="i-FszNaZh2tYqHXRdw9eZwGN">
            Den samhälleligt erbjudna barn- och äldreomsorgen är ett viktigt
            sätt att något ändra den förgivettagna uppdelningen mellan vad
            som ska göras betalt och obetalt (av företrädesvis kvinnor) i
            organiserandet av barnens fritid. Barn- och äldreomsorgen ska
            ha tid med människor och då krävs det fler arbetstimmar på många
            håll. Den sortens satsningar kan bidra till att bryta tendensen
            att kvinnor är hemma längre eller går ned mer i arbetstid och
            därmed tappar i relativ lön och makt. Det skulle förskjuta makt
            från män till kvinnor.
          </p>
          <p xml:id="i-JBHu5xtYH8z5ruasxgAWfi">
            Satsningar på bra omsorgstjänster kommer nästan alltid att vara
            samhällsekonomiskt lönsamma, eftersom de frigör arbetstimmar.
            Att bygga ut barn- och äldreomsorgen betyder inte att de arbetstimmar
            som ägnas åt omsorg blir fler, utan att de sammantaget blir färre
            och att en större andel av dem utförs med utbildning och lön.
            Ju mer avancerad och specialiserad vår ekonomi blir, ju mer välutbildade
            de som står för anhörigvården är för helt annat arbete, desto
            starkare blir den positiva samhällsekonomiska effekten av det.
          </p>
          <p xml:id="i-MgWkeqbei1yQYYrEigtxGF">
            Det gäller också utbildningsnivån i omsorgen. Vi skulle kunna
            ta betydligt bättre till vara på den forskning vi bedriver kring
            människors behov i olika åldrar och situationer om de anställda
            i omsorgen hade bättre utbildning. Det här är ett bra exempel
            på hur könsmaktsordningen står i vägen för social och ekonomisk
            utveckling. Typiska kvinnoarbeten betraktas som enklare än de
            faktiskt är, och därmed går vi miste om möjligheter till framsteg.
            Daghemmens utveckling till förskolor är ett positivt exempel,
            och det finns mer att göra för att fortsätta åt samma håll.
          </p>
          <p xml:id="i-SQXH28qtMeDNQXUC4f5hZk">
            Högre personaltäthet i välfärdssektorn skulle också lätta på
            det tryck som fortfarande ligger på många arbetsplatser sedan
            1990-talets stora nedskärningar. De höga ohälso- och sjuktal som
            uppmättes bland framför allt arbetarkvinnor i slutet av 1990-talet
            och början av 2000-talet kan i hög grad härledas till ökad stress
            på grund av lägre personaltäthet. Flera undersökningar, t.ex.
            RFV:s från 2003, visar att den psykosociala arbetsmiljön ändrats
            till det sämre och ställer allt högre krav på arbetstagarna. Belastningsökningen
            har varit störst för kvinnor. Det beror på att kvinnor är överrepresenterade
            i yrken med stora krav och liten kontroll över arbetet med vårdyrken
            som främsta exempel.
          </p>
          <p xml:id="i-SVHTrKVz3kFrUGv43ByHNj">
            Det finns få genvägar runt den här problematiken. Personaltätheten
            behöver öka för att förebygga framtidens ohälsoproblem och de
            stora mänskliga och samhällsekonomiska värden som står på spel.
            Erfarenheterna från de brutala nedskärningarna i välfärdssektorn
            under 1990-talskrisen måste leda till slutsatsen att priset blev
            högt framför allt för kvinnorna, men också för samhället som helhet.
            Hälsofarliga arbetsplatser är dyra arbetsplatser.
          </p>
          <p xml:id="i-HwoYkjvUGdgt8stSUec4Pe">
            Det är också ett av skälen till att välfärdssektorn behöver utveckla
            olika former för arbetsplatsdemokrati. Välfärdssektorn behöver
            göras till ett föredöme när det gäller de anställdas möjlighet
            att påverka sådant som arbetstider och arbetsorganisation. Där
            finns en avgörande potential för ekonomisk utveckling, att ge
            de som kan arbetet bäst riktiga verktyg att utforma nya praktiska
            och organisatoriska lösningar.
          </p>
          <head xml:id="i-NaC3m8EKVCQCXK9X7YTsnP" type="h1">
            9 Utbildning för jobb och en aktiv arbetsmarknadspolitik
          </head>
          <p xml:id="i-T2qBhdXefcSEP7cK6mFXBj">
            Framtidens arbetsliv kommer att ställa allt större krav på arbetskraftens
            kunskaper och tendensen är att alltfler arbeten kräver eftergymnasial
            utbildning. Yrkesspecialisering kommer att ske senare, vilket
            ställer högre krav på den eftergymnasiala utbildningen. Yrkeslivet
            ställer också krav på grundläggande basfärdigheter såsom självständighet,
            förmåga att formulera och lösa problem, kritiskt tänkande och
            kommunikativ förmåga samt goda teoretiska kunskaper. All gymnasieutbildning
            måste därför ge eleverna dessa grunder samtidigt som de får de
            praktiska och teoretiska kunskaper som är nödvändiga för att förbereda
            för samhälls- och arbetslivet. Givetvis ska gymnasiet också ge
            alla behörighet till fortsatta studier.
          </p>
          <p xml:id="i-4hHSKLc3635gKiJZEWvzLR">
            Högskolan måste öppnas för alla grupper i samhället, och det
            behövs åtgärder för att motverka snedrekrytering. För att det
            livslånga lärandet ska bli verklighet även för dem som inte söker
            sig till högskolan krävs att yrkeshögskolan utvecklas mot och
            anpassas till de föränderliga behov som finns i samhället och
            hos individerna.
          </p>
          <p xml:id="i-AjihQg1DDyZLHkLyDKzHaJ">
            Utbildning ger fler valmöjligheter i livet. För individen är
            vidareutbildning därför ett aktivt val för att stärka sin ställning
            på arbetsmarknaden. Det är då en naturlig utveckling att fler
            vill utbilda sig under en lågkonjunktur. För att ta till vara
            detta intresse måste de statliga investeringarna i utbildning
            öka.
          </p>
          <head xml:id="i-LEevqyCAyXbM3UDr8f9TPM" type="h2">
            9.1 Bygg ut högskolorna och universiteten
          </head>
          <p xml:id="i-Lkq8Pde2ydhD5aZhiXPyLf">
            Erfarenheten från tidigare lågkonjunkturer visar att ökad arbetslöshet
            leder till att fler människor söker sig till studier. Inte minst
            brukar söktrycket på högskolan öka. Orsakerna är flera. En anledning
            är att människor vill förbättra sin ställning på arbetsmarknaden.
            En högskoleutbildning ökar i allmänhet chansen att få ett arbete,
            även i en lågkonjunktur. Många människor ser också studier som
            en meningsfull sysselsättning i sig och ett bättre alternativ
            än arbetslöshet. Rapporterna om rekordmånga ansökningar till högskolan
            kommer därför inte som någon överraskning. När ansökningstiden
            gick ut för de kurser och program som startar i höst hade antalet
            sökande ökat med 11 %, vilket motsvarar ca 30 000 personer. Antalet
            elever på gymnasieskolan är också mycket stort. Läsåret 2007/08
            fanns det 390 058 elever i gymnasieskolan, vilket är ca 21 % fler
            elever än för fem år sedan. Det innebär att antalet potentiella
            sökanden till högskolan kommer att öka kraftigt de närmaste åren.
            Hur många som faktiskt kommer att söka en högskoleutbildning går
            det givetvis inte att säga exakt, men ca 60 % av dagens gymnasieelever
            säger att de vill läsa vid högskolan.
          </p>
          <p xml:id="i-KETa7AYCpSbVpJiDYS97uG">
            Vi ser det ökande antalet studenter som ett bra tillfälle att
            tillfredställa det stora behov av arbetskraft som, trots konjunkturläget,
            finns inom flera samhällssektorer. De satsningar vi föreslår för
            ökad tillgänglighet och bättre kvalitet inom offentlig verksamhet
            genom att mer personal anställs kan inte ske utan att man samtidigt
            utbildar fler människor inom vuxenutbildning, eftergymnasial yrkesutbildning
            och högskola. Behovet av högskoleutbildade kommer också att vara
            mycket stort även utan vårt förslag för att skapa fler arbeten
            i den offentliga sektorn. Pensionsavgångarna kommer att bli allt
            större och för närvarande räcker inte antalet utexaminerade för
            att täcka kompetensbehovet inom utbildning och hälso- och sjukvården.
            Det är därför ett lämpligt tillfälle att inleda denna generationsväxling.
          </p>
          <p xml:id="i-YNTBXVnfKPqZTw4FVzEZDg">
            De senaste åren har relativt få valt att läsa vid högskolan och
            många, men inte alla, lärosäten har inte lyckats fylla alla utbildningsplatser.
            Enligt statistik från Högskoleverket bör det finnas ledig kapacitet
            att ta emot ca 15 000 studenter. Dessa platser är emellertid inte
            tillräckliga för att motsvara det framtida arbetskraftsbehovet.
            Vänsterpartiet bedömer därför att resurserna till högskolan behöver
            öka med ungefär 10 000 nybörjarplatser per år 20102012.
          </p>
          <p xml:id="i-72khWBoHutEKJUDuzFvwN7">
            En oroväckande utveckling är den borgerliga regeringens vilja
            att begränsa möjligheten för människor att bli behöriga att läsa
            vid högskolan. På sikt kommer deras politik att innebära att antalet
            högskoleutbildade blir färre, vilket skulle kunna få allvarliga
            effekter inom såväl det privata näringslivet som den offentliga
            sektorn.
          </p>
          <head xml:id="i-4BT4QUNNNPTiYhSeEooXiV" type="h2">
            9.2 Fler yrkesutbildningar
          </head>
          <p xml:id="i-VHp4NDFNDTiXVRFZq5u9QE">
            Efter ett initiativ från Vänsterpartiet har det nu inrättats
            en yrkeshögskola för eftergymnasial yrkesutbildning. Från och
            med den 1 juli samlas det som tidigare var kvalificerad yrkesutbildning,
            påbyggnadsutbildning, kompletterande utbildning osv. under denna
            gemensamma benämning. Förhoppningsvis kommer det att innebära
            en tydligare struktur och likvärdig kvalitet utan att man för
            den skull gör avkall på flexibiliteten och den lokala och regionala
            anknytningen.
          </p>
          <p xml:id="i-DbZDhUhAkPVAf72wtBAneE">
            Just flexibiliteten och att lokala behov tillåts styra verksamheten
            kan göra yrkeshögskolan till ett viktigt redskap för att motverka
            följderna av lågkonjunkturen. Trots stigande arbetslöshetssiffror
            finns det yrken där det råder brist på arbetskraft. Därför behövs
            ytterligare platser inom yrkesutbildningen. Vänsterpartiet satsar
            således på att skapa ytterligare 4 625 platser per år inom yrkeshögskolan
            2010, vilket ökar till 5 625 platser 2012.
          </p>
          <head xml:id="i-TUrfHkAqFRtAya93BHWBPT" type="h2">
            9.3 Kommunala vuxenutbildningen
          </head>
          <p xml:id="i-2sNEticm7HuYua1R9inVXu">
            Från och med 1990-talets början har nedskärningar och ett ineffektivt
            resursutnyttjande på grund av marknadsanpassningar gjort att grund-
            och gymnasieskolan inte klarat av sitt uppdrag att ge alla elever
            de kunskaper de har rätt till. Vuxenutbildningen har ett stort
            ansvar för att ge människor en ny chans och är en viktig del i
            det livslånga lärandet.
          </p>
          <p xml:id="i-MQBjN7zrzJiGo1CSBMpjtL">
            I den borgerliga utbildningspolitiken läggs hela ansvaret för
            lärandet på individen. Skolans ansvar och skyldigheter kommer
            helt i bakgrunden. Oviljan från regeringen att genomföra ekonomiska
            satsningar på skolan kommer att ställa krav på en utbyggd kommunal
            vuxenutbildning eftersom fler elever kommer att behöva komplettera
            sina grund- och gymnasieskolestudier. Ytterligare faktorer som
            nu påverkar tillströmningen till vuxenutbildningen är dagens stora
            gymnasiekullar och det rådande konjunkturläget med hotande massarbetslöshet.
          </p>
          <p xml:id="i-VX8bD1bXp2dn4TJ6sD45W2">
            Vänsterpartiets satsningar på ökad kvalitet inom den offentliga
            sektorn med fler anställda och en höjning av kompetensen ställer
            också krav på en utbyggnad av den kommunala vuxenutbildningen.
            Vi skapar därför ytterligare ca 11 000 platser per år, främst
            inom omvårdnadsprogrammet, fr.o.m. 2010. För att förbättra ungas
            kunskaper och stärka deras ställning på arbetsmarknaden satsar
            vi också på ett Ungdomslyft med 10 000 platser inom komvux. Totalt
            innebär det 21 000 fler studieplatser per år inom vuxenutbildningen.
          </p>
          <head xml:id="i-KUt6LtTHGBEkhwFJ2i9d9R" type="h2">
            9.4 Industrilyft för ökad konkurrenskraft
          </head>
          <p xml:id="i-Y86sTCztcJftsHckkGpdLh">
            Den exportberoende industrin har drabbats extremt hårt av den
            globala krisen. Över hälften av de hittills lagda varslen har
            lagts inom tillverkningsindustrin, och IF Metall räknar med att
            upp till 70 000 av deras medlemmar kommer att vara utan jobb inom
            ett par månader.
          </p>
          <p xml:id="i-PmSefeUkPvugaziQXxVroJ">
            Det mesta tyder dock på att den svenska industrin har goda förutsättningar
            att återhämta sig när efterfrågan åter stiger. En förutsättning
            för det är att produktionen snabbt kan skalas upp till full kapacitet.
            I många av våra konkurrentländer betalas permitteringslöner ut,
            vilket möjliggör just det; i stället för att företagen säger upp
            personal behåller man kompetensen i företaget mot statlig ersättning
            under den period då inga arbetsuppgifter finns. I en tillfällig
            kris av den typ vi nu ser är det en rationell användning av statliga
            medel och en försäkring mot förlorad konkurrenskraft.
          </p>
          <p xml:id="i-63eMEXJ38uBT9s9VHArbwW">
            Regeringen har motsatt sig införande av tillfälliga permitteringsstöd,
            trots påstötningar från såväl IF Metall som industrins arbetsgivarorganisationer.
            Det avtal mellan industrins parter om förkortad arbetstid med
            motsvarande lönesänkning måste ses mot bakgrund av regeringens
            vägran att tillmötesgå branschens önskemål.
          </p>
          <p xml:id="i-P5bqMZRpNa2yQi1qbGsvWx">
            Vänsterpartiet anser inte att lönesänkningar är ett rimligt sätt
            att lösa tillfälliga fall i efterfrågan. Vi föreslår därför ett
            industrilyft som kombinerar permitteringsstöd med utbildningsinsatser.
            Det innebär att de anställda slipper välja mellan att gå ned i
            lön eller bli uppsagda, samtidigt som företagen både kan behålla
            och stärka kompetensen.
          </p>
          <p xml:id="i-4P1onWP3dkKDZTepTy23Wo">
            De anställda som under en period inte behövs i produktionen beviljas
            studieledighet under en sammanhängande period eller delar av arbetsveckan.
            Under dagar med studier utgår permitteringsersättning från staten
            motsvarande a-kassan. Ersättning utöver a-kassenivå kan avtalas
            mellan parterna. Själva utbildningen bekostas av arbetsgivaren
            och utformas efter behoven på plats. Vi antar att utbildningarna
            har en genomsnittlig längd på sex veckor och att 25 000 personer
            omfattas i ett första skede. Det ger en utgift för staten på cirka
            600 miljoner kronor i utbildningsersättning.
          </p>
          <head xml:id="i-GnyD6st28ExNB59kmRXhtR" type="h2">
            9.5 Generationslyft i äldreomsorgen
          </head>
          <p xml:id="i-9nM4FrrEiobHTFFxG6TKo2">
            Det finns stora behov av både grundutbildning och kompetensutveckling
            inom äldreomsorgen. Enligt Socialstyrelsens lägesrapport Vård
            och omsorg om äldre för 2008 saknar nu nästan en fjärdedel, 24
            %, yrkesförberedande utbildning i mediankommunen. I några kommuner
            och stadsdelar i storstäderna var andelen över 60 %.
          </p>
          <p xml:id="i-YDQhHDmB6L91vzz57akK8U">
            Samtidigt står vi inför en snabbt stigande arbetslöshet framför
            allt bland unga. Ungdomar som i dag utbildar sig på omvårdnadsprogrammet
            för att arbeta inom äldreomsorgen riskerar att direkt efter gymnasiet
            hamna i arbetslöshet. Under 20092011 är det sammanlagt 14 052
            unga i omvårdnadsprogrammet som lämnar gymnasieskolan. Ytterligare
            fler kommer att lämna komvux omvårdnadsutbildningar under samma
            period. Det vore ett enormt slöseri att inte ge dem en chans att
            få sitt första jobb, i synnerhet som det på 5 till 10 års sikt
            förväntas råda brist på utbildad omvårdnadspersonal och eftersom
            vi står inför stora pensionsavgångar.
          </p>
          <p xml:id="i-5Ap3tdtw6N5ixg3aU5qK6k">
            Vänsterpartiet satsar därför på ett långsiktigt kompetenshöjningsprogram
            för anställda i äldreomsorgen som samtidigt ger nyutexaminerade
            omvårdnadsarbetare en möjlighet att få jobb. Under tiden som de
            redan anställda går utbildningar får arbetslösa en möjlighet att
            gå in som vikarier genom utbildningsvikariat.
          </p>
          <p xml:id="i-GQ4X3uKpcsCmpj9pUzqaDo">
            Vi avsätter därför medel för utbildningsvikariat som ett arbetsmarknadspolitiskt
            program under de år utbildningssatsningen varar. Vi bedömer att
            det finns behov av sammanlagt 3 000 månadsplatser i utbildningsvikariat
            år 2010 och 5 000 platser de kommande två åren.
          </p>
          <head xml:id="i-GqmvCoZfJiY3G2XtxKo1XA" type="h2">
            9.6 Aktiv arbetsmarknadspolitik
          </head>
          <p xml:id="i-3EwgJYzF6jdHuBvNJecNSX">
            Direkta satsningar på fler reguljära jobb och för att förhindra
            varsel och uppsägningar utgör kärnan i Vänsterpartiets ekonomiska
            politik. Som beräkningar från riksdagens utredningstjänst visat,
            leder de satsningar vi hittills lanserat på jobbskapande till
            en minskning av arbetslösheten med ca 40 000 personer redan i
            år jämfört med regeringens alternativ.
          </p>
          <p xml:id="i-Q3r3GdE5aW2RiS6LZxsL5">
            Men vid sidan av de direkt jobbskapande åtgärderna vill vi också
            stärka och utveckla den aktiva arbetsmarknadspolitiken och återupprätta
            a-kassan som inkomstbortfallsförsäkring. Arbetsförmedlingens uppgift
            är att ge det stöd och erbjuda de insatser i form av utbildning,
            praktik och anställningsstöd som varje individ behöver för att
            kunna hitta ett varaktigt arbete. A-kassan ska ge inkomsttrygghet
            och bidra till att den som drabbas av arbetslöshet ska kunna söka
            jobb i nivå med sina yrkeskunskaper och sin utbildningsnivå.
          </p>
          <head xml:id="i-NfKdophCwY5ukwTTaks9ZD" type="h3">
            9.6.1 Program och anställningsstöd
          </head>
          <p xml:id="i-Da2BzFyCrmGdKqrA8SuS25">
            Vänsterpartiet avsätter mer medel för aktiva arbetsmarknadspolitiska
            program än vad regeringen gör. Vi utökar antalet platser, men
            höjer också kvaliteten i insatserna. Regeringen fokuserar i huvudsak
            sina insatser på dels jobbsökaraktiviteter och s.k. coachning,
            dels på garantierna för långtidsarbetslösa. Garantierna innehåller
            i sin tur framför allt coachnings- och jobbsökaraktiviteter och
            mycket litet av utbildning, praktik och anställningsstöd.
          </p>
          <p xml:id="i-QkxrNmhh2pMS8iJUJunUty">
            Vänsterpartiet vill i stället avsätta mer resurser på insatser
            som dels ger meningsfull sysselsättning och arbetslivserfarenhet,
            dels stärker de arbetssökandes möjligheter att få jobb på sikt.
            Vi satsar därför på fler platser i arbetsmarknadsutbildningar,
            som även ska komma unga arbetslösa till del. Vidare vill vi ha
            fler praktikplatser, utbildningsvikariat och subventionerade anställningar
            än regeringen.
          </p>
          <p xml:id="i-H5mNSxfNAE3N5nqRAwHBHk">
            Till skillnad från regeringen anser vi att subventionerade anställningar
            ska anvisas av Arbetsförmedlingen och att fackliga organisationer
            ska vara delaktiga i processen för att garantera seriositet och
            kollektivavtalsenliga villkor. Praktikplatser ska åtföljas av
            anordnarersättning så att praktikanten får handledning och stöd
            under praktiktiden.
          </p>
          <p xml:id="i-VP6XJWVhEYqeNdef78mB4o">
            Enligt Arbetsförmedlingen kommer personer med kort utbildning,
            ungdomar under 25 år, utomeuropeiskt födda, personer med funktionsnedsättning
            och arbetslösa personer mellan 55 och 64 år att drabbas värst
            av den stigande arbetslösheten. Vi menar att det krävs mer riktade
            och kraftfulla insatser för att förhindra att individer i dessa
            grupper nu slås ut från arbetsmarknaden.
          </p>
          <p xml:id="i-BAYdVNBosVFeYLA9AYtbzg">
            Tillsammans med Socialdemokraterna och Miljöpartiet har vi presenterat
            en omfattande satsning på unga, som redovisas i avsnitt 9.7 nedan.
          </p>
          <p xml:id="i-E2xe23ikM1bhi9gvzqRGcN">
            För att förbättra nyanländas möjligheter att få jobb inför vi
            ett särskilt anställningsstöd för nyanlända flyktingar och förbättrar
            möjligheterna att kombinera arbete, också med anställningsstöd,
            med sfi-undervisning. Vi vill också ge Arbetsförmedlingen mer
            resurser för att genomföra validering av utländsk yrkeskompetens
            och examina.
          </p>
          <p xml:id="i-YQpKcqpQw3bRMdNZ1iQGTk">
            Vi inför också ett kraftigt förbättrat anställningsstöd till
            långtidssjukskrivna som börjar jobba. För långtidssjukskrivna
            inför vi dessutom ett förstärkt högriskskydd som undantar långtidssjukskrivna
            från sjuklöneperioden under första anställningsåret.
          </p>
          <p xml:id="i-XAfrEgRd58bW47fPJsKCxy">
            I stället för det som går under benämningen varaktig samhällsnyttig
            sysselsättning i den s.k. jobb- och utvecklingsgarantin återinför
            vi plusjobb med avtalsenlig lön för långtidsarbetslösa. Vi återupptar
            också programmet gröna jobb som en integrerad del i arbetet för
            att nå uppsatta naturvårds- och miljömål.
          </p>
          <head xml:id="i-6ARuXfAvmhpTai4qurZxJ1" type="h3">
            9.6.2 Arbetsförmedlingen
          </head>
          <p xml:id="i-RcHRCSETUJCthbsETDjASU">
            En sammanhållen statlig arbetsförmedling med nationell överblick
            är en förutsättning för en fungerande arbetsmarknad. Arbetsförmedlingen
            ska vara en integrerad del i den svenska modellen, där samverkan
            med parterna och lokala och regionala aktörer spelar en central
            roll.
          </p>
          <p xml:id="i-VU38fsoRcHsQ9hVYynVMoQ">
            Vi avvisar regeringens privatisering av arbetsförmedlingsverksamheten
            och vill avveckla systemet med s.k. kompletterande aktörer. I
            stället vill vi avsätta mer resurser till myndigheten, dels för
            att kompensera de nedskärningar som regeringen genomfört, dels
            för att förbättra servicen till de arbetssökande och möta den
            ökade arbetsbelastning som följer av stigande arbetslöshet.
          </p>
          <p xml:id="i-Q3vKD5RQKVJkWAMbQX9gkK">
            Inom ramen för de ökade förvaltningsanslagen till Arbetsförmedlingen
            vill vi öronmärka medel till personal som ska anställas för att
            stödja och lotsa funktionshindrade och långtidssjukskrivna in
            i arbetslivet. Vi avsätter också medel för de personer som ska
            lotsa nyanlända flyktingar in i arbetslivet.
          </p>
          <p xml:id="i-Wf1faDDhYzENv2Y1yG8VQj">
            Vi vill också ge Arbetsförmedlingen större frihet att erbjuda
            aktiva insatser vid den tidpunkt då det anses lämpligt efter en
            individuell bedömning. Dagens system med fasta tidsgränser för
            när en insats får sättas in ökar risken för att fler fastnar i
            långvarig arbetslöshet.
          </p>
          <p xml:id="i-7YDCC4Q7nyHMgYZEr2kGmb">
            Vi bedömer att Arbetsförmedlingen behöver utökade förvaltningsanslag
            på 800 miljoner kronor 2010 och 1 miljard kronor under kommande
            år jämfört med anslagen för 2009.
          </p>
          <head xml:id="i-Dqek6LrkpTDjjzkxFdMNpz" type="h3">
            9.6.3 Arbetslöshetsförsäkringen
          </head>
          <p xml:id="i-ADCrVzYTTGBkuDnxDQ8Pdw">
            En solidariskt finansierad arbetslöshetsförsäkring som ger löntagarna
            inkomsttrygghet vid arbetslöshet är en central del i den gemensamma
            välfärden och för en väl fungerande arbetsmarknad. I synnerhet
            i lågkonjunktur fyller arbetslöshetsförsäkringen en viktig funktion
            som automatisk stabilisator för att hålla efterfrågan uppe. Vi
            är djupt bekymrade över vilka konsekvenser regeringens dramatiska
            försämringar av arbetslöshetsförsäkringen kommer att få för både
            enskilda och samhällsekonomin när arbetslösheten nu beräknas öka.
          </p>
          <p xml:id="i-51BMrj4gfydmhJLZjpACfL">
            Vänsterpartiet anser att arbetslöshetsförsäkringen efter den
            borgerliga regeringens ständiga försämringar alltmer antagit formen
            av ett dåligt fungerande lappverk. Försäkringen måste därför reformeras
            i grunden. Vi har utvecklat vårt förslag om framtidens arbetslöshetsförsäkring
            i motion 2008/09:A373 En solidarisk arbetslöshetsförsäkring.
          </p>
          <p xml:id="i-HqtMRikZHGv41GVfs9uga2">
            Det är dock nödvändigt att skyndsamt genomföra ett antal förändringar
            som snabbt minskar de negativa effekterna av regeringens sabotage
            av försäkringen. Vi föreslår därför i vårt budgetalternativ en
            ökad skattefinansiering, vilket ger kraftigt sänkta egenavgifter,
            lägre kvalifikationskrav och bättre inkomstbortfallstäckning.
          </p>
          <p xml:id="i-3tonM9brdGNdEmbPo7jzbN">
            Vi avskaffar den orättvisa arbetslöshetsavgiften och återinför
            skatteavdraget för medlemskap i a-kassan. Vi höjer den högsta
            dagpenningen i arbetslöshetsförsäkringen och aktivitetsstödet
            till 970 kr de 100 första dagarna och 870 kr därefter 2010. År
            2011 höjer vi högsta dagersättningen till 990 respektive 890 kr
            enligt samma modell. Från den 1 januari 2010 höjs också grundbeloppet
            från dagens 320 till 420 kr per dag. Ersättningsnivån i aktivitetsstödet
            höjs på motsvarande sätt.
          </p>
          <head xml:id="i-P2cNDMF5AjjLiy9ZC77Li9" type="h2">
            9.7 Ge alla unga en chans
          </head>
          <p xml:id="i-5Dk3MPukfLBAk5MCHRTqBa">
            De närmaste åren står vi inför enorma utmaningar. Antalet unga
            som lämnar gymnasiet är rekordstort och arbetsmarknaden försämras
            kraftigt. Enligt Arbetsförmedlingen beräknas unga att drabbas
            värst av den stigande arbetslösheten. Men ungdomar är inte en
            homogen grupp, och alla drabbas inte lika hårt av krisen. Särskilt
            svårt på arbetsmarknaden är det för unga utan slutbetyg från gymnasiet
            och unga med funktionsnedsättning. Den redan mycket höga ungdomsarbetslösheten
            kan komma att stiga dramatiskt om inget görs, och de som står
            längst ifrån arbetsmarknaden kommer att drabbas hårdast. Samtidigt
            som vi möter en ekonomisk kris står vi inför en långsiktig demografisk
            utmaning där antalet äldre ökar.
          </p>
          <p xml:id="i-Xc68NnkUCCHhtk8XcSvvQ">
            Regeringen noterar den stigande ungdomsarbetslösheten i sin ekonomiska
            vårproposition med nöjer sig med att endast utöka antalet platser
            i den s.k. ungdomsgarantin. Problemet är att ungdomsgarantin är
            en passiv åtgärd med fokus på jobbsökaraktiviteter i grupp. Vad
            som krävs för att stödja unga på arbetsmarknaden är i stället
            fler utbildningsplatser och arbetsmarknadspolitiska åtgärder med
            högre kvalitet.
          </p>
          <p xml:id="i-TY1WB2aSbJqYQaFV4SGfrS">
            Alla goda krafter i samhället måste nu mobiliseras. Att skapa
            möjligheter och en ljusare framtidsbild för dagens unga generation
            är en nyckel för att klara framtidens utmaningar. Tillsammans
            med Socialdemokraterna och Miljöpartiet har vi i Vänsterpartiet
            därför föreslagit omfattande satsningar för jobb och stöd till
            unga. Sammanlagt föreslår vi 36 500 fler platser i utbildning
            och arbetsmarknadspolitiska program riktade till unga.
          </p>
          <head xml:id="i-JwUYVgeWFwDUfEgK13qtdH" type="h3">
            9.7.1 Ett brett ungdomslyft
          </head>
          <p xml:id="i-4wrJe3FTBQFjJ2hrSbfaye">
            Den enskilt viktigaste orsaken till att unga inte får jobb är
            bristande utbildning. Många av dem som står långt ifrån arbetsmarknaden
            saknar grundläggande utbildning från gymnasiet och ibland till
            och med från grundskolan. Arbetsförmedlingen beräknar att totalt
            120 000 unga kommer ut på arbetsmarknaden mellan 2009 och 2012
            utan slutbetyg från gymnasiet. Behovet av extraordinära insatser
            för att möta deras utbildningsbehov är därför stort. Vi vill av
            den anledningen sjösätta ett tillfälligt program med 10 000 platser,
            för unga arbetslösa som vill komplettera sin utbildning så att
            de får grundläggande behörighet ungdomslyftet. Programmet ska
            innebära att långtidsarbetslösa (arbetslösa mer än tre månader)
            mellan 20 och 24 år som vill komplettera sina ofullständiga grundskole-
            eller gymnasieutbildningar ska kunna göra det. Programmet bör
            till att börja med finnas under en tvåårsperiod och berättiga
            till särskild ungdomslyftsersättning eller till aktivitetsstöd
            för dem som kvalificerat sig för det. Krav ska ställas på ett
            aktivt deltagande i utbildningen för att ersättning ska erhållas.
            Utbildningen ska kunna arrangeras inom ramen för den kommunala
            vuxenutbildningen eller på folkhögskolor. Tiden i programmet ska
            vara flexibel och anpassad efter de utbildningsbehov som individen
            har, men maximalt ska utbildningen kunna pågå under ett år.
          </p>
          <p xml:id="i-JW8xcZhZR3Ucsp9yKjWWYF">
            Ett sådant program skulle samtidigt minska trycket på Arbetsförmedlingen
            och skapa större möjligheter för arbetsförmedlarna att ge ett
            mer individuellt stöd även till dem som står närmare arbetsmarknaden.
          </p>
          <head xml:id="i-VgGna4jNhejFBmyY7GwX17" type="h3">
            9.7.2 Fler utbildningsplatser på komvux, KY och högskola
          </head>
          <p xml:id="i-3DM5CHutGdF7rwWxideVD2">
            Trots att ungdomskullarna växer kraftigt under de kommande åren
            har regeringen minskat antalet studieplatser på både komvux och
            högskola. Risken är betydande att vi nu står inför ett historiskt
            trendbrott där andelen ungdomar som har möjlighet att gå vidare
            till högre studier för första gången kommer att minska. Vi vill
            kraftigt bygga ut både komvux, kvalificerad yrkesutbildning (KY)
            och högskola. Vi vill göra en ömsesidig långsiktig överenskommelse
            med några branscher som ser en framtida brist på kompetens och
            utbildat folk. Om staten nu, även i tuffa tider, tar sitt ansvar
            och utbildar genom yrkesvux och KY, så bör dessa branscher kunna
            garantera praktikplatser, traineeplatser eller överbryggningsjobb
            för att inte förlora sin framtida konkurrenskraft . Vi vill bygga
            ut högskolan med minst 3 685 platser, komvux med minst 4 700 platser
            och KY med minst 2 500 platser 2010.
          </p>
          <head xml:id="i-LArNQHwQ8xqjxQcV1tQWP2" type="h3">
            9.7.3 Traineeprogram i välfärden
          </head>
          <p xml:id="i-JTgGagSCHfx1neXX9Rjh1m">
            Enligt Sveriges Kommuner och Landsting (SKL) finns det stora
            behov av nyrekryteringar i den offentliga sektorn inom de närmaste
            åren, bl.a. på grund av pensionsavgångar. Rekryteringsbehovet
            är stort när det gäller t.ex. vårdbiträden och yrkeslärare men
            också när det gäller andra yrkesgrupper. Vi vill investera 1 miljard
            kronor i ett traineeprogram i välfärden. Det räcker till ca 3
            000 traineeplatser.
          </p>
          <head xml:id="i-8wVAhxVXX5G53rQBf2o4HX" type="h3">
            9.7.4 Praktik- och karriärcoachning på högskolan
          </head>
          <p xml:id="i-PFnPZTm12E9292KiBQmYbc">
            För att få jobb behöver ungdomar referenser och erfarenheter
            från arbetslivet. Vi ser stora behov av att långsiktigt brett
            förbättra kontakterna mellan utbildning och yrkesliv både i gymnasieskolan,
            i komvux och på högskolan. Redan i år föreslår vi 100 miljoner
            kronor för att bygga ut möjligheterna till praktik och karriärrådgivning
            på högskolan.
          </p>
          <head xml:id="i-JUcTpjsxunZXHUENt4cQMZ" type="h3">
            9.7.5 Praktik för nyutexaminerade akademiker
          </head>
          <p xml:id="i-7WSqeDTV4tPuMCpoy3amY2">
            När jobbkrisen förvärras drabbas även unga välutbildade hårt.
            Vi vill genomföra en särskild jobb- och praktiksatsning på statliga
            myndigheter riktad till de unga som är på väg att avsluta sina
            studier och nu möter en hård arbetsmarknad.
          </p>
          <head xml:id="i-Q9XMPYGkZvWdKFWdAoQxW6" type="h3">
            9.7.6 Starta eget för unga
          </head>
          <p xml:id="i-5dRrkizeYafUHumX4kCSKH">
            Ungas vilja att starta företag är stor. Men i dag kan inte den
            som är under 25 år ta del av stödet till näringsverksamhet. Sverige
            behöver ett starkare entreprenörskap. Därför vill vi låta även
            yngre ta del av stödet till eget företagande.
          </p>
          <head xml:id="i-Lwqrf75mwN2RoM9sR2wEjZ" type="h3">
            9.7.7 Snabbare och mer flexibla insatser för långtidsarbetslösa
            ungdomar
          </head>
          <p xml:id="i-4H8ktxMYTXTMfmKV5pyhxt">
            Långtidsarbetslösheten bland ungdomar stiger snabbt. Antalet
            personer inskrivna i jobbgarantin för ungdomar ökar dramatiskt
            och förväntas fortsätta öka kraftigt. I februari var nästan 25
            000 ungdomar mellan 18 och 24 år inskrivna i jobbgarantin. Ytterligare
            5 600 var öppet långtidsarbetslösa och drygt 700 ungdomar var
            inskrivna i jobb- och utvecklingsgarantin. Samtliga av dessa drygt
            30 000 ungdomar hade varit arbetslösa mer än tre månader.
          </p>
          <p xml:id="i-Qw3rZ6sy4FME2khmA8xzri">
            För att möta den ökande långtidsarbetslösheten behövs ett mer
            modernt och flexibelt angreppssätt. Vi menar att varje ungdom
            måste bemötas individuellt och ges stöd på sina egna villkor och
            efter sina egna förutsättningar. Dessutom måste Arbetsförmedlingen
            ha några resurser att erbjuda t.ex. när det gäller vidareutbildning.
          </p>
          <p xml:id="i-5P1nwodNMiYoifJjfRstnk">
            Diagram 8. Antalet unga i jobbgaranti för ungdomar ökar snabbt
          </p>
          <p xml:id="i-SHxX3JuLSTPy1vHwgxrEp4">
            Källa: Arbetsförmedlingen.
          </p>
          <head xml:id="i-N4wP8yyf8vfFQAahQZQ5o4" type="h3">
            9.7.8 Snabbare och mer flexibla vägar till aktiva insatser
          </head>
          <p xml:id="i-4eBKK6LJBNud1nEn56qz4A">
            Vi föreslår att de unga som enligt Arbetsförmedlingens bedömning
            behöver det, ska få ta del av jobbgarantin omedelbart. Jobbgarantin
            är ett stelbent regelverk som inte tar hänsyn till individen.
            Först måste varje ungdom vara inskriven på Arbetsförmedlingen
            i tre månader för att få del av garantin. Därefter förspills ytterligare
            tre månader innan det ges möjlighet till utbildning eller praktik.
            Vi menar att tiden i passiv arbetslöshet är förödande och måste
            kortas. Arbetsförmedlingen måste få möjlighet att bemöta ungdomar
            i arbetslöshet som individer på ett mer flexibelt sätt.
          </p>
          <head xml:id="i-3X5GNnqG8SjUA5BgvhfuMy" type="h3">
            9.7.9 Bättre stöd till unga med funktionsnedsättning
          </head>
          <p xml:id="i-CdD4kbf56Nwy4z554DSwfw">
            Unga med funktionsnedsättning är dubbelt utsatta på arbetsmarknaden
            och är överrepresenterade bland de långtidsarbetslösa. För att
            Arbetsförmedlingen ska kunna erbjuda bättre stöd behövs extra
            resurser. Vi vill därför avsätta 50 miljoner kronor till Arbetsförmedlingen
            för mer individuellt stöd för unga med funktionsnedsättning.
          </p>
          <head xml:id="i-2xskgQipzT3ryTXoNChrrS" type="h3">
            9.7.10 Möjlighet till längre praktik och utbildningar
          </head>
          <p xml:id="i-8WtBqWQbnA6jrADwWG5fqw">
            I dag får en ung person som har varit arbetslös länge studera
            eller göra praktik i maximalt tre månader. Den gränsen är för
            kort. De allra flesta ungdomar behöver inte några längre utbildningar
            eller praktikplatser men några gör det. Vi föreslår därför att
            regeln om högst tre månaders praktik eller utbildning utökas till
            maximalt nio månader.
          </p>
          <head xml:id="i-AYysVNRto9j7bmcmo9XsuY" type="h3">
            9.7.11 Lärlingsplatser för långtidsarbetslösa ungdomar
          </head>
          <p xml:id="i-54cVxfjpAMubcpxiWd5JEb">
            Många unga som har gått utan arbete en längre tid behöver uppdatera
            sin kompetens, men de saknar studievana och behöver en nära kontakt
            med arbetslivet för att göra det. Därför vill vi inrätta 4 000
            lärlingsplatser där utbildningen motsvarar yrkeskomvux men är
            förlagd i yrkeslivet. De arbetsplatser som tar emot lärlingar
            får ersättning för det.
          </p>
          <head xml:id="i-H8ZTmEuxmE3tojaLfpzRpM" type="h3">
            9.7.12 Arbetsmarknadsutbildning till unga
          </head>
          <p xml:id="i-LUU9ugnNfu8oL2TYzYyRxk">
            Många arbetslösa ungdomar har bristande utbildning. Utvärderingar
            från Institutet för arbetsmarknadspolitisk utvärdering (IFAU)
            visar att yrkesinriktad arbetsmarknadsutbildning är en framgångsrik
            insats som leder till jobb. Vi har tidigare lagt fram förslag
            om att bygga ut den yrkesinriktade arbetsmarknadsutbildningen.
            Vi har ett gemensamt förslag om att redan i år investera i 3 500
            årsplatser i yrkesinriktad arbetsmarknadsutbildning som riktas
            till unga under 25 år, och avsätter 500 miljoner kronor 2010 för
            detta.
          </p>
          <head xml:id="i-3xdmZZJxGJ4dtC4Lu4AZN8" type="h3">
            9.7.13 Förstajobbetavdrag
          </head>
          <p xml:id="i-QtUWKgR8w77WZAZQimem3Y">
            För de unga som är långtidsarbetslösa och som saknar den praktiska
            erfarenheten och de rätta kontakterna för att komma in på arbetsmarknaden
            vill vi investera i ett generöst förstajobbetavdrag. Det innebär
            att de arbetsgivare som anställer en ung långtidsarbetslös får
            göra ett skatteavdrag två tredjedelar av lönen under maximalt
            tolv månader. Arbetsförmedlingen ska anvisa platserna för att
            uppnå önskvärd sysselsättningseffekt och garantera kollektivavtalsenliga
            löner. Vi avsätter 650 miljoner kronor till 5 000 platser 2010.
          </p>
          <head xml:id="i-YLJpYW2k56oZJ89TnzirvM" type="h1">
            10 En trygg arbetsmarknad med plats för alla
          </head>
          <p xml:id="i-BE31GtkeY1cALKqv4wbwWH">
            Den akuta arbetslöshetskrisen får inte bli en förevändning för
            att sänka ambitionerna för att skapa ett tryggt och utvecklande
            arbetsliv där de anställdas villkor, inflytande och utvecklingsmöjligheter
            står i centrum. Den viktigaste aktören för att förbättra villkoren
            i arbetslivet och öka de anställdas inflytande över situationen
            på arbetsplatserna är de fackliga organisationerna.
          </p>
          <p xml:id="i-TkeDc91nHricga1HDcx2N4">
            Till skillnad från regeringen vill vi främja facklig organisering
            och skapa bättre förutsättningar för demokratiskt inflytande i
            arbetslivet genom fackligt arbete. Vi vill göra det billigare
            att vara med i facket och återställer den av regeringen slopade
            avdragsrätten för fackligt medlemskap. Vi återinför anslaget till
            facklig styrelseutbildning, arbetsmiljöutbildning och EU-bevakning.
            Vi återinför också stödet för korttidsutbildningar som fördelats
            av de fackliga organisationerna.
          </p>
          <p xml:id="i-9jYh5yeVGFqmwpfWygZNkq">
            Vi vill genomföra en rad reformer som stärker löntagarnas makt
            och inflytande genom stärkt yttrandefrihet i arbetslivet, lagstadgad
            rätt till heltid och förstärkt anställningstrygghet. De allt vanligare
            visstidsanställningarna utgör ett särskilt allvarligt och ökande
            hot mot de anställdas trygghet och möjligheterna till fackligt
            arbete. Allra hårdast drabbade av otrygga anställningar är ungdomar,
            vilket avspeglar sig i den dramatiska ökningen av ungdomsarbetslösheten.
          </p>
          <p xml:id="i-7ZDzemsFRdB8XA8QvaghsL">
            Vänsterpartiet vill minimera de otrygga visstidsanställningarna
            och stimulera tillsvidareanställningar genom förändringar i LAS.
            Vi vill dessutom höja arbetsgivaravgiften för allmän visstidsanställning
            med 5 % som kompensation för de högre utgifter dessa medför för
            samhället genom fler arbetslöshetsperioder och ökad ohälsa.
          </p>
          <p xml:id="i-QGaW3b7nXxgPH1sc2m2Xgg">
            Oseriösa företag som fifflar med skatter och utnyttjar svart
            arbetskraft är den största källan till skattebortfall enligt Skatteverkets
            bedömning. Men svartjobb och skattefiffel är också ett arbetsmarknadspolitiskt
            problem. Svarta löner bidrar till social dumpning och ställer
            människor utanför det skydd som kollektivavtal, socialförsäkringssystem
            och arbetsmiljölagstiftning och arbetsrättslig lagstiftning ger.
            Inte minst papperslösa, människor utan uppehållstillstånd, utnyttjas
            på ett ofta omänskligt sätt i den svarta och grå sektorn inom
            exempelvis bygg-, städ- och restaurangbranscherna.
          </p>
          <p xml:id="i-36zzocSKSZLitA6WrDVQ7k">
            Vänsterpartiet ser allvarligt på de här problemen och föreslår
            därför en nationell strategi mot svartjobb, skattefusk och social
            dumpning. Bland annat innefattar satsningen ökade befogenheter
            och resurser till Skatteverket och Ekobrottsmyndigheten, men också
            en samordnad trepartssamverkan mellan stat, arbetsgivare och fackförbund
            om sjysta villkor.
          </p>
          <head xml:id="i-RJdQ3krLwUv6KE3wHiF85p" type="h2">
            10.1 Stöd till personer med funktionshinder
          </head>
          <p xml:id="i-HMhhZLFKXLYWDwhBx7YDE1">
            Det allt hårdare tempot i arbetslivet och allt högre produktivitetskrav
            gör att människor med funktionsnedsättningar har fått allt svårare
            att göra sig gällande i arbetslivet. Insatser för att stödja och
            lotsa personer med funktionsnedsättningar in i arbetslivet är
            därför högt prioriterade. Lönebidragsanställningar är för många
            i denna grupp en bra möjlighet att komma in på den reguljära arbetsmarknaden.
            Vi föreslår en stegvis höjning av taken och en utökning av antalet
            platser med lönebidrag för att fler ska få chansen till ett arbete.
          </p>
          <p xml:id="i-CyGGWUPPdpnS5NahgCM8o">
            Samhall AB fyller en viktig funktion för att erbjuda personer
            med funktionsnedsättningar meningsfull sysselsättning. Vi satsar
            på ökade anslag till Samhall under kommande år för att verksamheten
            ska kunna bedrivas på fler orter och fler ska beredas jobb. Vi
            välkomnar också regeringens höjning av ersättningen till personligt
            biträde för personer med funktionsnedsättning, men vi anser inte
            att höjningen ska finansieras genom att färre beviljas biträde.
            Vi ökar därför anslagen så att antalet personer som omfattas av
            stödet kan bibehållas.
          </p>
          <head xml:id="i-MhAg4mL5gahrEeyeAWvkzi" type="h2">
            10.2 Arbetsmiljö och rehabilitering
          </head>
          <p xml:id="i-Hvr74P7dcFUcdFinK9eddk">
            Det faktum att arbetstakten och prestationskraven i arbetslivet
            har höjts påverkar inte bara personer med funktionsnedsättningar,
            utan präglar hela samhällsutvecklingen. Underbemanning, mindre
            tid för pauser och återhämtning och minskad kontroll över den
            egna arbetssituationen leder till stress och förslitning. Det
            höga antalet långvariga sjukskrivningar, inte minst bland kvinnor,
            måste ses mot denna bakgrund. För att komma till rätta med den
            här situationen krävs insatser av olika slag.
          </p>
          <p xml:id="i-C2vh9a6myEZ2dGDVYSbhmr">
            De som i dag är sjukskrivna eller har sjukbidrag måste erbjudas
            rimliga levnadsvillkor genom högre ersättningsnivåer. Men framför
            allt vill vi satsa på bättre rehabilitering och anpassning av
            arbetsplatserna för att ge människor en chans att komma tillbaka.
            Vi vill införa sanktioner mot arbetsgivare som inte tar sitt ansvar
            för rehabilitering och anpassning.
          </p>
          <p xml:id="i-DFhjP9Na9iBfbqyH4yXDWg">
            I syfte att på sikt minska förslitningen och ohälsan i arbetslivet
            är dock det förebyggande arbetsmiljöarbetet det viktigaste. Vänsterpartiet
            vill stärka och utveckla arbetsmiljöarbetet och ge Arbetsmiljöverket
            och skyddsombuden betydligt mer resurser och bättre verktyg i
            sitt arbete.
          </p>
          <p xml:id="i-CmxE5r5o3CsGuCK4QPvncB">
            För att kunna utveckla och förbättra arbetslivet krävs aktuella
            kunskaper om utvecklingen. Arbetslivsinstitutet (AU) bedrev mycket
            högkvalitativ tillämpad forskning om arbetslivet, och AU hade
            dessutom uppdrag att förmedla kunskaperna till såväl arbetsmarknadens
            parter som till myndigheter, beslutsfattare och allmänhet. Regeringens
            omotiverade nedläggning av ALI har kraftigt försämrat möjligheterna
            att analysera, utvärdera och hitta nya lösningar på problem i
            arbetslivet. Vänsterpartiet anser att det behövs en samlad arbetslivsforskning
            med ett tydligt samhällsuppdrag. Vi avser att återkomma med förslag
            på hur det behovet ska kunna täckas framöver. Tills vidare avsätter
            vi medel för arbetslivsforskning som ska förfogas över av FAS
            och Arbetsmiljöverket.
          </p>
          <head xml:id="i-BfbXH2bn4mWL6GZKDU2Pcw" type="h2">
            10.3 En jämställd arbetsmarknad
          </head>
          <p xml:id="i-43zk76rKnMuNBzmVgySr2H">
            Sambandet mellan generella välfärdssystem och en väl utbyggd
            vård- och omsorgssektor och kvinnors arbetskraftsdeltagande är
            tydligt. Kvinnors arbetskraftsdeltagande i Sverige är också bland
            de högsta i världen (SOU 2004:43). De nedskärningar som nu drabbar
            den offentliga välfärdssektorn, parallellt med att regeringen
            infört vårdnadsbidrag och avdrag för hushållsnära tjänster, riskerar
            att dels försämra kvinnors möjligheter till förvärvsarbete i allmänhet,
            dels etablera en privat tjänstearbetsmarknad med dåliga löner
            och arbetsvillkor.
          </p>
          <p xml:id="i-MPNbKd6BggwQoDggyrex9X">
            Vänsterpartiet anser att de pengar regeringen betalar ut i skatterabatter
            och bidrag i stället bör användas där de gör nytta för både jämställdhet
            och sysselsättning: för att bygga ut och stärka kvaliteten i den
            offentliga välfärden. Vi avvisar därför både avdraget för hushållsnära
            tjänster och vårdnadsbidraget, vilka bidrar till att cementera
            en könsuppdelad arbetsfördelning och dessutom har en orättvis
            fördelningsprofil. Vi satsar dessutom väsentlig mer än regeringen
            på stöd till den kommunala välfärdssektorn för att skapa utrymme
            för att behålla anställda, öka kvaliteten och förbättra villkoren
            för de anställda.
          </p>
          <p xml:id="i-ApyKeS87FGanWTuEG8FD5j">
            Vår politik omfattar en rad förslag som syftar till att bryta
            med könsdiskriminerande strukturer i arbetslivet och skapa förutsättningar
            för både kvinnor och män att förvärvsarbeta och ta ansvar för
            det obetalda omsorgsarbetet, på lika villkor.
          </p>
          <head xml:id="i-HwFqFnFibGEFQAEVzMsX7J" type="h3">
            10.3.1 Rätt till heltid
          </head>
          <p xml:id="i-VjarpCKA5K3zCme243L3Yx">
            I alla sektorer och yrken arbetar kvinnor deltid i större utsträckning
            än män. Anledningen är dels arbetsmarknadsskäl, dvs. att arbetsgivaren
            endast erbjuder deltidsanställning, dels att kvinnor av olika
            anledningar väljer att inte jobba heltid. Kvinnors deltidsarbete
            är både orsak till och en konsekvens av att kvinnor utför en större
            del av det obetalda hemarbetet. Deltidsarbetet innebär en rad
            problem. Månadsinkomsten blir lägre eftersom arbetet omfattar
            färre timmar. Timlönen är lägre för deltidsarbetande. Vidare har
            deltidsanställda mindre inflytande på arbetsplatserna, får mindre
            kompetensutveckling och sämre möjligheter till befordran, vilket
            ytterligare försämrar löneutvecklingen. Dessutom blir ersättningarna
            från socialförsäkringssystemen samt den framtida pensionen lägre.
          </p>
          <p xml:id="i-Dt1eZYaYM3Mx11r6prUTGM">
            Vänsterpartiet anser att det behövs en lagstiftad rätt till heltid
            för att ge kvinnor samma möjligheter i arbetslivet som män. Lagen
            om anställningsskydd bör kompletteras med en regel om att alla
            anställningar som huvudregel ska vara på heltid. Anställningar
            på deltid ska kunna ingås om det finns särskilda skäl och vara
            reglerade mellan parterna på arbetsmarknaden.
          </p>
          <head xml:id="i-BMfeDW5mvuYZ1ERjEvEdFE" type="h3">
            10.3.2 Ett jämställt föräldraskap
          </head>
          <p xml:id="i-Y16UYnoeNd1xe5YgB6gwaX">
            Kvinnor tar i dag ut ca 79 % av dagarna i föräldraförsäkringen.
            Enligt TCO:s pappaindex har männens uttag av föräldradagar ökat
            något det senaste året. Men antalet män som tar ut dagar är konstant.
            Fortfarande tar männen bara ut cirka en femtedel av dagarna, och
            med nuvarande takt kommer det att ta 50 år innan kvinnor och män
            delar lika. År 2008 minskade dessutom männens uttag av VAB-dagar.
          </p>
          <p xml:id="i-LRovcGs2VefPKZuFdA6y1w">
            Fördelningen av föräldraansvaret leder till att kvinnor i högre
            grad än män börjar arbeta deltid när barnen blivit större. Detta
            leder till att arbetsgivare betraktar kvinnor som mer riskabel
            arbetskraft, vilket försämrar förhandlingspositionen för alla
            kvinnor när det gäller löner och arbetsvillkor, även för dem som
            inte har barn. De s.k. pappamånaderna har inte haft någon större
            effekt på mäns uttag av föräldradagar. Därför är det nödvändigt
            att förändra utformningen av föräldraförsäkringen.
          </p>
          <p xml:id="i-6nryn8R2W85hPi1fHq8cgU">
            Regeringen har infört möjlighet för kommunerna att besluta om
            vårdnadsbidrag på 3 000 kr per månad. Vårdnadsbidraget innebär
            att skattemedel används för att uppmuntra kvinnor att göra sig
            ekonomiskt beroende av män och axla rollen som hemmafru. Regeringen
            har även infört en jämställdhetsbonus som ska belöna hushåll där
            den förälder som tjänar mest tar ut föräldraledighet. Båda reformerna
            missgynnar ensamstående föräldrar, av vilka de flesta är kvinnor.
            Vi menar att jämställdhetsbonusen, även om dess syfte är gott,
            är en ineffektiv metod som befäster föräldraskapet som obligatoriskt
            för kvinnor, medan män ska lockas att ta sitt ansvar med ekonomisk
            stimulans.
          </p>
          <p xml:id="i-Wfp9VG7y9k644hsMjxYeU2">
            Vänsterpartiet vill i stället för att erbjuda otillräckliga bonusar
            och bidrag individualisera föräldraförsäkringen så att varje förälder
            tar ut lika många dagar. Detta är ett konkret sätt att få män
            och kvinnor att ta lika stort ansvar för sina barn och för hemarbetet.
            Vänsterpartiet satsar 1 200 miljoner kronor från 2010 på att individualisera
            föräldraförsäkringen.
          </p>
          <head xml:id="i-8BuCVVc9gWBHHWPQb1sQ22" type="h1">
            11 En socialförsäkring för alla
          </head>
          <p xml:id="i-2jXvynMm4QSfbGCdMRJvqH">
            Regeringen har sedan 2006 genomfört omfattande försämringar och
            besparingar på sjukförsäkringen. Ohälsotalet sjunker men allt
            tyder på att människor hamnat i kläm. Enligt Försäkringskassan
            beräknas nu 52 000 personer att gå miste om sin sjukpenning eller
            sjukersättning 2010 till följd av de nya reglerna i sjukförsäkringen.
            Samtidigt beräknas arbetslösheten stiga till 11 % samma år. De
            sjuka riskerar att hamna längst bak i kön till varje ledigt jobb,
            till socialkontoret eller till sjuknärvaro på jobbet. Enligt en
            undersökning från TCO Jakten på superarbetskraften fortsätter!
            (2008) är sex av tio arbetsgivare negativa till att anställa sjukskrivna
            och hälften negativa till att anställa långtidsarbetslösa.
          </p>
          <p xml:id="i-3EXSbVf2FYXYcnTqMsKmjB">
            Enligt regeringen ska de sjuka som blir utförsäkrade hänvisas
            till Arbetsförmedlingen. För dem som inte är berättigade till
            ersättning från a-kassan efter många år som sjukskriven återstår
            socialbidrag. Det tycker regeringen är en acceptabel konsekvens.
          </p>
          <p xml:id="i-9Am6a7p6W1wVDK4RRmRBRb">
            Vänsterpartiet vill ha en solidarisk sjukförsäkring. Vi kräver
            ett stopp på jakten på sjuka och arbetslösa. Vi vill ha en sjukförsäkring
            som inte tvingar oss att jobba när vi är sjuka. Vi vill höja taket
            och ersättningsnivåerna i försäkringen. Vi vill avskaffa de fasta
            tidsgränserna och återinföra rätten till tidsbegränsad sjukersättning.
            Utsorteringskedjan måste avskaffas. Ingen människa blir friskare
            av fattigdom.
          </p>
          <p xml:id="i-dgeDSZRwHLKsg5BACDCdd">
            Men det är inte tillräckligt att enbart återställa de försämringar
            som regeringen genomfört. Vi vill reformera sjukförsäkringen så
            att den stärker tryggheten för individen. Vi vill stärka rätten
            och tillgången till rehabilitering. Rättssäkerheten och rörligheten
            på arbetsmarknaden måste öka. Rätten till arbete måste upprättas
            och möjligheterna att komma tillbaka efter en sjukskrivning måste
            förbättras. Vi vill avskaffa karensdagen och höja ersättningsnivåerna
            i sjukersättningen. Alla förbättringar av den allmänna sjukförsäkringen
            måste göras med den generella välfärden som utgångspunkt.
          </p>
          <p xml:id="i-U7DTaKvxieSJW9QW3KtXA">
            De nedskärningar som sker i socialförsäkringarna riskerar att
            bana väg för ett totalt systemskifte. Regeringen avser att tillsätta
            en socialförsäkringsutredning som ska se över hela systemet med
            pensionssystemet som förebild: en sjukförsäkring fristående från
            statsbudgeten, rakare rör mellan inbetalda avgifter och erhållna
            ersättningar, differentierade avgifter beroende på risk osv. Vänsterpartiet
            kommer att bekämpa en sådan utveckling. Det svenska socialförsäkringssystemet
            är i grund och botten genialiskt ur ett feministiskt perspektiv
            och ur jämlikhetssynpunkt.
          </p>
          <head xml:id="i-NysFYzxpatYvJogBF8q6yZ" type="h2">
            11.1 Ta kvinnors ohälsa på allvar
          </head>
          <p xml:id="i-88dyotDxoRzYCYF3k6H1TK">
            Kvinnor drabbas värst av försämringarna i sjukförsäkringen och
            tvingas nu hålla till godo med lägre inkomster, bli ekonomiskt
            beroende av män eller gå till socialkontoret. Vänsterpartiet har
            påtalat att försämringarna i sjukförsäkringen strider mot riksdagens
            jämställdhetspolitiska mål som fastställer att de ekonomiska skillnaderna
            mellan kvinnor och män ska minska.
          </p>
          <p xml:id="i-UiRJxbVX68mUHvM7eisMVj">
            60 % av alla 685 000 personer med sjukersättning eller sjukpenning
            i februari 2009 var kvinnor. Kvinnornas andel av de långa sjukfallen
            har ökat de senaste tio åren. Särskilt är det äldre kvinnor som
            står för de långa sjukskrivningarna. 20 % av alla med sjukersättning
            är kvinnor mellan 60 och 64 år. Äldre kvinnor är således överrepresenterade
            bland de långvarigt sjuka som nu drabbas värst av försämringarna
            i sjukförsäkringen.
          </p>
          <p xml:id="i-LCqVkdbbFs1nFHSoPxvcgQ">
            Inte bara kön och ålder utan också klass påverkar vår hälsa.
            Enligt LO-rapporten Vad vill egentligen moderaterna? (2005) är
            25 % av LO-kvinnorna sjukskrivna under ett år, jämfört med 15
            % av Sacokvinnorna, 14 % av LO-männen och endast 6 % av Sacomännen.
            Bland de långvarigt sjuka är klass och kön återigen avgörande.
            7 % av alla LO-kvinnor har sjuk- eller aktivitetsersättning, jämfört
            med 4,5 % av TCO-kvinnorna och 3,5 % av Saco-kvinnorna. Bland
            LO-män har 3 % sjuk- eller aktivitetsersättning jämfört med mindre
            än 1 % av Saco-männen.
          </p>
          <p xml:id="i-TR9Ffq3kXPmtk6zUj4yw4h">
            Kvinnor och LO-arbetare har fysiskt och psykiskt krävande arbetsmiljöer.
            LO-kvinnornas arbetsmarknad präglas av litet inflytande och hårt
            styrt arbete. Tre av fyra kvinnliga arbetare inom privat och offentlig
            tjänstesektor har små möjligheter att ta en kort pratpaus under
            arbetspasset. Endast en tredjedel av de kvinnliga LO-arbetarna
            jobbar dagtid på vardagar, alla andra jobbar även obekväm arbetstid,
            kvällar, nätter och helger. Sammantaget gör den dåliga arbetsmiljön,
            den ökade stressen i arbetslivet med slimmade organisationer och
            den bristande jämställdheten på hemmaplan att kvinnor med LO-yrken
            är drabbade av ohälsa i högre grad.
          </p>
          <p xml:id="i-P7BgF5XwtqCQGdyaqVU965">
            Vänsterpartiet tar kvinnors ohälsa på allvar. Vi vill återupprätta
            en solidarisk sjukförsäkring och satsa mer på sjukvård, förebyggande
            arbetsmiljöarbete och på välfärden för att förhindra en liknande
            utslagning av kvinnor som efter 1990-talskrisen.
          </p>
          <head xml:id="i-QqGbmsdmnidVEAv6SXHeKp" type="h1">
            12 Skattepolitik
          </head>
          <head xml:id="i-TRiNhQEMS4Q8RNdZXn8dm3" type="h2">
            12.1 Både nedskärningar och skattehöjningar med regeringens politik
          </head>
          <p xml:id="i-DMLuPEiZEY8qPpRRvqZiB6">
            Regeringen aviserar inga nya skatteförslag i vårbudgeten. Trots
            det kommer regeringens politik att leda till skattehöjningar.
            Just nu tvingas många människor ut i arbetslöshet. Regeringens
            egna prognoser över arbetslöshetens utveckling de närmaste åren
            är mardrömslika. För innevarande år beräknas antalet öppet arbetslösa
            till närmare 9 % av arbetskraften för att 2011 öka till nästan
            12 %. Det innebär att det under en längre tid framöver kommer
            att finnas stora grupper som inte får ta del av jobbskatteavdraget.
            Vi kommer att få en situation där arbetslösa inte bara kommer
            att känna av effekterna av en urholkad a-kassa utan dessutom drabbas
            av kraftiga skattehöjningar.
          </p>
          <p xml:id="i-1dLb5bdg98ntYp1HgWVtQ">
            På annan plats i motionen tar vi upp frågan kring kommunsektorns
            försämrade ekonomi, bl.a. till följd av vikande skatteunderlag
            och regeringens ovilja att höja statsbidragen. Vi befarar stora
            nedskärningar och menar att regeringens åtgärder inte är tillräckliga.
            Nu menar det största regeringspartiet, Moderaterna, att det kan
            bli nödvändigt med skattehöjningar i kommunerna. Regeringens strategi
            att föra över effekterna av skattesänkningar för främst välbeställda
            till kommunsektorn är mycket upprörande och orättvis.
          </p>
          <head xml:id="i-Gdm8tjVwFtLdTH6p1voQ9R" type="h2">
            12.2 Målsättning med skattepolitiken
          </head>
          <p xml:id="i-7phsaKPpRJtLBZiUERo6Hz">
            Målsättningen för Vänsterpartiets skattepolitik är att få fler
            människor i arbete, trygga välfärden och skapa förutsättningar
            för en hållbar utveckling. En hög sysselsättning är en förutsättning
            för att få resurser till den offentligt finansierade välfärden
            som vi menar ska finansieras via skatterna. Vi vill utveckla den
            generella välfärden och samtidigt ta hänsyn till hur kvinnors
            och mäns olika förutsättningar kan ta sig olika ekonomiska uttryck.
            Kvinnors lägre inkomst av arbete får betydelse för nivån på såväl
            sjukförsäkring som a-kassa och pensioner. Man kan påvisa hur skillnader
            i inkomststrukturer mellan kvinnor och män minskar när skattepliktiga
            ersättningar (transfereringar), familjestöd och skatt beaktas.
            En viktig slutsats blir att kvinnor som kollektiv är mer beroende
            av skatte- och transfereringssystemen och därmed mer känsliga
            för förändringar. Skatterna har sänkts mest för höginkomsttagare
            och förmögna samtidigt som arbetslösa, sjuka och pensionärer står
            för finansieringen. Det betyder att Sverige har fått vidgade klyftor.
          </p>
          <p xml:id="i-9XJndV2HBwMSwAQiRHmx9h">
            Diagram 9. Fördelningseffekter av regeringens samtliga skatteförändringar
            27
          </p>
          <p xml:id="i-8wM39sz2rxGGTTngR6oW3U">
            Källa: Riksdagens utredningstjänst, dnr 2008:1 524.
          </p>
          <p xml:id="i-eR64McWNcgReqenEgu3GF">
            En undersökning gjord av SKL (Sveriges Kommuner och Landsting)
            visar att viljan att betala skatt är hög och att nio av tio föredrar
            satsningar på t.ex. vård och äldreomsorg före skattesänkningar.
            Skatter måste också upplevas som rättvisa för att få acceptans.
            Därför menar Vänsterpartiet att det krävs en viss progressivitet
            i systemet och föreslår en höjd skatt vid högre inkomster genom
            begränsningar i grundavdraget. Vänsterpartiet har konsekvent avvisat
            regeringens jobbskatteavdrag och föreslog i höstbudgeten en höjning
            av grundavdraget. Genom våra förslag kommer nya grupper som i
            dag inte får del av regeringens jobbskatteavdrag att få skattesänkningar.
            Det gäller t.ex. pensionärer och människor som har sjuk- eller
            arbetslöshetsersättningar.
          </p>
          <head xml:id="i-XA1c3AJ9hyAy8FEu1P8ENi" type="h2">
            12.3 Skatter som styrmedel i miljöpolitiken gröna skatter
          </head>
          <p xml:id="i-VSGnLjW8tNdySFCePcB3An">
            Skatter är ett viktigt styrmedel i klimat- och miljöomställningen.
            Den rödgröna oppositionens gemensamma mål är att utsläppen i Sverige
            bör minska med 45 % till 2020 i förhållande till 1990 års nivå.
            Målet avser de sektorer som inte ingår i EU:s system för utsläppshandel,
            dvs. transporter, bostäder, avfallsanläggningar, jord- och skogsburk
            och vattenbruk samt delar av industrin. Klimatmålet ska genomföras
            i Sverige och ska inte omfatta åtgärder i andra länder. Till 2050
            ska utsläppen av växthusgaser i Sverige reduceras med 90 % i förhållande
            till 1990 års nivå. Effekter i form av miljövänligare verksamhet
            och beteenden nås genom att rätt pris sätts på miljöpåverkan.
            Det handlar t.ex. om höjda koldioxidskatter och om att införa
            en kilometerskatt för att minska transporters skadliga påverkan
            på miljön och styra över till mer kollektivt resande. Med hjälp
            av skattereduktion för företagens forskningssatsningar vill vi
            skapa ytterligare förutsättningar för miljö- och energiomställningen.
          </p>
          <p xml:id="i-WRMFGXbjrMRiT62AArTB5C">
            Vi vill behålla skattelättnader för miljövänlig verksamhet såsom
            biobränslen och föreslår även att ROT-avdraget ska utformas så
            att miljöåtgärder eller energibesparande åtgärder särskilt främjas.
            Samtidigt anser vi att det är nödvändigt att ta bort skattesubventioner
            till klimatstörande verksamhet. Regeringen vill av klimatskäl
            avskaffa vissa skattelättnader och subventioner för jordbruk,
            skogsbruk, vattenbruk och industri utanför den handlande sektorn.
            I huvudsak stöder vi regeringens linje, men vi vill även att yrkesfiskarnas
            subventioner i form av befrielse från energiskatt, koldioxidskatt
            och svavelskatt ska fasas ut. Dessa subventioner minskar enligt
            Riksrevisionen incitamenten för att använda mer energisnåla motorer
            och fiskemetoder, vilket bidragit till att fiskenäringen i dag
            ligger på tredje plats när det gäller koldioxidutsläpp i förhållande
            till branschens storlek. Dessutom leder det till överfiske (Statens
            insatser för ett hållbart fiske, RiR 2008:23).
          </p>
          <p xml:id="i-WZBCFwjQv545YnoGfyrYet">
            Vänsterpartiet var med och införde skatteväxling 2000. Fram till
            2006 har drygt 16 miljarder kronor växlats från ökad skatt på
            sådant som belastar miljön negativt, till sänkt skatt på arbete
            och stöd till vissa stimulansåtgärder. Vi vill fortsätta att utveckla
            den gröna skatteväxlingen för att uppnå bästa möjliga fördelnings-
            och miljöpolitiska resultat.
          </p>
          <head xml:id="i-KLAZid871GWTNcRczXxtXi" type="h2">
            12.4 Skatter och företagande
          </head>
          <p xml:id="i-6gF3wnPuzx1CAqtmazukY5">
            Vänsterpartiet tror inte att det är nödvändigt med stora skattesänkningar
            för att förbättra företagens situation. Däremot är vissa förbättringar
            och justeringar nödvändiga.
          </p>
          <p xml:id="i-GKYMCabeKPcY6dWynhX3nx">
            Vi vill också peka på vikten av att ha ett enhetligt likformigt
            regelsystem med få undantag som är enkelt att förstå och tillämpa
            för den enskilde företagaren. Ett likformigt skattesystem förhindrar
            också inlåsningseffekter och en snedvriden konkurrens.
          </p>
          <p xml:id="i-L7ucthZygXkzCuzuwwgos6">
            Vi tror att det finns en rad angelägna åtgärder som i första
            hand riktar sig till mindre företag. Vi har ställt oss bakom förändringen
            av 3:12-reglerna, liksom regeringens förslag om direktavskrivning.
            Vidare vill vi minska småföretagens sjuklönekostnader. År 2007
            tog regeringen bort arbetsgivarnas medfinansieringsansvar, men
            det räcker inte. Även om mindre företag som kollektiv har en lägre
            sjukfrånvaro än genomsnittet kan de kostnaderna i samband med
            sjukfrånvaro innebära stora problem i det enskilda företaget.
            Vi föreslår att sjuklönekostnaden slopas i företag med upp till
            tio anställda. Företagen avlastas ekonomiskt samtidigt som risken
            för utestängningseffekter på arbetsmarknaden minskar.
          </p>
          <p xml:id="i-AgA4YeczkaQMk2hktnq4Rr">
            Stödet till forskning och utveckling ska utökas genom en skattereduktion
            som riktar sig till små och medelstora företag. Satsningarna blir
            avgörande för att ta till vara och vidareutveckla kompetens inför
            bl.a. miljö- och energiomställningen.
          </p>
          <p xml:id="i-NizwtxHXomDBfrSo1enu5T">
            I stället för att sänka socialavgifterna med 1 procentenhet vill
            vi ha riktade åtgärder som gynnar de mindre företagen. Vi vill
            dessutom ha ett riktat stöd till s.k. soloföretag om en nyanställning
            görs. Företagarnas trygghet inom socialförsäkringssystemet måste
            garanteras. Regeringen har på ett olyckligt sätt försenat frågan.
            Det är nödvändigt att avsätta resurser även här. En klar målsättning
            måste vara att en företagare och en anställd ska få samma trygghet.
          </p>
          <head xml:id="i-PQygxopybxX8FUYQXRCmzA" type="h2">
            12.5 Bekämpa skattefusket
          </head>
          <p xml:id="i-KM8H6YgwHScZC6rwnbSt1c">
            Varje år går staten miste om över 130 miljarder kronor i uteblivna
            skatteinkomster. Det är ett resultat av både medvetet skattefusk
            och oavsiktliga misstag, men där fusket står för den största delen.
            För företag som vill vara seriösa blir skattefusk och svartarbete
            ett gissel eftersom man inte kan konkurrera på lika villkor. För
            att komma till rätta med problemet krävs tydlig lagstiftning och
            en rad åtgärder som ger myndigheter större befogenheter. Vi vill
            lyfta fram det förtjänstfulla arbete som fackliga organisationer
            och arbetsgivarorganisationer inom byggbranschen gjort för att
            motverka fusk.
          </p>
          <p xml:id="i-V8hG5VojGiM5dMzcuSiJSj">
            Skatteverkets möjlighet att göra oanmälda arbetsplatsbesök för
            att kontrollera personalliggare bör utökas till att omfatta fler
            branscher än i dag. En annan åtgärd är att den månatliga redovisningen
            av skatter och avgifter görs på individnivå. Innan det blir en
            generell åtgärd föreslår vi en försöksverksamhet, t.ex. i byggbranschen.
            Dessutom föreslår vi att Skatteverket får ökade resurser inte
            minst för att möta en ökad ekonomisk brottslighet ofta med internationella
            förgreningar.
          </p>
          <p xml:id="i-3DRcPicKGBjDYd7RgpxsJx">
            Vi föreslår också att det inrättas ett trepartsråd mot skattefusk
            och social dumpning. Rådet ska bestå av beslutsfattare, myndigheter
            och representanter för arbetsmarknadens parter. Syftet är att
            genom ökat informationsutbyte och samverkan få åtgärder mot skattefusk
            och social dumpning att bli mer effektiva.
          </p>
          <p xml:id="i-SBZnMaHZRFwVTeGxc2wCJR">
            Ett s.k. entreprenadavdrag bör införas där huvudentreprenörer
            tar del av ansvaret för att underentreprenörers inbetalning av
            skatter och arbetsgivaravgifter sker på korrekt sätt.
          </p>
          <p xml:id="i-56sL991ZmhAXjQcxur6Ncu">
            Vänsterpartiet har välkomnat regeringens förslag om förändringar
            i reglerna om avdragsrätt för räntor i företagssektorn och de
            förändrade underprisreglerna för handelsbolag som gjorts i syfte
            att förhindra skatteundandragande.
          </p>
          <p xml:id="i-66toY5zjQbXWbovrAu6S3o">
            Vänsterpartiet vill också understryka vikten av att ha ett skattesystem
            som är likformigt och där man undviker undantag och gränsdragningar.
            Det blir lätt en grogrund för fusk och ökar dessutom krångelfaktorn.
          </p>
          <head xml:id="i-4YN4TM6xirw6hb8rSz44iy" type="h2">
            12.6 Skatter för ekonomisk jämställdhet
          </head>
          <p xml:id="i-LGXQcQ5V6VKxb5UUcqaS4q">
            Det är väl känt att skatter och transfereringar har en omfördelande
            effekt mellan kvinnor och män. Regeringens skattesänkningar har
            framför allt gynnat högavlönade män på bekostnad av lågavlönade
            kvinnor, vilket diagrammet i kapitlets början visar. Samtidigt
            har regeringen skurit ned rejält i transfereringarna via socialförsäkringssystemet.
            Förutom att regeringens skattepolitik alltså får allvarliga realekonomiska
            effekter som gynnar män på bekostnad av kvinnor visar argumentationen
            kring regeringens skattesänkningar på dess sorgligt låga ambitioner
            i jämställdhetsfrågan.
          </p>
          <p xml:id="i-4c8DNQB4uDgV6Mp49VzDNP">
            Införandet av skattereduktionen för hushållsnära tjänster och
            förändringarna man infört i systemet därefter har t.ex. framställts
            som en jämställdhetsreform. Vi anser tvärtom att systemet med
            skattereduktion cementerar den maktobalans som finns mellan män
            och kvinnor. Grundproblemet att män tar mindre ansvar för det
            gemensamma hemarbetet osynliggörs genom att en tredje part sannolikt
            en kvinna anställs för att utföra arbetet. Uppfattningen om vad
            som är kvinnliga respektive manliga arbetsuppgifter kvarstår.
          </p>
          <p xml:id="i-JSpiK7WaQSFykesqnybGL8">
            På motsvarande sätt haltar argumentationen vad gäller jobbskatteavdraget.
            Jobbskatteavdraget anses av regeringen vara en lösning på problemet
            med kvinnors deltidsarbete och sägs syfta till att öka incitamenten
            för kvinnor att arbeta heltid. Regeringens argumentation bygger
            på en förenklad syn på ett problem som är mycket komplext. Kvinnors
            lägre arbetskraftsdeltagande beror på fördelningen av det obetalda
            arbetet i hemmet och diskriminerande strukturer på arbetsmarknaden
            i form av deltidsarbetslöshet, otrygga anställningar, lägre löner
            och sämre arbetsvillkor.
          </p>
          <p xml:id="i-PCrYF8uB5UXA1ZCgRUwvzX">
            Dessutom framställer regeringen jobbskatteavdraget som en jämställdhetsreform,
            trots att de stora skattesänkningarna tillfaller män med höga
            inkomster.
          </p>
          <p xml:id="i-HtmNsaEwZh3dPoBM3PBv2m">
            Vänsterpartiet har hittills motsatt sig den här typen av orättvisa
            och ojämställda skattereformer och kommer att göra så även fortsättningsvis.
            Vi menar att en seriös analys av hur män respektive kvinnor som
            grupp påverkas av alla skatteförändringar som föreslås alltid
            bör göras.
          </p>
          <head xml:id="i-ULAbskvYdZVebUtGfDAjjK" type="h1">
            13 Finansiell stabilitet
          </head>
          <head xml:id="i-16QCkMbBuG9cmp91fmz37T" type="h2">
            13.1 Kapitalförsörjning och likviditet
          </head>
          <p xml:id="i-FtW5WdNNQpoF1TvXVyd4Pk">
            I finanskrisens spår har företagens möjligheter att få tillgång
            till kapital kraftigt försämrats. Det är ett allvarligt hot mot
            att utveckla nya idéer, bärkraftiga företag och nya jobb. Problem
            uppmärksammas av regeringen i vårbudgeten, men vi noterar att
            regeringen trots det inte presenterar några nya åtgärder utan
            endast upprepar de förslag man hittills presenterat. I ett läge
            där kapitalmarknaden inte längre fungerar eller vill ta sitt ansvar
            måste staten gripa in, menar vi.
          </p>
          <p xml:id="i-CfoddsAPKK6j7SLqRzfKqT">
            Såddfinansiering innebär att någon träder in med kapital och
            kompetens i det allra första skedet av en företagsstart när det
            ännu inte går att se om det finns säkra vinster att göra. När
            IT-bubblan sprack i början av 2000-talet försvann det privata
            såddkapitalet mer eller mindre över en natt. Denna erfarenhet
            samt tidigare erfarenheter av samma karaktär visar tydligt att
            staten har en viktig uppgift att fylla för att säkra långsiktig
            finansiering. Vänsterpartiet föreslår att en riskkapitalfond bildas
            genom en extra utdelning från Vattenfall på 5 miljarder kronor.
            Fonden ska administreras och styras av Innovationsbron.
          </p>
          <p xml:id="i-N9sESbEmUFGDjgwzGTxSnL">
            Många mindre företag har drabbats av likviditetsproblem till
            följd av lågkonjunkturen och finanskrisen. Det har blivit svårare
            att få lån och ibland att behålla sina krediter. Bankerna har
            blivit mer restriktiva. Det förekommer att krediter omprövas och
            att banker ensidigt säger upp krediter. Det innebär att planerade
            investeringar skjuts på framtiden eller inte blir av alls. Risken
            är stor att många livskraftiga företag slås ut, vilket vi menar
            vore förödande.
          </p>
          <p xml:id="i-HsQxsGesvSQxn2FvLuDB4B">
            I syfte att mildra likviditetsproblem för företag som inte får
            lån på normala villkor har riksdagen under våren beslutat om en
            tidsbegränsad lag som ger företag anstånd med inbetalning av arbetsgivaravgifter
            och anställdas preliminärskatt. Lagen ingår som en del i regeringens
            åtgärdspaket mot finanskrisen. Vänsterpartiet har riktat kritik
            mot att anståndet blir för dyrt för de företag som behöver använda
            det. Dessutom anser vi att även momsinbetalningar bör omfattas.
            Ytterligare en invändning är att skatteanståndet inte är en tillräcklig
            åtgärd för att möta företagens likviditetskris.
          </p>
          <p xml:id="i-8k6U7rJTn925r7opH9KySo">
            Vänsterpartiet menar att det behövs fler insatser för att komma
            till rätta med osäkerheten på kreditmarknaden och med framför
            allt de mindre företagens likviditetsproblem. Vi ifrågasätter
            därför bl.a. bankernas rätt att ensidigt säga upp krediter. Vi
            menar att låntagarna bör få ett starkare skydd genom att kunna
            få skadestånd om lån sägs upp på ett otillbörligt sätt. Det finns
            exempel från andra länder i Europa där låntagare har ett bättre
            skydd än vad som erbjuds i Sverige.
          </p>
          <p xml:id="i-Rc2ZvPTvWqPfU6Bzv5hytD">
            En skärpning av betalningstider är en annan nödvändig åtgärd.
            Det gäller såväl offentlig sektor som näringslivet. Riksdagen
            beslutade förra året att förlänga redovisningsperioderna för mervärdesskatt
            för att komma tillrätta med likviditetsproblem hos mindre företag,
            orsakade av långa betalningstider. Om betalningar från myndigheter
            e.d. kan förkortas bör samtidigt samma åtgärder vidtas inom det
            privata näringslivet. Det är viktigt att alla sektorer tar sitt
            ansvar.
          </p>
          <p xml:id="i-Le8mqJY2Aw1zVtWmcY1XRb">
            Eftersom läget är allvarligt kan även andra åtgärder bli nödvändiga.
            Det kan handla om att ställa ut statliga kreditgarantier eller
            en allmän bankgaranti. Sådana garantier måste självklart innehålla
            en del krav på motprestationer såsom att inga styrelsearvoden
            höjs och att inga bonusar betalas ut under tiden. Man kan också
            ifrågasätta om det är rimligt att tillåta utdelningar och höga
            pensionsavtal under tiden garantin används. Ett annat sätt kan
            vara att använda de banker staten är delägare i eller själv styr
            över genom att utöka aktiekapitalet och ändra ägardirektiven.
            Till exempel skulle Nordea eller SBAB kunna få ett särskilt uppdrag
            att se till att små och medelstora livskraftiga företag förhindras
            gå omkull på grund av finanskrisen. Staten skulle också kunna
            utöka sitt bankägande för att på så sätt få möjlighet att styra
            utvecklingen och tillföra nödvändigt kapital.
          </p>
          <head xml:id="i-9V5q5dwgPEMBWMpLkCUxh8" type="h2">
            13.2 Öka statens ägande i banksektorn
          </head>
          <p xml:id="i-Enjtf8VHd3mrjANfLAGZYm">
            Vänsterpartiet föreslår att det statliga bankägandet ska öka.
            I första hand ska såväl SBAB som Nordea behållas. Vidare anser
            vi att ägandet i Nordea kan utökas och att SBAB kan utvidga sin
            verksamhet med t.ex. lokala bankkontor. Vi vill även undersöka
            förutsättningarna för en ny statlig in- och utlåningsbank. När
            staten går in med kapital i någon privat bank på grund av krisen
            ska det självklart vara i utbyte mot aktier. Om en bank tas över
            av staten ska utgångspunkten vara att den ska behållas. Vi föreslår
            därför att en utredning tillsätts som får i uppdrag att undersöka
            förutsättningarna för att utöka det statliga bankägandet.
          </p>
          <p xml:id="i-9ZtyitJWEtvSvZd3MVovuC">
            Men det krävs ytterligare insatser för att motverka framtida
            kriser. Därför har vi bl.a. föreslagit att en finanskommission
            ska tillsättas med uppdrag att ta fram förslag på vilka åtgärder
            som behöver vidtas för att förhindra framtida finanskriser. Vi
            måste finna och skapa fler möjligheter för en fungerande och ansvarsfull
            finansiering av viktiga samhällsinvesteringar.
          </p>
          <p xml:id="i-DwDtxJPSGxYXAcWXKK7Hyt">
            Den finansiella sektorn kan sätta hela stater och samhällen i
            gungning. När banksektorn prioriterar högsta möjliga vinst oavsett
            konsekvenser drabbar det oss alla i form av ökad otrygghet, högre
            arbetslöshet och en ojämnare ekonomisk fördelning.
          </p>
          <p xml:id="i-B1j6K2qRBSsSgGFEYbfM4o">
            De bonussystem som många med rätta ifrågasätter i dag, är självklart
            inte orsaken till den nuvarande krisen utan en konsekvens av ett
            dogmatiskt marknadsliberalt synsätt som varit förhärskande under
            de senaste 25 åren. På senare tid har olika företrädare för de
            borgerliga partierna nästan tävlat i att uttrycka indignation
            över bonussystemen i den finansiella sektorn. I det här sammanhanget
            kan det vara värt att påminna om att samma borgerliga politiker
            som nu går till storms mot bonussystemen tidigare varit slående
            tysta i frågan.
          </p>
          <p xml:id="i-DHk1SJPEtG84KDNGHHS1cM">
            Den svenska bankmarknaden domineras totalt av de fyra storbankerna.
            Konkurrensverket (KKV) har som tumregel att en marknadsandel på
            över 40 % är ett tecken på en dominerande ställning. Det råder
            enligt KKV en oligopolistisk struktur på den svenska bankmarknaden
            med ett fåtal stora aktörer som dominerar. Myndigheten konstaterar
            i en rapport från mars 2009 att de fyra storbankerna Nordea, Swedbank,
            SEB och Handelsbanken står för ca 75 % av den totala inlåningen
            från allmänheten. I dag finns ingen lagstiftning som förhindrar
            en sådan marknadsutveckling.
          </p>
          <p xml:id="i-MAodstG82y3J4ZwBJYUUJc">
            I förarbetena till bank- och finansieringslagen uttryckte den
            dåvarande regeringen följande:
          </p>
          <p xml:id="i-BRZvub1TChoLFyVt2EE4Qr">
            Utöver vad som kan följa av reglerna om soliditet och likviditet,
            riskhantering samt genomlysning saknas anledning att begränsa
            en banks eller ett kreditmarknadsföretags möjlighet att driva
            finansiell verksamhet. 28
          </p>
          <p xml:id="i-PMkovxPKZQJj3v8thQHBVw">
            Om en bank uppfyller de ovan nämnda kraven finns det inga restriktioner
            på hur stor en bank får tillåtas att vara. Vi menar att det är
            dags att se över det beslutet. Det behövs begränsningar. Det kan
            inte vara rimligt att banker och andra finansiella institut tillåts
            bli så stora att de blir too big to fail. Det är ju detta vi bevittnat
            världen över, inte minst i USA, där flera stora banker skulle
            ha gått i konkurs om inte de federala myndigheterna gått in med
            massivt stöd i form av nödlån och annat kapitaltillskott. Anledningen
            till de stora räddningspaketen inte bara i USA utan i flera andra
            länder, är att de stora bankerna helt enkelt är för stora för
            att man ska kunna tillåta dem att gå under. Eftersom det finansiella
            systemet är så pass sammanflätat skulle en konkurs av en storbank
            resultera i en s.k. systemrisk för hela det finansiella systemet,
            vilket var det som hände när Lehman Brothers gick i konkurs förra
            året.
          </p>
          <p xml:id="i-T9qjxB9AKLBpPPnDSJpMoL">
            Det måste vara en av världens bästa affärsidéer att driva storbank.
            När tiderna är goda är vinsterna astronomiska, och går det åt
            skogen kan man räkna med att staten går in med skattebetalarnas
            pengar och räddar banken. Ett system där vinsterna är privatiserade,
            medan förlusterna socialiseras. Detta är en uppenbart orimlig
            ordning. En slutsats av finanskrisen är att privata företag förefaller
            ha vissa problem att bedriva bank. Detta stärker de skäl vi anfört
            ovan av vikten av ett ökat statligt ägande inom den finansiella
            sektorn.
          </p>
          <p xml:id="i-95HaCN5Gb4KaKaiQX71Fn6">
            Den borgerliga regeringen verkar inte ha lärt sig något av krisen
            utan planerar fortfarande för utförsäljning av Nordea och SBAB
            samt avser även att gå in med kapital till banker utan krav på
            ägande. För demokratins skull bör delar av den här typen av samhällsviktiga
            institutioner ägas av medborgarna. Dagens oligopolliknande marknad
            måste brytas och det samhälliga ägandet öka för att på så viss
            öka medborgarnas möjligheter att styra utvecklingen i önskad riktning.
          </p>
          <p xml:id="i-5A6hWAtmrjqaheTKxE1B8Z">
            I motionens inledande kapitel redogjorde vi för finanskrisens
            förlopp och orsaker. I grunden är finanskrisen ett resultat av
            det tämligen dogmatiska marknadsliberala synsätt som varit den
            förhärskande ideologin bland såväl storkapitalets elit, ledande
            politiker som internationella organ som IMF och Världsbanken.
            Den bärande bjälken i denna ideologi har varit en stark tilltro
            till marknadens självkorrigerande mekanismer. Detta synsätt har
            legat bakom avregleringarna av de finansiella marknaderna och
            gett de finansiella företagen stora friheter. Finanskrisen har
            illustrerat att de finansiella företagen inte har klarat av att
            axla detta ansvar. Det behövs starka demokratiska motkrafter för
            att förhindra uppkomsten av nya finanskriser som på nytt omkullkastar
            hela världsekonomin. Vi har bl.a. pekat på skärpt finansiell reglering,
            nya redovisningsmetoder och ökad transparens. Men eftersom det
            alltid i sista hand är de nationella staterna som vid krislägen
            utgör garantin för att det finansiella systemet inte imploderar,
            bör ett naturligt inslag i en framtida finansiell infrastruktur
            vara ett ökat statligt bankägande.
          </p>
          <head xml:id="i-Eo36Ln4j1SW2824DevV9YA" type="h2">
            13.3 Fler lokala aktörer ökar bankkonkurrensen
          </head>
          <p xml:id="i-PftJ5q8mkyxps8Z13GsuB6">
            De lokala sparbankerna utgör en viktig resurs. Deras förankring
            i lokalsamhället gör att de vet och kan den bygd, de företag och
            de personer som finns där. Flertalet banker är lokaliserade utanför
            de större tätorterna. Små företag beviljas lån som annars kanske
            inte skulle ha godkänts eftersom banken känner företagaren i fråga
            och dennes kompetens och förmåga. En oerhört viktig och basal
            kunskap för en bank som arbetar utifrån lokalsamhällets bästa.
          </p>
          <p xml:id="i-HuQMUpjFNgfyXFbm8E3e9T">
            Att de inte har möjlighet att dela ut vinster till aktieägare
            utan i stället måste fondera vinsterna och avkastningen ger bankkunderna
            en överlägsen trygghet. Delar av överskottet får sedan enbart
            användas till samhällsnyttiga insatser i lokalsamhället, vilket
            gör de lokala sparbankerna än mer intressanta.
          </p>
          <p xml:id="i-TtyhzSRwBVjFzBXJf9fPjg">
            För Vänsterpartiet är det viktigt att öka konkurrensen på bankmarknaden
            så att vi får till stånd en fungerande kreditgivning men också
            för landsbygdens utveckling och villkor. Sverige och dess landsbygd
            behöver en spekulationsfri sparbanksrörelse. Om man betänker att
            de lokala sparbankerna har en affärsomslutning på nästan 500 miljarder
            kronor, ett samlat resultat på nästan 3 miljarder och soliditetstal
            på i snitt 20 % finns det all anledning att tro på att fler lokala
            sparbanker kommer att utveckla samhället.
          </p>
          <p xml:id="i-Gsrh8HRJZ2w9r3uH2Ho8VT">
            Om vi ska få starka och oberoende samt ännu fler lokala sparbanker
            i dag finns de bara i ca 140 kommuner inklusive ett antal filialer
            behöver sparbankslagstiftningen troligtvis ses över.
          </p>
          <p xml:id="i-Qt3Z9TV3zqW4cdfpr6t3XD">
            Det tar lång tid att bygga en bank och att grunda det kapital
            en stabil bank behöver. Om det inte handlar om en vinstdrivande
            verksamhet torde det vara lättare. Om statliga kreditgarantier
            eller uppstartslån ges kan det vara så att sparbankernas roll
            och filosofi behöver preciseras. I det läget förutsätts att de
            inte ger sig in i större och riskabla investeringar och att de
            inte ägnar sig åt aktieägande i vare sig banker eller andra kommersiella
            verksamheter. På så sätt bidrar vi till att de nya bankerna ges
            goda förutsättningar att växa sig starka. Lagstiftningen kan också
            behöva modifieras för att undvika att konkurrensen snedvrids.
            Vi föreslår därför att regeringen snarast tillsätter en utredning
            som ser över vad som kan och behöver göras från statligt håll
            för att fler lokala aktörer, gärna i form av sparbanker, ska ges
            goda förutsättningar att starta upp. Det ökar såväl tryggheten
            som konkurrensen på bankmarknaden.
          </p>
          <head xml:id="i-GeXE1yUPQMwZH5rcidAPaw" type="h2">
            13.4 Riktlinjer för finansiell reglering
          </head>
          <p xml:id="i-A9o3bg5mhZ1PjXpz1rfS4R">
            Dagens finanskris visar att det är nödvändigt med en väsentligt
            starkare och bättre reglering av de finansiella marknaderna i
            Sverige och globalt. Ja man kan t.o.m. tala om att ett nytt internationellt
            finansiellt system krävs. Vänsterpartiet anser att Sverige ska
            verka för ett reformerat hållbart internationellt finanssystem
            grundat på följande principer:
          </p>
          <list style="ul">
            <item xml:id="i-FpG9b4KE2ykK51fcq6cztH">
              Långsiktighet : Regelverk och institutioner ska främja långsiktigt
              ansvarstagande för en hållbar utveckling globalt, regionalt och
              nationellt. Bonussystem och andra ersättningar till finansinstituts
              ledningar och anställda som belönar kortsiktiga spekulationer
              och risktagande ska tas bort. Även bankdirektörer måste förutsättas
              göra sitt bästa på sin arbetsplats precis som lärare, verkstadsarbetare
              eller undersköterskor.
            </item>
            <item xml:id="i-TVyhfesP4GRWGBTpg9Kzh8">
              Offentligt ägande och kontroll : Demokratiskt ägda finansinstitutioner
              bör ingå som en stabiliserande och normerande del i finansiella
              system på alla nivåer.
            </item>
            <item xml:id="i-LkuNyVGf8VvwAR73SVeNFA">
              Öppenhet och transparens : Det ska bl.a. inte vara möjligt att
              undkomma beskattning av kapital genom överflyttning till skatteparadis.
            </item>
            <item xml:id="i-Q77pmvcAMK6xFfZuGpjRTy">
              Kontroll : Användning av finansiella instrument som befrämjar
              kortsiktig spekulation eller ej uppfyller krav på öppenhet och
              transparens begränsas eller förbjuds.
            </item>
            <item xml:id="i-tJcYy6SXSi8QTqJB9msC5">
              Grundläggande reformering av de s.k. Bretton Woods-institutionerna
              : Nya ledningssystem för IMF och Världsbanken grundade på internationell
              rättvisa innebärande väsentligt större inflytande för länder utanför
              den transatlantiska länken. Reformerade policyer inom IMF och
              Världsbanken dagens av marknadsliberalismen färgade villkor för
              lån till behövande länder med krav på privatiseringar och nedskärningar
              av offentliga utgifter ersätts med krav på demokrati, jämställdhet,
              miljö etc. Öppenhet i reformprocessen där såväl riksdagen som
              frivilligorganisationer ges möjlighet att delta. Förbättring av
              riksdagens deltagande i det löpande arbetet i IMF och Världsbanken.
              Även här bör frivilligorganisationer ges möjlighet att delta.
              Alla IMF:s och Världsbankens åtgärder ska utvärderas enligt Cedaw
              och dess påverkan på millenniemålen. FN ska leda arbetet med reformeringen
              av det internationella finanssystemet.
            </item>
          </list>
          <head xml:id="i-BnEVUgPJpyWZoZNgrbG1Ji" type="h1">
            14 Finans- och penningpolitikens inriktning
          </head>
          <head xml:id="i-GH24hwbQqmn6GqY3Fq6Fsd" type="h2">
            14.1 Det nuvarande ramverket
          </head>
          <p xml:id="i-Tn7TP28AJJaKGgU8Jk4QLk">
            Den svenska ekonomiska politiken hör till de mer normbaserade
            i världen. Med normer avses här olika regelverk och institutionella
            förhållanden som ligger till grund för den ekonomiska politiken.
            Dessa regelverk syftar bl.a. till att begränsa regeringens och
            riksdagens handlingsfrihet i ekonomiska frågor. Penningpolitiken
            styrs av en från politiker oberoende riksbank. Riksbankens verksamhet
            regleras i sin tur riksbankslagen som föreskriver ett ensidigt
            mål för penningpolitiken om prisstabilitet. Finanspolitiken begränsas
            av ett antal olika regelverk och normer. Grundvalen i finanspolitiken
            är att de offentliga finanserna i genomsnitt över en konjunkturcykel
            ska gå med ett överskott på 1 % av BNP. Därtill tillkommer att
            regeringen fastslår treåriga utgiftstak för statsbudgeten och
            ålägger kommunerna ett årligt krav om ekonomisk balans och god
            hushållning som i praktiken innebär att även kommunerna, sett
            över några år, i genomsnitt också måste gå med överskott. I detta
            sammanhang kan också nämnas det av regeringen tillsatta Finanspolitiska
            rådet, bestående av förment oberoende experter, som ska ge råd
            och betygsätta regeringens ekonomiska politik.
          </p>
          <p xml:id="i-XksF9XxLYp7yahkc8rmy3F">
            Normpolitikens inträde i de västerländska ekonomierna tog fart
            under 1980-talet. Denna politik kan i mångt och mycket ses som
            en reaktion på den keynesianska ekonomiska politiken som alltsedan
            1930-talets djupa ekonomiska kris präglat politiken i de flesta
            utvecklade ekonomier. Vad Keynes och hans efterföljare noterade
            är att nominella priser och löner är trögrörliga på kort sikt.
            Detta innebär att förändringar i efterfrågan eller på utbudssidan
            inte pareras med motsvarande förändringar i priser och löner,
            vilket ibland leder till ett lågt resursutnyttjande i ekonomin
            (lågkonjunktur) eller till ett ansträngt resursutnyttjande (överhettning).
            Denna grundläggande analys av ekonomin är giltig än i dag.
          </p>
          <p xml:id="i-AdjkfSScpPq3Z37hQnwJSu">
            För att parera svängningarna i resursutnyttjandet föreslog Keynes
            att man skulle använda finans- och penningpolitiken i stabiliseringspolitiskt
            syfte. Vad Keynes m.fl. lyfte fram var efterfrågans betydelse
            för att stabilisera ekonomin. Det recept som Keynes skrev ut var
            att staten skulle öka köpkraften och efterfrågan i ekonomin i
            tider av lågkonjunktur och hög arbetslöshet och minska desamma
            när inflationen var på väg att sticka i väg till följd av en överhettad
            ekonomi. De flesta västerländska regeringar följde Keynes recept,
            och politiken tycktes länge vara framgångsrik. Hög tillväxt och
            måttlig inflation kombinerades med låg arbetslöshet i många länder.
          </p>
          <p xml:id="i-Rh1oYG7Ag4tdiZWtUxdZn9">
            De ekonomiska kriserna under 1970-talet i oljeprischockernas
            spår medförde att flera länder brottades med hög arbetslöshet
            och hög inflation samtidigt . Detta resulterade i att ett flertal
            västeuropeiska länder och USA lade om den ekonomiska politiken.
            I stället för att motverka konjunktursvängningar med hjälp av
            stabiliseringspolitik lanserades idéer om att stater borde uppställa
            ett antal normer som skulle styra den ekonomiska politiken. Dessa
            normer skulle fungera som regelverk och riktlinjer för politikerna.
            I och med att man misstrodde statens förmåga att styra ekonomin
            skulle politikerna bakbindas av regelverk som skulle minska deras
            handlingsfrihet. Tanken på att det fanns en naturlig arbetslöshetsnivå
            som inte kunde underskridas fick politikerna att prioritera inflationsbekämpningen
            framför en politik för full sysselsättning. Den nya ekonomiska
            teoribildningen kom att kallas för neoklassisk eftersom den i
            mångt och mycket knöt an till de klassiska ekonomernas teorier,
            dvs. den teoribildning som var förhärskande före Keynes.
          </p>
          <p xml:id="i-KgANNG2pi2xnunazcYkHWv">
            I Sverige började dessa teorier tillämpas under andra halvan
            av 1980-talet. De fick sitt tydligaste genomslag i finansplanen
            för budgetåret 1991/92. Under avsnittet Den ekonomiska politikens
            inriktning anförde regeringen följande:
          </p>
          <p xml:id="i-MGGw1QvYKyu5zdofhWFvHa">
            För att värna sysselsättning och välfärd måste den ekonomiska
            politiken de närmaste åren med all kraft inriktas på att varaktigt
            nedbringa inflationen. Denna uppgift måste överordnas andra ambitioner
            och krav. 29
          </p>
          <p xml:id="i-6H7ajqRU3n3FLvTBbw6qiE">
            Detta var första gången som en socialdemokratisk regering inte
            hade full sysselsättning som ett överordnat mål för den ekonomiska
            politiken. Parallellt och i samspel med normpolitikens inträde
            svepte en nyliberal våg in över många västeuropeiska länder. Skattesänkningar
            och privatiseringar sågs som lösningar på de mest skiftande problem.
            Det var under denna tid populärt att tala om politiker som röstmaximerare
            och myndigheter som storleksmaximerare. Sammanfattningsvis var
            det en period då det var lätt att vinna gehör för tankar att de
            slösaktiga politikernas handlingsfrihet på olika sätt borde beskäras
            med olika regelverk och institutionella förhållanden.
          </p>
          <p xml:id="i-81t9yRp94sYHXu5BAXbFL7">
            Normpolitiken har varit framgångsrik i den bemärkelsen att inflationstakten
            i de västerländska ekonomierna har mattats av. Priset för den
            förda politiken tycks vara att arbetslösheten steg och alltjämt
            befinner sig på högre nivåer än före normpolitikens införande
            se diagram 10 nedan. Förvisso kan man invända att de stigande
            arbetslöshetsnivåerna kan ha berott på andra orsaker. Men det
            är svårt att se att de västerländska ekonomierna under 1980-talet
            genomgick några strukturella förändringar som kan förklara en
            permanent högre arbetslöshet.
          </p>
          <head xml:id="i-HpqZEGwLiy73HX9J2oHMd1" type="h1">
            Diagram 10. Arbetslöshet i procent av arbetskraften, Sverige
            och EU-15
          </head>
          <p xml:id="i-TU11XMRoQSFdaVmik1h9RH">
            Källa: OECD, Labour Force Statistics, 1999 och 2007.
          </p>
          <p xml:id="i-CcLp2TKneJoFWKYHS9VuNN">
            Den nuvarande ekonomiska krisen har inneburit en renässans för
            den keynesianska teoribildningen av sällan skådat slag. I finanskrisens
            spår har de flesta länder drabbats av ett kraftigt fall i den
            samlade efterfrågan. Fallande tillgångspriser på fastigheter och
            aktier innebär att hushållens förmögenheter sjunker, vilket leder
            till minskad konsumtion. Kreditförlusterna i den finansiella sektorn
            har drivit upp riskpremierna, vilket har gjort att många företag
            och hushåll har fått det svårare att få krediter. Allt detta leder
            till att efterfrågan på företagens varor och tjänster minskar,
            vilket driver upp arbetslösheten. När antalet konkurser ökar och
            arbetslösheten stiger minskar den privata efterfrågan ytterligare,
            bankerna får ökade kreditförluster, vilket leder till ytterligare
            kreditåtstramning osv.
          </p>
          <p xml:id="i-3oyxcNDaL5hoMXd318SadL">
            Denna utveckling innebär att många länder har hamnat i en negativ
            spiral. I tider av ekonomisk oro ökar också i allmänhet hushållen
            sitt sparande, vilket ytterligare spär på efterfrågebortfallet.
            Den enda institution som kan bryta den onda cirkeln är ländernas
            stater. Framför allt genom att lägga fram stora finanspolitiska
            stimulanspaket för att motverka fallet i produktion och sysselsättning.
            Därför lägger olika länders regeringar nu fram stora finanspolitiska
            paket för att kompensera det privata efterfrågebortfallet, dock
            inte den svenska regeringen, vilket resulterat i att Sverige nu,
            trots ett gott utgångsläge, drabbas hårdare än många andra länder
            av den internationella lågkonjunkturen. Nedan går vi igenom de
            ramverk som ligger till grund för den svenska finans- och penningpolitiken.
          </p>
          <head xml:id="i-ACXDipGPZwRJFpLxnCwRtS" type="h3">
            14.1.1 Inflationsmålet och jämviktsarbetslösheten
          </head>
          <p xml:id="i-HnR44MiL3dvkbFqTvsGYNH">
            I november 1992 övergick Sverige till en penningpolitisk regim
            med flytande växelkurs. Redan i januari 1993 beslutade Riksbanken
            att penningpolitiken i fortsättningen skulle styras av ett inflationsmål.
            Denna politik preciserades och lagreglerades i och med att riksdagen
            1998 biföll regeringens proposition 1997/98:40 Riksbankens ställning
            . Enligt riksbankslagen ska Riksbanken upprätthålla ett fast penningvärde.
            Det innebär att inflationen ska hållas låg och stabil. Riksbanken
            har sedan definierat detta som att penningpolitiken ska vägledas
            av ett inflationsmål på 2 % med ett toleransintervall på +/1 en
            procentenhet. Detta är i princip det enda mål som Riksbanken har
            att rätta sig efter. I arbetet med att ta fram den nya riksbankslagen
            diskuterades om målet om fast penningvärde borde kompletteras
            med mål för t.ex. BNP-tillväxten eller sysselsättningen. Under
            riksdagsbehandlingen ansågs det att detta inte behövdes och att
            sådana mål dessutom skulle vara svåra att förena med regelverket
            inom EU och olämpliga med tanke på att penningpolitiken inte kan
            påverka tillväxt och sysselsättning på ett bestående sätt 30 .
          </p>
          <p xml:id="i-N41XcgkvHQWizhUoskKcMU">
            Det senare resonemanget vilar på de teorier som ekonomerna Edmund
            Phelps och Milton Friedman lanserade i slutet av 1960-talet, dvs.
            att ekonomin strävar mot en naturlig arbetslöshetsnivå, och att
            försök att pressa ned arbetslösheten under denna nivå bara leder
            till ökad inflation. Denna naturliga arbetslöshetsnivå, eller
            jämviktsarbetslösheten som är det begrepp som numera används,
            antas bestämmas av arbetsmarknadens funktionssätt. Något förenklat
            kan man säga att ju mer avreglerad arbetsmarknaden är, desto bättre
            antas den fungera. Vi menar att resonemanget om en jämviktsarbetslöshet
            som arbetsmarknaden hela tiden strävar emot vilar på en teoretiskt
            bräcklig såväl som empiriskt svag grund. Är det verkligen korrekt
            att beskriva arbetsmarknaden som en marknad som hela tiden konvergerar
            mot ett jämviktsläge? I själva verket består ju arbetsmarknaden
            av en mängd olika delmarknader med skiftande priser och olikartade
            utbuds- och efterfrågeförhållanden. Vi anser att det är mer adekvat
            att beskriva arbetsmarknaden som en fortlöpande och dynamisk process
            som inte nödvändigtvis låter sig beskrivas i en enkel jämviktsmodell.
          </p>
          <p xml:id="i-4mqpadx3JRRQrMLXxzhy7o">
            Det finns ett antal empiriska omständigheter som teorierna bakom
            jämviktsarbetslösheten i allmänhet och dess bestämningsfaktorer
            i synnerhet har svårt att förklara. En sådan omständighet är det
            faktum att Sverige under stora delar av efterkrigsperioden fram
            t.o.m. krisens 1990-tal hade betydligt lägre arbetslöshet än USA.
            Detta samtidigt som Sverige hade högre minimilöner, högre ersättningar
            i arbetslöshetsförsäkringen och starkare anställningsskydd, något
            som enligt teoribildningen snarare borde resultera i högre arbetslöshet
            än i USA.
          </p>
          <p xml:id="i-K4M7MGRY7VxcTQq9LHjN9h">
            Ett annat exempel är hur arbetslösheten utvecklats i Sverige.
            I sin senaste konjunkturprognos (mars 2009) redogör Konjunkturinstitutet
            (KI) för sin bedömning av jämviktsarbetslöshetens utveckling 19802010,
            se diagram 11 nedan. Som framgår av diagrammet uppskattar KI att
            jämviktsarbetslösheten under1980-talet låg på drygt 3 % och att
            den numera ligger på ca 6,5 %. Denna utveckling rimmar också illa
            med teoribildningen om jämviktsarbetslöshetens bestämningsfaktorer.
            För sedan slutet av 1980-talet har det ju skett betydande förändringar
            på arbetsmarknaden som enligt teoribildningen snarast borde sänka
            nivån på jämviktsarbetslösheten. Ersättningsnivåerna i arbetslöshetsförsäkringen
            har sänkts och antalet tidsbegränsade anställningar har ökat kraftigt
            m.m.
          </p>
          <head xml:id="i-65sRcdFAt8jfASY5k8iA5Z" type="h1">
            Diagram 11. Jämviktsarbetslösheten 19802010
          </head>
          <p xml:id="i-CVuK2BzswkWuTmv2rrtPNB">
            Källa: KI, Konjunkturläget mars 2009.
          </p>
          <p xml:id="i-KsKJRrn17JedqsYDhq48mR">
            Förespråkarna för den neoklassiska ekonomiska skolan hävdar att
            vare sig finans- eller penningpolitiken varaktigt kan påverka
            sysselsättningen. Diagrammet ovan illustrerar tydligt felaktigheten
            i detta synsätt. Orsaken till den kraftiga ökningen av jämviktsarbetslösheten
            under 1990-talets första år har sin grund i 1990-tals krisen 31
            och den massarbetslöshet som följde i dess spår. Vid djupa och
            långvariga konjunkturnedgångar slås många långtidsarbetslösa helt
            enkelt ut från arbetskraften. Andra förlorar så mycket av sin
            yrkeskompetens att de får svårt att hävda sig i konkurrensen om
            jobben när konjunkturen väl vänder och riskerar att bli mer eller
            mindre permanent arbetslösa. Det som neoklassiska ekonomer beskriver
            som tillfälliga ökningar av arbetslösheten får alltså ofta permanenta
            effekter.
          </p>
          <p xml:id="i-2myXf56SEYcbtMh2U956eo">
            Samma fenomen riskerar att inträffa under den nuvarande krisen.
            I och med att regeringen vägrar att motverka lågkonjunkturen med
            hjälp av rejäla finanspolitiska stimulanser blir arbetslösheten
            de närmaste åren högre än nödvändigt. Långtidsarbetslösheten bedöms
            därför öka kraftigt de kommande åren. Faran är uppenbar att många
            som nu blir av med jobben riskerar att mer eller mindre permanent
            bli arbetslösa. Som framgår av diagrammet ovan bedömer följdriktigt
            Konjunkturinstitutet att jämviktsarbetslösheten ökar från ca 5,9
            % vid regeringsskiftet 2006 till ca 6,5 % under 2010. Därför är
            det uppenbart felaktigt när nyliberala ekonomer påstår att finans-
            och penningpolitiken inte har några bestående effekter på sysselsättningen.
            Slutsatsen är med andra ord att politiska beslutsfattare gör klokt
            i att bedriva finans- och penningpolitisk stabiliseringspolitik
            i syfte att motverka konjunktursvängningarna.
          </p>
          <p xml:id="i-Qbup9Ww4PWWTVgsBhdRBiP">
            Tillbaka till inflationsmålet: Även om man tror på teoribildningen
            bakom jämviktsarbetslösheten är utformningen av den nuvarande
            penningpolitiska regimen problematisk. Ansvaret för att stabilisera
            ekonomin under rörlig växelkurs ligger i normala konjunkturlägen
            framför allt på penningpolitiken. Som tidigare nämnts styrs penningpolitiken
            i princip enbart av inflationsmålet. Riksbanken kan ta hänsyn
            till ekonomins reala utveckling, men bara om det är förenligt
            med inriktningen att hålla inflationen på 2 %. Problemet är att
            en penningpolitik som enbart vägleds av ett inflationsmål saknar
            mekanismer för att styra ekonomin mot fullt resursutnyttjande.
            Tvärtom kan det ofta uppkomma situationer där utvecklingen av
            den reala ekonomin motiverar en annan penningpolitik än vad som
            följer av inflationsmålet.
          </p>
          <p xml:id="i-8TEL9v7Ftb7aoFkdpXUGJZ">
            Detta framgick med all önskvärd tydlighet av Riksbankens penningpolitik
            i inledningsskedet av den nuvarande ekonomiska krisen. Trots att
            det stod helt klart att den svenska ekonomin stod inför en tydlig
            konjunkturavmattning under sommaren 2008 valde Riksbanken, både
            i juli och i september, att höja sin viktigaste styrränta. Anledningen
            var att inflationen översteg inflationsmålet. Detta berodde dock
            nästan uteslutande på stigande oljepriser och höga priser på livsmedelsråvaror.
            Inflationen var med andra ord importerad, och världsmarknadspriserna
            är ingenting som Riksbanken kan påverka genom att höja räntan.
          </p>
          <p xml:id="i-WwgaHNFQCxX4QwuxJFAGYD">
            Utöver att målen för penningpolitiken borde ändras bör styrningen
            av Riksbanken demokratiseras. Kombinationen av ett ensidigt mål
            om prisstabilitet och en lagstadgad oberoende Riksbank medför
            att finanspolitiska åtgärder i syfte att öka sysselsättningen
            ofta motverkas av Riksbanken genom räntehöjningar utifrån en argumentation
            om att ökad sysselsättning riskerar att hota inflationsmålet.
            Detta leder till ett olyckligt s.k. dubbelkommando i den ekonomiska
            politiken. Räntebesluten bör underställas riksbanksfullmäktige
            för att få en samverkande finans- och penningpolitik som understöder
            det övergripande målet om full sysselsättning.
          </p>
          <head xml:id="i-KXgCG7odH6spsTTXfSPNhE" type="h3">
            14.1.2 Överskottsmålet
          </head>
          <p xml:id="i-RmJKKd3Zv8LBZ1EfQCocnA">
            I 1997 års ekonomiska vårproposition lade den dåvarande socialdemokratiska
            regeringen fram förslag om ett långsiktigt överskottsmål för de
            offentliga finanserna. Målet definierades som ett överskott i
            de offentliga finanserna på 2 % av BNP i genomsnitt över en konjunkturcykel.
            32
          </p>
          <p xml:id="i-Kd5YHQoxDqs3HXHMYAtEKR">
            Bakgrunden till införandet av överskottsmålet var bl.a. den kraftiga
            ökningen av statsskulden i spåren av 1990-talskrisen. I samband
            med att Socialdemokraterna återtog regeringsmakten efter valet
            1994 sjösatte de tillsammans med Vänsterpartiet ett kraftigt budgetsaneringsprogram
            i form av skattehöjningar och utgiftsminskningar, vilket fick
            statsskulden som andel av BNP att först stabiliseras för att sedan
            börja sjunka. Vänsterpartiet stod bakom överskottsmålet när det
            infördes för vi menade att det var viktigt att få ned statsskulden
            till rimliga nivåer. Detta syfte med överskottsmålet är sedan
            en lång tid tillbaka uppfyllt, se diagram 12 nedan. De svenska
            offentliga finanserna är i dag bland de absolut starkaste i hela
            OECD-området. Vi menar därför att överskottsmålet borde ha spelat
            ut sin roll.
          </p>
          <head xml:id="i-VJyZN9NRQbGKdRqcp74MhW" type="h1">
            Diagram 12. Statsskulden som andel av BNP, 19902012
          </head>
          <p xml:id="i-DHxvNL9BMsUWzEaTDNPJug">
            Källa: Riksgäldskontoret och VP 09.
          </p>
          <p xml:id="i-9m5wZUUe9qvxdPRPGeXggN">
            Det argument som nu brukar anföras till stöd för överskottsmålet
            är de kommande demografiska förändringarna. I Finansdepartementets
            långsiktskalkyler tänker man sig att skattesatserna hålls konstanta
            vilket antas leda till överskott i de offentliga finanserna de
            närmaste tio åren för att sedan förbytas i underskott i takt med
            att de demografiskt betingade utgifterna stiger. Tanken är alltså
            att vi ska ha överskott nu för att kunna ha underskott sedan.
            På så sätt ska också välfärdsambitionerna kunna vara konstanta
            över tiden. Diagram 13 nedan är från regeringens budgetproposition
            i höstas och är konsistent med detta tankesätt.
          </p>
          <head xml:id="i-BD1pjKqdL36PazHs6aro1H" type="h1">
            Diagram 13. Den offentliga sektorns finansiella sparande, BP
            09 långsiktskalkyl (basscenariot), % av BNP
          </head>
          <p xml:id="i-QCUb4F7VChFoXEaSF2NkRm">
            Källa: BP 09, s. 259.
          </p>
          <p xml:id="i-L7oQeumfzrS9YAbS6Gf2GA">
            Det finns flera invändningar mot detta resonemang. För det första
            förefaller det oklokt att vi i dag ska utforma vår ekonomiska
            politik på basis av hur vi tror att kommande, och förmodligen
            skiftande, parlamentariska majoriteter kommer att agera om 3040
            år. Vi har naturligtvis ingen aning om hur kommande regeringar
            på så lång sikt kommer att agera. Tankeramen bakom överskottsmålet
            förefaller alltså byggda på något diffust, outtalat, politikerkontrakt
            där dagens politiker levererar överskott i de offentliga finanserna
            i förhoppning att kommande parlamentariska majoriteter om 3040
            år kontinuerligt ska underbalansera de offentliga finanserna.
            Sedan är ju resonemanget minst sagt problematiskt ur demokratisk
            synvinkel. Vilka välfärdsambitioner ett samhälle ska ha, och därmed
            vilka skatter som bör tas ut, är ju i allra högsta grad politiska
            frågor där det råder skilda meningar.
          </p>
          <p xml:id="i-UjWqxGCjar3b1jeciW7Uon">
            Ett annat skäl som ibland framförs till stöd för överskottsmålet
            är ett rättviseargument som går ut på att dagens generationer
            måste spara för att kommande generationer ska kunna få god offentlig
            service. Men detta resonemang vilar på en i grunden felaktig bild
            av samhällsutvecklingen. Kommande generationer kommer inte att
            vara fattigare än dagens generationer, tvärtom. Finansdepartementets
            långsiktskalkyler visar att BNP per capita kommer att öka med
            över 100 % de närmaste 50 åren. Mot den bakgrunden är det svårt
            att förstå varför dagens generationer måste spara för att morgondagens
            generationer ska ha råd med vård, skola och omsorg.
          </p>
          <p xml:id="i-2j8BqbojDiJAp5vk1hp1sP">
            Vidare är själva idén att vi kan spara oss till ökade framtida
            möjligheter till god offentlig service i grunden feltänkt. Överskottsmålet
            innebär de facto att vi för en form av kontinuerlig åtstramningspolitik
            vilket leder till lägre sysselsättning och produktion. Och produktionsbortfall
            i dag betalas inte tillbaka i morgon med ränta. Mellan 2000 och
            2008 uppvisade de offentliga finanserna ett sammantaget överskott
            på 355 miljarder kronor. Vi hade stått bättre rustade inför framtiden
            om delar av dessa överskott i stället hade använts för framåtsyftande
            investeringar i infrastruktur, upprustning av skolor och sjukhus,
            investeringar i framtidens energi- och transportsystem, upprustning
            av miljonprogrammet, forskning och utbildning m.m.
          </p>
          <p xml:id="i-JtxmmETRBRwSxCbcYVgieb">
            Här hade vår kritik av regeringens syn på och motivering av överskottsmålet
            kunnat stanna. Om det inte vore så att Regeringskansliets långsiktskalkyl
            över det finansiella sparandet vid oförändrade välfärdsambitioner
            och konstanta skattesatser dramatiskt förändrats på bara ett halvår.
            Denna kalkyl (basscenariot) åskådliggörs i diagram 14 nedan; jämför
            den med motsvarande kalkyl Regeringskansliet gjorde i budgetpropositionen
            för 2009, se diagram 13 ovan. Skillnaderna i det finansiella sparandet
            de närmaste åren är inte mycket att orda om, dessa beror naturligtvis
            på finanskrisen och den djupa lågkonjunkturen.
          </p>
          <head xml:id="i-41xhxJEpn3XXSjxURxa5zW" type="h1">
            Diagram 14. Den offentliga sektorns finansiella sparande, VP
            09 långsiktskalkyl (basscenariot), % av BNP
          </head>
          <p xml:id="i-S3xarFB8t4etBrg1K4uKpX">
            Källa: VP 09, s. 196.
          </p>
          <p xml:id="i-N8FDkTr95D6Rf7ishRm3JQ">
            Den intressanta skillnaden består i hur sparandet förväntas utvecklas
            på sikt, mellan 2020 och 2050. Överskottsmålet har ju framför
            allt motiverats av den demografiska utvecklingen. Regeringen anger
            i vårpropositionen fortfarande detta skäl som det främsta motivet
            till överskottsmålet. Man uttrycker det på följande sätt: Överskottsmålet
            motiveras i huvudsak av den demografiska utvecklingen. 33 Men
            diagram 14 ovan visar ju att den s.k. demografiska puckeln nu
            helt plötsligt inte alls leder till några offentliga underskott
            (givet nämnda beräkningsförutsättningar). Det ska därför bli intressant
            att se hur regeringen framöver kommer att motivera överskottsmålet.
          </p>
          <head xml:id="i-2K4H2BTS7QX3QZeU9Lax2b" type="h3">
            14.1.3 Finanspolitikens långsiktiga hållbarhet
          </head>
          <p xml:id="i-59ff8MVgH2CNrxCS8EMaxP">
            Frågan om välfärdens långsiktiga finansiering har varit en central
            politisk fråga under längre period. Ämnet har också aktualiserats
            på senare tid av att Sveriges Kommuner och Landsting (SKL) initierat
            en politisk beredning i ärendet. Beredningen har bl.a. resulterat
            i rapporten Tjugo samtal om välfärdens finansiering på sikt (2009).
            Ett centralt tema i debatten om välfärdens långsiktiga finansiering
            är frågan om den demografiska utvecklingen och vilka effekter
            denna för med sig på de offentliga finanserna. Såväl den förra
            som dagens regering redovisar regelbundet olika typer av långsiktskalkyler
            över hur de offentliga finanserna utvecklas på lång sikt, givet
            vissa antaganden. I långsiktskalkylernas basscenarier antas oförändrad
            ambitionsnivå inom välfärdspolitiken, samt konstanta skattesatser.
            Analysen av dessa kalkyler har fram till årets ekonomiska vårproposition
            benämnts de offentliga finansernas långsiktiga hållbarhet. Detta
            begrepp har definierats tydligt och är tänkt som en vägledning
            för dagens politiker i deras beslutsfattande. Regeringen har nu
            bytt namn på denna definition och kallar den numera för finanspolitikens
            långsiktiga hållbarhet. Regeringen definierar denna på följande
            sätt:
          </p>
          <p xml:id="i-UaDDKfs6gaQK8RWX4hzQuR">
            Finanspolitiken är inte långsiktigt hållbar om de skatteintäkter
            och övriga intäkter som följer av dagens skatte- och avgiftsregler
            är otillräckliga för att över tiden finansiera de utgifter som
            följer av dagens välfärdssystem. 34
          </p>
          <p xml:id="i-HBv9QvEQxk6FuEQVrbTYb8">
            Vi är fullt medvetna om att definitionen av finanspolitikens
            långsiktiga hållbarhet inte direkt är att betrakta som en del
            av det nuvarande finanspolitiska ramverket, vilket detta kapitel
            handlar om. Men eftersom den demografiska utvecklingen utgör det
            främsta motivet till överskottsmålet, och då den samtidigt är
            en central variabel i regeringens analys av huruvida de offentliga
            finanserna är hållbara på lång sikt, väljer vi att i detta kapitel
            redogöra för vår syn på huruvida regeringens definition av finanspolitikens
            långsiktiga hållbarhet är ändamålsenlig.
          </p>
          <p xml:id="i-C3S5y77AMgbbvfMHHVYgaB">
            I långsiktskalkylens basscenario i VP 09, som diagram 14 ovan
            representerar, kommer regeringen fram till att finanspolitiken
            är näst intill långsiktigt hållbar. Det scenario som regeringen
            beskriver som nästintill hållbart baseras bl.a. på följande utveckling
            av de offentliga finanserna och den ekonomiska utvecklingen i
            stort. Som framgår av diagrammet uppvisar de offentliga finanserna
            överskott under hela prognosperioden (förutom de underskott som
            föreligger i närtid på grund av finanskrisen). Detta resulterar
            i att den offentliga sektorns finansiella nettoförmögenhet bedöms
            till 17,8 % av BNP år 2060. Baserat på dagens BNP motsvarar det
            en nettoförmögenhet på ca 550 miljarder kronor. Den offentliga
            sektorns bruttoskuld, vars gränsvärde i EU:s stabilitetspakt är
            satt till 60 % av BNP, beräknas 2060 till 4,9 %. Den fråga vi
            ställer oss är: På vilket sätt är det ändamålsenligt att beskriva
            en sådan utveckling av de offentliga finanserna som finanspolitiskt
            näst intill långsiktigt hållbar.
          </p>
          <p xml:id="i-HeK5biiJvdLmTjBUoRpyiW">
            För att finanspolitiken enligt regeringens definition ska vara
            långsiktigt hållbar krävs skattehöjningar eller utgiftsminskningar
            på motsvarande 0,5 % av BNP under prognosperiodens 50 år. Detta
            kan ställas i relation till att regeringen på bara 3 år har sänkt
            skatterna med ca 3 % av BNP. Och det kan också ställas i relation
            till att såväl BNP som den privata konsumtionen beräknas öka med
            mer än 100 % fram till 2060, vilket antyder att utrymmet för framtida
            skattehöjningar torde vara icke försumbart. Vi har mot den bakgrunden
            svårt att se att regeringens definition av finanspolitikens långsiktiga
            hållbarhet är, för att uttrycka det milt, speciellt adekvat.
          </p>
          <p xml:id="i-XXYSzsksHf2f8h1AMNbi8a">
            Regeringens bedömning av finanspolitikens långsiktiga hållbarhet
            blir direkt besynnerlig vid en jämförelse med regeringens motsvarande
            bedömning i budgetpropositionen för 2009 (BP 09) och 2008 års
            ekonomiska vårproposition (VP 08). Bassenariot i långsiktskalkylerna
            i dessa propositioner baseras på samma antagande som basscenariot
            i årets ekonomiska vårproposition, dvs. oförändrad välfärdsambition
            och konstanta skattesatser. I basscenariot i såväl VP 08 som BP
            09 är de offentliga finanserna vid dess slutår 2050 svagare (dock
            alltjämt mycket starka) jämfört med de offentliga finanserna i
            VP 09 vid motsvarande tidpunkt. Trots detta kom regeringen i dessa
            långsiktskalkyler fram till den motsatta slutsatsen, dvs. att
            de offentliga finanserna var långsiktigt hållbara.
          </p>
          <p xml:id="i-3GYtgqgcQ6PbQU6pd1ztHm">
            Detta märkliga förhållande åskådliggörs nedan i tabell 2 där
            olika nyckeltal för de offentliga finanserna redovisas för respektive
            propositions basscenario. Av naturliga skäl jämförs nyckeltalen
            för 2050 eftersom det är slutåret för långsiktskalkylen i såväl
            VP 08 som BP 09. Den indikator som regeringen använder för att
            bedöma finanspolitikens långsiktiga hållbarhet är framför allt
            den s.k. S 2-indikatorn. 35 Ett positivt tecken indikerar att
            de offentliga finanserna inte är långsiktigt hållbara, medan det
            omvända gäller om S 2-indi-katorn är negativ.
          </p>
          <head xml:id="i-3k5EBpCKdepEZvqs42E6CG" type="h1">
            Tabell 2. Nyckeltal offentliga finanser i regeringens långsiktskalkyler
            (basscenariot), 2050, % av BNP
          </head>
          <table>
            <row xml:id="i-X5anhwHeCisur26hyvuHry">
              <cell>
                Nettoförmögehet 36
              </cell>
              <cell>
                Bruttoskuld (Maastrichtskulden)
              </cell>
              <cell>
                Regeringens bedömning avseende hållbarhet
              </cell>
              <cell>
                S 2-indikatorn 37
              </cell>
            </row>
            <row xml:id="i-5efry3QgSMTv1MobeTSuMh">
              <cell>
                VP 09
              </cell>
              <cell>
                16,0
              </cell>
              <cell>
                7,5
              </cell>
              <cell>
                NEJ
              </cell>
              <cell>
                0,5
              </cell>
            </row>
            <row xml:id="i-3SMfaGNp39EKCCXYLE4GqS">
              <cell>
                BP 09
              </cell>
              <cell>
                3,3
              </cell>
              <cell>
                29,1
              </cell>
              <cell>
                JA
              </cell>
              <cell>
                0,1
              </cell>
            </row>
            <row xml:id="i-XfjRyfU9soMTCY7tDdDto2">
              <cell>
                VP 08
              </cell>
              <cell>
                5,0
              </cell>
              <cell>
                30,9
              </cell>
              <cell>
                JA
              </cell>
              <cell>
                0,3
              </cell>
            </row>
          </table>
          <p xml:id="i-KEbtPCHLHSxvhnr1X6SVFQ">
            Källa: VP 09: bilaga 4, s. 16 (nyckeltal), s. 196 (hållbarhet),
            s. 197 (S 2-indikatorn).
          </p>
          <p xml:id="i-9Kex1kNxJo98NGWkx1oZ5m">
            BP 10: s. 254 (nyckeltal), s. 255 (hållbarhet), s. 255 ( S 2-indikatorn).
          </p>
          <p xml:id="i-AezSUxDtchrYSgPq2gMUA8">
            VP 08: s. 174 (nyckeltal), s. 175 (hållbarhet), s. 175 (S 2-indikatorn).
          </p>
          <p xml:id="i-SvTnho5bqCsxifZjf12BT1">
            De offentliga finanserna är mycket starka i samtliga nämnda långsiktskalkyler.
            Enbart utifrån det kriteriet borde en meningsfull definition av
            finanspolitikens långsiktiga hållbarhet vara lättbesvarad, dvs.
            de offentliga finanserna är med stor marginal långsiktigt hållbara.
          </p>
          <p xml:id="i-4gYo7JzRmyGFZPbTq681NZ">
            Men det riktigt besynnerliga i regeringens beräkningar är det
            som framgår av tabellen ovan. Regeringen har sedan i höstas reviderat
            ned den demografiska utvecklingens effekter på de offentliga transfereringarna.
            Detta avspeglas dels i den beräknade skillnaden mellan hur den
            offentliga sektorns finansiella sparande utvecklas i långsiktskalkylernas
            basscenarier i BP 09 och i VP 09 jämför diagram 13 och diagram
            14 ovan. Denna skillnad återspeglas naturligtvis i skuldkvoternas
            utveckling se tabellen ovan. Till följd av ett genomsnittligt
            högre sparande i långsiktskalkylen i VP 09 är den offentliga sektorns
            finansiella nettoförmögenhet högre i VP 09 än i BP 09 (och VP
            08) och bruttoskulden lägre. Ändå kommer regeringen till slutsatsen
            att finanspolitiken i VP 09 inte är långsiktigt hållbar, medan
            man kommer till den motsatta slutsatsen i BP 09 och VP 08, trots
            att de offentliga finanserna i dessa kalkyler alltså är svagare.
          </p>
          <p xml:id="i-XwfY8MJm2HE6VudFfjcQuW">
            Utöver de argument vi anfört ovan visar detta på orimligheten
            i regeringens definition av de offentliga finansernas långsiktiga
            hållbarhet. Vi tror dessutom att denna definition av de offentliga
            finansernas långsikta hållbarhet utgör ett lockande verktyg för
            de politiker som av olika skäl vill minska de offentliga välfärdsambitionerna.
          </p>
          <head xml:id="i-5qkkzD3EsxYfWR3x3Gxdx1" type="h3">
            14.1.4 Utgiftstaken
          </head>
          <p xml:id="i-CoxX2f5m48eXpAyLtJTJPx">
            Sedan 1997 har systemet med utgiftstak för statsbudgeten tillämpats.
            Utgiftstaken anges i nominella termer och föreslås i allmänhet
            tre år i förväg. I kompletteringspropositionen våren 1995 38 presenterades
            motiven till att införa ett system med utgiftstak. Ett syfte som
            angavs var att ett utgiftstak kan förebygga en utveckling där
            skatteuttaget måste höjas trendmässigt. Genom att begränsa utgifterna
            kan skattehöjningar undvikas och skattesänkningar möjliggöras.
            Systemet med utgiftstaken gör det svårare att genomföra olika
            typer av sociala reformer på statsbudgetens utgiftssida samtidigt
            som något motsvarande golv för statens inkomster saknas. Detta
            visar sig tydligt i den nuvarande regeringens förda politik där
            regeringen på bara tre år har sänkt skatterna med över 100 miljarder
            kronor samtidigt som man inte ens tillför kommunsektorn tillräckligt
            med resurser de närmaste åren för att förhindra personalneddragningar,
            vilket, förutom försämrad välfärd, dessutom förvärrar lågkonjunkturen.
          </p>
          <p xml:id="i-SW4s41zinPouYwD6uRM4qb">
            En annan svaghet med utgiftstaken har sin grund i svårigheterna
            att prognostisera statens utgifter. En stor del av statens utgifter
            är konjunkturkänsliga och påverkas i hög grad av pris- och löneutvecklingen.
            När ekonomin går in i en kraftig lågkonjunktur ökar utgifterna
            för bl.a. a-kassan. Detta kan då innebära att utgiftstaken blir
            hotade så att man därför inte har råd att motverka lågkonjunkturen
            med en aktiv arbetsmarknadspolitik. Därför är det oklokt att sätta
            ett tak för statsbudgetens utgifter tre år i förväg. Detta avspeglas
            tydligt i regeringens ekonomiska vårproposition för 2009. Utgifterna
            för arbetslöshetsersättningen ökar snabbt i takt med den stigande
            arbetslösheten. Detta innebär att regeringen nu känner att det
            fastlagda utgiftstaket för 2010 riskerar att överskridas. Därför
            bokför regeringen sitt tillfälliga stöd till kommunsektorn för
            2010 på 7 miljarder kronor, inte under 2010 års budgetår, utan
            som en decemberutbetalning under 2009.
          </p>
          <p xml:id="i-MFEvsLsmYXehsNSwZGNoDY">
            För Vänsterpartiet, som hade ett organiserat samarbete under
            den gamla riksdagsmajoriteten tillsammans med Socialdemokraterna
            och Miljöpartiet, är detta inget nytt. Under senare delen av 1990-talet
            och 2000-talets första år ökade utgifterna för sjukpenning och
            sjuk- och aktivitetsstöd kraftigt. Detta fick till följd att utgiftstaken
            under flera år hotade att överskridas. Nu klarade sig utgiftstaken
            under samtliga år. Lösningen bestod av en blandning av den typen
            av kreativ bokföring som regeringen nu håller på med och i vissa
            fall tämligen dramatiska besparingar på en del myndigheter mitt
            under pågående budgetår. Sammantaget visar dessa exempel på det
            okloka i att låsa fast statens utgifter tre år i förväg, ett system
            som regeringen nu dessutom vill göra än mer stelbent och lagreglerat.
            39
          </p>
          <p xml:id="i-bTWJgbz113ev1NPx6ZSb7">
            Systemet med utgiftstaken bli särskilt problematiskt utifrån
            det sätt som staten redovisar infrastrukturinvesteringar i statsbudgeten.
            Till skillnad från kommuner och företag har staten ingen särskild
            investeringsbudget. Investeringar i väg och järnväg sker i regel
            genom att staten tar upp kostnaden för investeringen på ett anslag.
            När infrastrukturinvesteringar finansieras med anslag innebär
            detta att anslag tas i anspråk i takt med att utgifterna uppstår.
            Kombinationen av snålt tilltagna utgiftstak och infrastrukturinvesteringar
            som direktavskrivs innebär att investeringar får konkurrera om
            utrymmet under utgiftstaken med löpande utgifter som sjukpenning,
            barnbidrag m.m. Detta riskerar att leda till att viktiga samhällsinvesteringar
            inte kommer till stånd eller skjuts på framtiden. Det är därför
            inte helt förvånande, om än anmärkningsvärt, när statsminister
            Fredrik Reinfeldt avvisade Klimatberedningens förslag om ökade
            tåginvesteringar med att det blir för dyrt och att utgifterna
            för dessa investeringar måste vägas mot olika typer av transfereringar
            till hushållen. Denna ordning har uppenbara svagheter. Vi menar
            att staten, i likhet med vad som är fallet med kommuner och företag,
            borde ha en särskild investeringsbudget.
          </p>
          <head xml:id="i-Bx8cy4xsNAv8LTu9tFBS8f" type="h2">
            14.2 Riktlinjer för finans- och penningpolitiken
          </head>
          <p xml:id="i-2AQwFaA64ntUvJfPmdGumt">
            Vänsterpartiet menar att full sysselsättning ska vara det övergripande
            och överordnade målet för den ekonomiska politiken. Vi menar att
            de ramverk och institutionella förhållanden som för tillfället
            omgärdar finans- och penningpolitiken försvårar en politik för
            full sysselsättning.
          </p>
          <p xml:id="i-Bzv1j8zVrQLEVRZRFfYCnM">
            Under den nuvarande penningpolitiska regimen bär penningpolitiken
            i normalfallet huvudansvaret för stabiliseringspolitiken. Men
            Riksbanken saknar i dag ett mål om att stabilisera produktion
            och sysselsättning. Penningpolitiken vägleds i stället av en ensidig
            prisstabiliseringsnorm. Förändringar i nominell efterfrågan antas
            snabbt slå igenom i motsvarande förändringar i priser och löner,
            utan några mer påtagliga effekter på resursutnyttjandet. Vi menar
            att penningpolitiken måste baseras på en mer verklighetstrogen
            grund, där nominella priser och löner är trögrörliga på kort sikt.
            Detta skapar ibland recessioner och ekonomisk överhettning. Problemet
            är att en penningpolitik som enbart vägleds av ett inflationsmål
            saknar mekanismer för att parera konjunktursvängningarna och understödja
            en politik för full sysselsättning. Och även om vi är det enda
            partiet i riksdagen som ifrågasätter utformningen av dagens penningpolitiska
            regim har vi gott stöd utomlands. Så här skrev Världsbankens förre
            chefsekonom Joseph E. Stiglitz, tillika Nobelpristagare i ekonomi,
            för ett tag sedan om inflationsmålspolitik i allmänhet och dåtidens
            försök av skilda centralbanker att via räntehöjningar stävja en
            inflation som bestäms av världsmarknadspriserna:
          </p>
          <p xml:id="i-98LCQ6oYKu6wNfFGWmtU94">
            This crude recipe is based on little economic theory or empirical
            evidence; there is no reason to expect that regardless of the
            source of inflation, the best response is to increase interest
            rates. One hopes that most countries will have the good sense
            not to implement inflationtargeting. 40
          </p>
          <p xml:id="i-Ng9yGm4cHKgkNGdKJWCuZE">
            Vänsterpartiet menar att penningpolitiken i stället bör baseras
            på utvecklingen i den reala ekonomin där Riksbankens penningpolitik
            ska understödja det övergripande målet om full sysselsättning
            i den ekonomiska politiken. Utöver att målen för penningpolitiken
            bör ändras borde styrningen av Riksbanken demokratiseras. Kombinationen
            av ett ensidigt mål om prisstabilitet och en lagstadgad oberoende
            Riksbank medför att finanspolitiska åtgärder i syfte att öka sysselsättningen
            ibland motverkas av Riksbanken genom räntehöjningar utifrån en
            argumentation att ökad sysselsättning riskerar att hota inflationsmålet.
            Detta leder till ett olyckligt s.k. dubbelkommando i den ekonomiska
            politiken. Räntebesluten bör underställas riksbanksfullmäktige
            för att få en samverkande finans- och penningpolitik som understöder
            det övergripande målet om full sysselsättning.
          </p>
          <p xml:id="i-FhuSdmHJTgaFAvRrdQTiBW">
            Det finanspolitiska ramverket behöver ses över på flera punkter.
            För det första finns det synnerligen goda skäl att ifrågasätta
            överskottsmålet. Detta mål innebär att de offentliga finanserna
            måste gå med ett överskott på minst 1 % av BNP över en konjunkturcykel.
            Målet infördes bl.a. mot bakgrund av den kraftiga ökningen av
            statsskulden under 1990-talskrisen. Vänsterpartiet stod bakom
            överskottsmålet då det infördes för vi menade att det var viktigt
            att få ned statsskulden till rimliga nivåer. Detta syfte med överskottsmålet
            är sedan en lång tid tillbaka uppfyllt, och de svenska offentliga
            finanserna är i dag bland de absolut starkaste i hela OECD-området.
            Naturligtvis går de offentliga finanserna under den nuvarande
            djupa lågkonjunkturen med underskott, men den offentliga finansiella
            förmögenhetsställningen är fortfarande stark. Den offentliga finansiella
            nettoförmögenheten bedöms i år uppgå till 356 miljarder kronor,
            och den offentliga sektorns konsoliderade bruttoskuld (Maastrichtskulden)
            beräknas till 43,4 % av BNP för innevarande år. Gränsvärdet för
            bruttoskulden i EU:s stabilitetspakt är satt till 60 % av BNP.
          </p>
          <p xml:id="i-5ew5ADaFdwH2avHRifEuBs">
            Mot denna bakgrund är det svårbegripligt att framhärda i att
            Sverige även framgent ska ha ett medelfristigt överskottsmål samtidigt
            som den nuvarande ekonomiska krisen kräver betydande finanspolitiska
            stimulansåtgärder och det finns stora eftersatta behov inom sjukvården,
            skolan, äldreomsorgen osv. De kommande demografiska utmaningarna
            möts inte genom sparande utan genom kloka investeringar i infrastruktur,
            sjukvård, forskning och utbildning m.m. Bara genom folk i arbete
            kan vi möta framtidens utmaningar.
          </p>
          <p xml:id="i-8c3ot7S7oKebBNDb7C5WD">
            Utgiftstaken sätter en övre gräns för de statliga utgifterna
            tre år framåt. Systemet med utgiftstaken gör det svårare att genomföra
            olika typer av sociala reformer på statsbudgetens utgiftssida
            samtidigt som något motsvarande golv för statens inkomster saknas.
            Utgiftstaken är problematiska ur demokratisk synvinkel eftersom
            systemet gör det svårare för folkliga krav på förbättrad välfärd
            att slå igenom som praktisk politik. De treåriga utgiftstaken
            leder till, i synnerhet i kombination med det sätt på vilket man
            bokför investeringar i statsbudgeten, att många, för samhället
            viktiga, investeringar riskerar att inte komma till stånd. Detta
            system bör avvecklas eller reformeras.
          </p>
          <p xml:id="i-5HAE9VcHqLYUw1qLJdga11">
            Förändrade eller slopade normer i den ekonomiska politiken leder
            inte i sig till full sysselsättning. Men den nuvarande finans-
            och penningpolitiken har mycket få inslag stabiliseringspolitik
            i syfte att stabilisera produktion och sysselsättning. Detta åskådliggörs
            nu nästan på ett nästan övertydligt sätt i regeringens vägran
            att sjösätta rejäla finanspolitiska stimulansåtgärder. Det verkliga
            motivet till regeringens finanspolitiska passivitet kan vi inte
            veta, men det torde inte vara en alltför vågad gissning att det
            har sin grund i en rädsla hos regeringen att en finanspolitisk
            expansion kan komma att hota utgiftstaket för 2010 och resultera
            i ett finansiellt sparande som är oförenligt med överskottsmålet.
            Oavsett vad regeringens verkliga motiv till sin vägran till ordentliga
            finanspolitiska stimulansåtgärder är kommer detta att medföra
            att arbetslösheten blir högre än nödvändigt. Och vi vet att stora
            fall i sysselsättningen tenderar att få långsiktiga effekter.
            De europeiska erfarenheterna under 1980- och 1990-talen pekar
            tämligen entydigt på att stora tillfälliga ökningar av arbetslösheten
            även får permanenta effekter.
          </p>
          <p xml:id="i-2d3hWBUyB1LfhzagJRt5P3">
            Vår kritik av de nuvarande ramverken som omgärdar finanspolitiken
            ska ingalunda tolkas som att vi emotsätter oss starka offentliga
            finanser. En stark offentlig förmögenhetsställning stärker omvärldens
            förtroende för den svenska ekonomiska politiken och stärker finanspolitiska
            åtgärders effekter när ekonomin nu är i en kraftig lågkonjunktur
            med stora budgetunderskott som följd. Vi vet att det i allmänhet
            är de vanliga människorna som får ta de största smällarna om de
            offentliga finanserna raseras. Vi såg det på 1990-talet, under
            och i efterdyningarna av 1990-talskrisen. Vänsterpartiet stod
            bakom åtminstone 90 % av det saneringsprogram av statsbudgeten
            som den socialdemokratiska regeringen genomförde efter regeringsskiftet
            1994. Under 1990-talskrisen uppgick underskottet i de offentliga
            finanserna som mest till ca 11 % av BNP. Omvärlden fann då skäl
            att tvivla på de svenska offentliga finansernas långsiktiga hållbarhet,
            vilket resulterade i höga marknadsräntor som försvårade en ekonomisk
            återhämtning. För att ekonomin skulle ta fart var det nödvändigt
            att få ned räntorna; därför tvingades vi då genomföra budgetförstärkningar
            trots rådande lågkonjunktur.
          </p>
          <p xml:id="i-5CB5UjAzvcbtQUzo7RNhBB">
            Man kan så här i efterhand diskutera såväl innehållet i saneringsprogrammet
            som dess omfattning. Men att besparingar och skattehöjningar då
            var nödvändiga är de flesta eniga om. Vänsterpartiet har också
            bidragit till vår nuvarande starka förmögenhetsställning genom
            att medverka till att vi under det organiserade rödgröna samarbetet
            mellan 19982006 sparade i goda tider för att kunna möta den nuvarande
            lågkonjunkturen med finanspolitiska stimulanser, utan att äventyra
            de offentliga finanserna i ett längre perspektiv. Vi har med andra
            ord i praktisk handling visat att vi värnar starka offentliga
            finanser.
          </p>
          <p xml:id="i-AMKtGeiLLXUgz4Yy8fjCKF">
            Den nuvarande ekonomiska krisen är annorlunda än 1990-talskrisen
            på en i sammanhanget avgörande punkt. Som nämndes ovan uppgick
            det offentliga underskottet då som mest till ca 11 % av BNP. Nu
            beräknas underskottet toppa nästa år på 3,8 % av BNP. Det är en
            väsentlig skillnad. Det innebär att vi den här gången har utrymme
            att möta lågkonjunkturen med finanspolitiska stimulanser, vilket
            av förklarliga skäl är ett betydligt mer effektivt sätt att bekämpa
            en lågkonjunktur.
          </p>
          <p xml:id="i-B2Y1orMb3xRBeJZJNXJPmZ">
            På motsvarande sätt ska vårt ifrågasättande av det ensidiga inflationsmål
            som penningpolitiken baseras på inte tas till intäkt för att vi
            tar lätt på inflationen. Vi förordar naturligtvis ingen penningpolitik
            som sätter i gång en pris- och lönespiral av det slag vi såg under
            t.ex. 1980-talet, där priser och löner jagade varandra vilket
            bl.a. resulterade i en mycket svag reallöneutveckling. Vi vet
            också att en höginflationsekonomi riskerar att utlösa en utlånings-
            och spekulationskarusell som vanligtvis gynnar de redan kapitalstarka
            på de vanliga människornas bekostnad.
          </p>
          <p xml:id="i-Wwsct9Ht622TLSPoEySYza">
            Men vi tror inte att dagens ramverk är de mest ändamålsenliga
            för att understödja en politik för full sysselsättning och en
            i övrigt god makroekonomisk utveckling. Dagens ramverk skapades
            för att hantera det sena 1980-talet och tidiga 1990-talets problem,
            dvs. en galopperande inflation och stora budgetunderskott. Det
            ekonomiska läget i Sverige är i dag väsensskilt, med alltjämt
            starka offentliga finanser, stora och löpande överskott i bytesbalansen
            och en obefintlig inflation. Det förefaller därför inte självklart
            att de ramverk som skapades för att hantera det sena 1980-talets
            och tidiga 1990-talets problem är bäst lämpade att möta framtidens
            utmaningar.
          </p>
          <head xml:id="i-8fRniXJ5aEKBsTfJerJnCN" type="h1">
            15 Ett budgetförslag för jobb och rättvisa
          </head>
          <head xml:id="i-X7V6REPc15HBB6VhBrVGRe" type="h2">
            15.1 Realekonomiska och finansiella effekter av Vänsterpartiets
            budget
          </head>
          <p xml:id="i-8iePXdaXwXJfAAif1wiLMn">
            Inför oppositionspartiernas arbete med motioner på regeringens
            ekonomiska vårproposition har riksdagens utredningstjänst sedan
            en tid analyserat oppositionspartiernas budgetförslag i olika
            avseenden. Bland annat studeras budgetmotionernas realekonomiska
            och finansiella effekter i förhållande till regeringens budgetproposition.
            I år har utredningstjänsten också beaktat regeringens förslag
            i propositionen Åtgärder för jobb och omställning (prop. 2008/09:97)
            samt de stimulansmotioner oppositionspartierna lade fram i höstas.
          </p>
          <p xml:id="i-9oJVr8a2piMeDNGCDxz6A">
            Till grund för jämförelsen ligger Konjunkturinstitutets prognos
            som presenterades i Konjunkturläget december 2008 som ju baseras
            på regeringens politik. Utredningstjänstens analys genomförs med
            hjälp av Konjunkturinstitutets finansiella modell (Fimo), vilket
            är en modell för de offentliga finanserna med en koppling till
            den makroekonomiska utvecklingen.
          </p>
          <p xml:id="i-SiJfC3MjFj9r7fzjDTjRxJ">
            Analysen utmynnar i följande resultat: 41
          </p>
          <list style="ol">
            <item xml:id="i-VWzXBTe2tZq69RpqBtzTBQ">
              Högre BNP Vänsterpartiets budgetförslag leder till en högre BNP-nivå
              jämfört med regeringen på 22, 26 respektive 40 miljarder kronor
              för åren 20092011.
            </item>
            <item xml:id="i-WMcjUX1QZoNvn6uD2wJh7k">
              Lägre arbetslöshet Vänsterpartiets budgetalternativ minskar antalet
              arbetslösa med cirka 40 000 personer redan för innevarande år.
              Fram till 2011 beräknas en minskning av antalet arbetslösa med
              ca 50 000 personer relativt regeringens budget.
            </item>
          </list>
          <p xml:id="i-VnuPBZnB2TWcAauY3aGMnr">
            I själva verket är arbetslösheten i vårt budgetförslag än lägre.
            Vi har betydligt fler platser inom högskola/universitet, komvux,
            den kvalificerade yrkesutbildningen (KY) och inom arbetsmarknadspolitiken.
            Inget av detta har utredningstjänsten beaktat i sin studie av
            vårt budgetförslag beträffande arbetslösheten. Utredningstjänsten
            har heller inte tagit hänsyn till att innehållet i vår arbetsmarknadspolitik
            är avgjort mer effektivt än regeringens. Vi har betydligt fler
            platser i erkänt effektiva program som arbetsmarknadsutbildningar
            och anställningsstöd, medan regeringen satsar på billiga och ineffektiva
            programplatser inom utvecklingsgarantin.
          </p>
          <p xml:id="i-2FPWA8uviDa5wqyut7Unge">
            I sammanhanget kan nämnas att den lägre arbetslösheten medför
            att hushållssektorn som helhet i vårt budgetförslag har en finansiellt
            starkare ställning med 7 miljarder kronor 2011 än i regeringens
            budget.
          </p>
          <list style="ol">
            <item xml:id="i-P2ZzVKYYCFCATXtvgGCDEH">
              Starkare offentliga finanser Utredningstjänsten visar att vårt
              finansiella sparande är 13 miljarder kronor högre än i regerings
              budget för 2009. Motsvarande siffra för 2010 är 7 miljarder kronor
              högre. För 2011 har vi ett lägre sparande än regeringen: 8 miljarder
              kronor.
            </item>
          </list>
          <p xml:id="i-BfYpmuthABwWkRYLcaMSHt">
            Resultaten av utredningstjänstens analys är inte förvånande.
            Jämfört med regeringen har vi betydligt mer av direkta jobbskapande
            förslag, inte minst riktade mot kommunsektorn. Därtill har vi
            högre offentliga investeringar. 42 Utredningstjänsten har i en
            annan promemoria, som vi tidigare refererat till, beräknat de
            statsfinansiella kostnaderna för att upprätthålla sysselsättningen
            inom kommunerna och vilka sysselsättningseffekter offentliga investeringar
            har. 43 Den promemorian ger ett mycket starkt stöd för utredningstjänstens
            analys av vårt budgetalternativ. Promemorian visar nämligen att
            statens kostnad för att förhindra att 10 000 personer sägs upp
            i kommunerna endast uppgår till 2 miljarder kronor, och att en
            ökning av de statliga investeringarna med 10 miljarder kronor
            ökar sysselsättningen med 15 000 personer.
          </p>
          <p xml:id="i-PBY4oPLw1VrmdNXpikGv2G">
            Detta ska ställas i relation till regeringens politik för ökad
            sysselsättning som i princip enbart handlar om att sänka skatterna.
            Som vi tidigare har nämnt har regeringen sänkt skatterna med över
            100 miljarder kronor på bara tre år. Enbart det s.k. jobbskatteavdraget
            har kostat ca 65 miljarder kronor, där 2/3 av skattesänkningarna
            går till den tredjedel av löntagarna som har de högsta inkomsterna.
            Den typen av generella skattesänkningar, speciellt när tyngdpunkten
            ligger på sänkt skatt för personer med relativt goda inkomster,
            har mycket begränsade effekter på sysselsättningen.
          </p>
          <p xml:id="i-DFSATwRG4S5ViyPtMKfaZP">
            Utöver vad som ovan anförts är våra automatiska stabilisatorer
            i a-kassan och övriga socialförsäkringssystem starkare än regeringens
            och vi har i övrigt en mer rättvis fördelningspolitik, vilket
            sammantaget innebär en omfördelning av köpkraft från hushåll med
            högt sparande till hushåll med små marginaler, vilket höjer den
            andel av de totala inkomsterna som går till konsumtion.
          </p>
          <p xml:id="i-4mBQrnfbthUEVeG7X9MYzV">
            Utredningstjänstens bedömning av vårt finansiella sparande för
            den offentliga sektorn är intressant ur flera synvinklar. För
            det första tyder det ju på en tämligen välavvägd ekonomisk politik
            att kunna åstadkomma såväl högre BNP som lägre arbetslöshet trots
            ett högre sparande. För det andra illustrerar det tydligt att
            självfinansieringsgraden för en mer expansiv finanspolitik i det
            nuvarande konjunkturläget är betydande. I vår senaste budgetmotion
            redovisade vi ett lägre finansiellt sparande än regeringen, motsvarande
            0,1, 0,7 respektive 1,1 % av BNP för 20092011. I vår stimulansmotion
            från i höstas lade vi förslag för 2009 som försvagade de offentliga
            finanserna med ca 0,5 % av BNP. Ändå redovisar alltså utredningstjänsten
            att vårt finansiella sparande är högre än regeringens för både
            2009 och 2010. Hur kan detta komma sig? Svaret är enkelt. Vårt
            budgetförslag medför en högre BNP och lägre arbetslöshet, vilket
            ökar skatteinkomsterna och sänker utgifterna för arbetslösheten.
            44
          </p>
          <p xml:id="i-TPf2qyr1wc2NxDz7kGKqSs">
            Att Vänsterpartiets ekonomiska politik har dessa effekter är
            ingen nyhet för oss. I samband med den ovan nämnda stimulansmotionen
            förde vi en diskussion om hur den försämrade makrobilden skulle
            påverka vårt finansiella sparande i relation till regeringens.
            Vi konstaterade att rent statiskt påverkas det finansiella sparandet
            i vår budgetmotion mer negativt till följd av det försämrade konjunkturläget,
            bl.a. på grund av att vi har högre ersättningsnivåer i a-kassan
            än regeringen. Men vi konstaterade samtidigt följande:
          </p>
          <p xml:id="i-BDRpLRpgZfQ77SBwXqnree">
            Med en mer dynamisk och verklighetstrogen analys, påverkas det
            finansiella sparandet i vår budgetmotion mindre jämfört med regeringens
            budget. En rad faktorer bidrar till detta: vi har mer av direkta
            jobbsatsningar, inte minst i form av vårt riktade sysselsättningsstöd
            till kommunsektorn, vi har betydligt större offentliga investeringar
            i infrastruktur och bostäder, vi har starkare automatiska stabilisatorer,
            exempelvis i form av en högre a-kassa och högre bostadsbidrag,
            och de mest utsatta i samhället har det ekonomiskt bättre i och
            med att vår fördelningspolitik skiljer sig markant i jämförelse
            med regeringens. Sammantaget innebär detta att efterfrågan i ekonomin
            hålls uppe på ett bättre sätt i vårt budgetalternativ, vilket
            motverkar lågkonjunkturen. 45
          </p>
          <head xml:id="i-8NK4AQp4iqQCvEvMw9z9k1" type="h3">
            15.1.1 Utredningstjänstens analys har starkt stöd i den internationella
            forskningen
          </head>
          <p xml:id="i-HwuFvWRZPpXYUxHvf4vgHQ">
            Utredningstjänstens analys får stöd när man studerar olika internationella
            institutioners och forskares resultat avseende vilka BNP- och
            sysselsättningseffekter olika finanspolitiska förslag medför,
            vilket på ekonomspråk kallas för finanspolitiska multiplikatorer.
            Enklaste sättet att förstå hur multiplikatorer används vid ekonomiska
            analyser är att illustrera med ett exempel. Om multiplikatorn
            för t.ex. offentliga investeringar anges till 1,5, innebär detta
            att om man ökar de offentliga investeringar med exempelvis 10
            miljarder kronor, så ökar BNP med 15 miljarder kronor vid en specifik
            tidpunkt. Nedan redovisas de intervall för multiplikatorer som
            den amerikanska kongressens budgetkontor (CBO) använder: 46
          </p>
          <head xml:id="i-Cmo8tf5DK4FBuDKuLqkwiU" type="h1">
            Tabell 3. Policy Multipliers: The Cumulative Impact on GDP over
            Several Quarters of Various Policy Option
          </head>
          <table>
            <row xml:id="i-FsVWFEn1raCDyL7ySwfpLP">
              <cell>
                High
              </cell>
              <cell>
                Low
              </cell>
            </row>
            <row xml:id="i-U3zrj6F7v9VcVtTMbeuvj">
              <cell>
                Purchases of Goods and Services by the Federal Government
              </cell>
              <cell>
                2,5
              </cell>
              <cell>
                1,0
              </cell>
            </row>
            <row xml:id="i-HZn47za5V3H9tKxh37bJ15">
              <cell>
                Transfers to State and Local Governments for Infrastructure
              </cell>
              <cell>
                2,5
              </cell>
              <cell>
                1,0
              </cell>
            </row>
            <row xml:id="i-8bxEuvDQrESj6fL5Q6k59o">
              <cell>
                Transfers to State and Local Governments Not for Infrastructure
              </cell>
              <cell>
                1,9
              </cell>
              <cell>
                0,7
              </cell>
            </row>
            <row xml:id="i-VhFoYH2sF8rwTgAHUQNRxA">
              <cell>
                Transfers to Persons
              </cell>
              <cell>
                2,2
              </cell>
              <cell>
                0,8
              </cell>
            </row>
            <row xml:id="i-AauXWtjwLDJQHnEENQ73Fy">
              <cell>
                Two-Year Tax Cuts for Lower- and Middle-Income People
              </cell>
              <cell>
                1,7
              </cell>
              <cell>
                0,5
              </cell>
            </row>
            <row xml:id="i-8BjrkC2y7crCY13Fj3X2AS">
              <cell>
                One-Year Tax Cuts for Higher-Income People
              </cell>
              <cell>
                0,5
              </cell>
              <cell>
                0,1
              </cell>
            </row>
            <row xml:id="i-7nkDfY3uivSsuQuq78g6tB">
              <cell>
                Tax-Loss Carryback
              </cell>
              <cell>
                0,4
              </cell>
              <cell>
                0
              </cell>
            </row>
          </table>
          <p xml:id="i-M9e7UexbouXNS11EbGV8A8">
            Källa: Congressional Budget Office.
          </p>
          <p xml:id="i-HiybuoW3n8phmi264A8Dp6">
            Note: For each option, the figures shown are a range of multipliers,
            that is, the cumulative change in gross domestic product over
            several quarters, measured in dollars, per dollar of additional
            spending or reduction in taxes.
          </p>
          <p xml:id="i-WQcJsJVYTFK9VMqdSNJvH6">
            Som framgår av tabellen ger olika typer av offentliga investeringar
            och konsumtion de största positiva effekterna på BNP. Även transfereringar
            till hushållen har god effekt. Skattesänkningar ger däremot inte
            speciellt mycket för pengarna. I synnerhet inte när skattesänkningarna
            går till personer i de högre inkomstskikten. Regeringen har ju
            som tidigare nämnts sänkt skatterna med över 100 miljarder kronor.
            Av dessa har 65 miljarder gått till det s.k. förvärvsavdraget,
            där 2/3 av skattesänkningarna har gått till den tredjedel som
            har de högsta inkomsterna. Att utredningstjänstens resultat visar
            att Vänsterpartiets budgetalternativ resulterar i betydligt högre
            BNP och lägre arbetslöshet överraskar med andra ord inte.
          </p>
          <p xml:id="i-5T6ugfCg5E5tEv1qqoCinX">
            De flesta studier av finanspolitiska multiplikatorer brukar visa
            högre värden för stora ekonomier som USA jämfört med mindre länder.
            Slutsatsen att offentliga investeringar och övriga offentliga
            utgifter ger mer valuta för pengarna jämfört med skattesänkningar
            gäller dock även för mindre ekonomier. Internationella valutafonden
            (IMF) har försökt bilda sig en uppfattning om vilka effekter G-20-gruppens
            stimulanspaket kan tänkas få. Baserat på tillgänglig forskning
            har man redovisat följande finanspolitiska multiplikatorer:
          </p>
          <head xml:id="i-8u3LntGF7tu6tAZpHfrSP5" type="h1">
            Tabell 4. Finanspolitiska multiplikatorer för G-20
          </head>
          <table>
            <row xml:id="i-5cqKRoMwNsg2eXPDCWFtdN">
              <cell>
                Åtgärd/intervallgräns
              </cell>
              <cell>
                Undre gräns
              </cell>
              <cell>
                Övre gräns
              </cell>
            </row>
            <row xml:id="i-VSzbFQFmnfsn8PykwNCGD3">
              <cell>
                Skattesänkningar
              </cell>
              <cell>
                0,3
              </cell>
              <cell>
                0,6
              </cell>
            </row>
            <row xml:id="i-T2hzxXeQnvPkaVpYb4SWkK">
              <cell>
                Investeringar i infrastruktur
              </cell>
              <cell>
                0,5
              </cell>
              <cell>
                1,8
              </cell>
            </row>
            <row xml:id="i-BgYJqfoMEWRSrveQsksWtC">
              <cell>
                Övriga offentliga utgifter*
              </cell>
              <cell>
                0,3
              </cell>
              <cell>
                1,0
              </cell>
            </row>
          </table>
          <p xml:id="i-LiHYWKnbVaTgbm3Y6fBqgW">
            Källa: RUT, dnr 2009:402.
          </p>
          <p xml:id="i-3zQvZt1WNiU6UNZ1tUtz76">
            *Anm. sociala skyddsnät, transfereringar till regioner, stöd
            till små och medelstora företag, stöd till bomarknaden.
          </p>
          <p xml:id="i-8wsSMSuyi3cXnbCuv7Q5h9">
            IMF påpekar att i den nuvarande ekonomiska situationen, med ett
            stort efterfrågebortfall, förväntar man sig att de finanspolitiska
            stimulansernas multiplikatorer ligger nära den övre intervallgränsen.
          </p>
          <p xml:id="i-BnrYKZovpiePYk2imiirQ9">
            I PM:et från utredningstjänsten angående finanspolitiska multiplikatorer
            47 finns en intressant passage angående finanspolitikens effekter
            vid fullt resursutnyttjande. I PM:et refereras till Konjunkturinstitutet
            (KI) som studerat frågan närmare. Bland annat nämner KI att när
            man använder multiplikatorer vid s.k. simuleringsmodeller pekar
            den samlade kunskapen på att den ettåriga utgiftsmultiplikatorn
            är ca 1,0, medan motsvarande siffra för skattemultiplikatorn är
            0,5. Dessa resultat ligger i linje med de ovan nämnda studierna.
            Men det intressanta i sammanhanget är att KI slår fast att forskningen
            på området pekar på att utgiftsmultiplikatorn är 0,75 då fullt
            resursutnyttjande råder och då även hänsyn tas till penningpolitiska
            reaktioner. Det vill säga den är fortfarande positiv, och det
            i betydande utsträckning. Den neoklassiska skolan har ju länge
            hävdat att finanspolitik i allmänhet, och finanspolitik vid högt
            resursutnyttjande i synnerhet, är föga effektivt.
          </p>
          <head xml:id="i-PikHyuvoU8ZHVN3qT16C2j" type="h2">
            15.2 Finanspolitiska överväganden och det finansiella sparandet
          </head>
          <p xml:id="i-DaBkAst9RTFt4nK1fgKnx8">
            I vår motion på regeringens budgetproposition för 2009 redovisade
            Vänsterpartiet ett finansiellt sparande för den offentliga sektorn
            för 2010 och 2011 som var 0,7 respektive 1,1 % lägre jämfört med
            motsvarande siffror för regeringen. Som framgår av tabell 5 nedan
            är vårt finansiella sparande för den offentliga sektorn i denna
            motion i princip identiskt med regeringens. Detta beror på en
            rad faktorer:
          </p>
          <p xml:id="i-HsU6bV4wTUsTk2ugSi6gX7">
            För det första har Riksdagens utredningstjänst uppmärksammat
            oss på ett bokföringsfel från vår sida, som framförallt har sin
            grund i regeringens nedsättningar av sociala avgifter för olika
            grupper, vilket vi emotsätter oss. Vi har räknat på lägre volymer
            jämfört med utfallet. Detta får till följd att när vi nu justerat
            för det, leder det till en budgetförstärkning för vår del.
          </p>
          <p xml:id="i-GRZXED5BhuNWcSn4eSqzUj">
            För det andra har vi budgeterat ett lägre utflöde av vårt investeringsbidrag
            för nyproduktion och renovering av hyresfastigheter eftersom vi
            menar att det tar längre tid för att nå det utfall som vi tidigare
            antagit och på grund av det förslag till ROT-avdrag för renovering
            av hyresfastigheter som är en del av vår uppgörelse med Socialdemokraterna
            och Miljöpartiet.
          </p>
          <p xml:id="i-HdQ3rcaszm5zTMoTSw1qVw">
            För det tredje har vi justerat de kostnader som vi bokför med
            anledning av att vi avvisar regeringens s.k. utsorteringskedja
            i sjukförsäkringen. Vi återkommer mer utförligt om detta i höst,
            i vår budgetmotion.
          </p>
          <p xml:id="i-JAqxrrkYnu3DsshfjyMcH7">
            De siffror vi redovisar över vårt finansiella sparande baseras
            på en statisk analys i enlighet med den praxis som råder för budgetpropositioner
            och budgetmotioner. Vi har med andra ord inte tagit hänsyn till
            det faktum att Riksdagens utredningstjänst kommit fram till att
            vår politik leder till en betydande BNP-ökning jämfört med regeringens
            politik för samtliga år 20092011. 48
          </p>
          <p xml:id="i-X7U7Zw4YyvYRZ4ETmcQHRp">
            Tabell 5. Den offentliga sektorns finansiella sparande med Vänsterpartiets
            budgetförslag, mdkr och % av BNP
          </p>
          <table>
            <row xml:id="i-MSsmZQBf7wEfnpRiEvKGgH">
              <cell>
                Vänsterpartiets förslag
              </cell>
              <cell>
                Differens mot vårpropositionen
              </cell>
            </row>
            <row xml:id="i-XSQ2ZQv643SNAviXGR1B8m">
              <cell>
                2010
              </cell>
              <cell>
                2011
              </cell>
              <cell>
                2012
              </cell>
              <cell>
                2010
              </cell>
              <cell>
                2011
              </cell>
              <cell>
                2012
              </cell>
            </row>
            <row xml:id="i-6WpyK5HjtrDQuNg7Lgc65i">
              <cell>
                Finansiellt sparande i staten
              </cell>
              <cell>
                98,6
              </cell>
              <cell>
                83,6
              </cell>
              <cell>
                44,7
              </cell>
              <cell>
                1,4
              </cell>
              <cell>
                7,6
              </cell>
              <cell>
                11,7
              </cell>
            </row>
            <row xml:id="i-VKdE237HcnT5zeL6eioCdp">
              <cell>
                Finansiellt sparande i offentlig sektor
              </cell>
              <cell>
                112,6
              </cell>
              <cell>
                102,8
              </cell>
              <cell>
                73,4
              </cell>
              <cell>
                3,4
              </cell>
              <cell>
                3,8
              </cell>
              <cell>
                7,4
              </cell>
            </row>
            <row xml:id="i-9o5UkHv1WsvquCJcrwDbAy">
              <cell>
                procent av BNP
              </cell>
              <cell>
                3,7 %
              </cell>
              <cell>
                3,2 %
              </cell>
              <cell>
                2,2 %
              </cell>
              <cell>
                +0,1 %
              </cell>
              <cell>
                0,1 %
              </cell>
              <cell>
                0,2 %
              </cell>
            </row>
          </table>
          <p xml:id="i-UdD75uCdb37Rg5mcZeFWGi">
            Vi har i denna motion i kraftfulla ordalag kritiserat regeringen
            för bristen på finanspolitiska stimulanser för att motverka det
            kraftiga efterfrågebortfall som den ekonomiska krisen medfört.
            Redan i slutet av november 2008 lade vi en motion som innebar
            en finanspolitisk stimulans på drygt 16 miljarder kronor för 2009.
            Riksdagens utredningstjänst visade i den ovan nämnda promemorian
            att trots att vi hade ett högre sparande än regeringen för såväl
            2009 som 2010 uppnådde vi ett avsevärt bättre realekonomiskt utfall
            jämfört med regeringen. Detta visar att Vänsterpartiets finanspolitik
            är mer effektiv än regeringens politik. Vilka faktorer som ligger
            bakom detta redogjorde vi för i ovanstående avsnitt 15.1.
          </p>
          <p xml:id="i-BFHM63DWQ8vd7BwPZLH9fE">
            Den ekonomiska krisen har slagit hårt mot Sverige, bl.a. som
            ett resultat av regeringens vägran att sjösätta ordentliga finanspolitiska
            stimulanser. Regeringen beräknar att den samlade svenska produktionen
            kommer att understiga sin potential med över 900 miljarder kronor
            under 20092012 och att arbetslösheten fram till 2011 kommer att
            stiga till närmare 12 % av arbetskraften. Det krävs kraftfulla
            åtgärder för att vända denna utveckling. Det finansiella sparande
            som vi redovisar i tabell 5 ovan indikerar att det för Vänsterpartiet
            föreligger ett betydande budgetutrymme för ytterligare finanspolitiska
            stimulanser i syfte att motverka den negativa spiral som den svenska
            ekonomin har hamnat i. Vänsterpartiet avser att senast i höstens
            budgetmotion presentera sådana förslag.
          </p>
          <head xml:id="i-HeKhViRMRz4vUkQFebw1Ww" type="h1">
            16 Tidigarelägg infrastrukturprojekt
          </head>
          <p xml:id="i-3sKoAnrjX8SdcSgbz7PMjU">
            Vänsterpartiet vill stimulera ekonomin genom att tidigarelägga
            ett antal byggstarter inom infrastrukturen. Enligt Vägverket och
            Banverket finns det möjlighet att redan detta år påbörja byggstarter
            som motsvarar drygt 2,1 miljarder kronor. Det är alltså extrasatsningar
            som kan ske utöver det som regeringen avsatt i sin närtidssatsning.
          </p>
          <p xml:id="i-7WkTP136NnjKqTzXXdMjiD">
            På järnvägssidan vill vi därför öka investeringarna med 650 mnkr
            för att stimulera ekonomin redan 2009. Inom vägtrafiken föreslår
            vi att investeringar tidigareläggs 2009 motsvarande 1 530 mnkr.
          </p>
          <head xml:id="i-JBAnX5bM5jBvj2AcUuqJqD" type="h2">
            16.1 Konkreta banprojekt med byggstart under 2009 eller inom
            ett år
          </head>
          <head xml:id="i-BwkWUymjo6XgzzApcjjx8c" type="h3">
            16.1.1 Underhållsåtgärder (360 mnkr)
          </head>
          <p xml:id="i-WC6T2bYxvZmwhST1i9bD9n">
            Här handlar det om underhåll av kontaktledningar och spårväxlar,
            trädsäkring och slyröjning samt mindre spårbyten och spårupprustningar.
            Åtgärderna förbättrar kvaliteten i trafiken och ökar punktligheten.
            Det är framför allt i storstadsområdena som åtgärderna skulle
            ske.
          </p>
          <head xml:id="i-BBhvDAZS7utxCCzjgdD84n" type="h3">
            16.1.2 Plattformsförlängningar GöteborgAlingsås och GöteborgKungsbacka
            (35 mnkr)
          </head>
          <p xml:id="i-6gFNLWyURKd8qa45QDB79c">
            Med en förlängning av plattformarna ökar kapaciteten i regionaltågstrafiken
            eftersom man då kan trafikera stationerna med längre tåg.
          </p>
          <head xml:id="i-SzTqiSC4nYnPBvG3Kp6KuP" type="h3">
            16.1.3 Upprustning av järnvägar för gruvdrift i Dannemora (35
            mnkr)
          </head>
          <p xml:id="i-AnuYXhtGLADD1GAFDePH7m">
            Åtgärden är en förutsättning för etablering av gruvdrift i Dannemora,
            vilket kommer ge nya arbetstillfällen i norra Uppland.
          </p>
          <head xml:id="i-S4h7goNaVXqoCYgUEKbzod" type="h3">
            16.1.4 Utredning och projektering av höghastighetsjärnväg (250
            mnkr)
          </head>
          <p xml:id="i-He7mDKDhZmvRLJHEp6kKBG">
            Det här är ett paket som innebär en kraftfull satsning på utredning
            och projektering av Götalandsbanan. Regeringen har valt att återigen
            utreda om banan över huvud taget ska byggas, men vi vill snarare
            utreda hur det ska gå till. I paketet ingår även fortsatt projektering
            av Västlänken i Göteborg och Norrbotniabanan.
          </p>
          <head xml:id="i-Gc5T655GgaMH1dDLfj8utR" type="h2">
            16.2 Konkreta vägprojekt med byggstart under 2009 eller inom
            ett år
          </head>
          <head xml:id="i-BXGkghK2bqzarSTToQuXLG" type="h3">
            16.2.1 Sidoområdesåtgärder, miljöåtgärder, ny beläggning m.m.
            (500 mnkr)
          </head>
          <p xml:id="i-WU6cYn5avZR2rCtyi4LGL4">
            En rad olika sidoområdesåtgärder (t.ex. sidoräcken och rensning
            av slänter) som minskar risken för allvarliga följder vid avkörningar.
          </p>
          <head xml:id="i-5JoKZt44qLboYJkmJ6zUDH" type="h3">
            16.2.2 E 4 BovikenRosvik (Piteå) (30 mnkr)
          </head>
          <p xml:id="i-CCLp9cR1k3oVqGnVCFJpYw">
            Utbyggnad till mötesfri standard. Vi har i vår infrastrukturinriktning
            föreslagit att det inte blir 4 fält utan en s.k. 2+1-väg, vilket
            avsevärt minskar kostnaden, men fortfarande ökar säkerheten.
          </p>
          <head xml:id="i-A61sid4aP7RhGb3Kw6aVat" type="h3">
            16.2.3 Mitträckessatsningar i olika delar av landet (600 mnkr)
          </head>
          <p xml:id="i-8iPGqkWQGcG71SNjhAMH73">
            Viktiga åtgärder för att öka trafiksäkerheten.
          </p>
          <head xml:id="i-TATSARucVp9QqpmcmvZPYG" type="h3">
            16.2.4 Upprustning av vägnät (400 mnkr)
          </head>
          <p xml:id="i-X7o96TPUsoqNrEHTiGqvq7">
            En upprustning av vägar i framför allt Västernorrland och Jämtland
            där större vindkraftsutbyggnad planeras.
          </p>
          <head xml:id="i-WZaEdA86mKVgKBEZ8Wpxe9" type="h1">
            17 Rödgrönt ROT-avdrag
          </head>
          <p xml:id="i-9oy2KekojCdvqxneh4fe3t">
            Vänsterpartiet har tillsammans med Socialdemokraterna och Miljöpartiet
            tagit fram ett annat och mer omfattande förslag till ROT-avdrag
            än det som regeringen har presenterat.
          </p>
          <p xml:id="i-HagXSFPsDZQbN2fxvFis5Y">
            Det rödgröna ROT-avdraget leder till förbättrade boendemiljöer
            och till att fler är beredda att renovera, bygga om och effektivisera
            sin energianvändning. Det är en satsning där alla är vinnare och
            som innebär tusentals nya jobb, minskad klimatpåverkan och en
            ökad framtidstro i vårt land.
          </p>
          <p xml:id="i-VLyi75WfY5667Zx58ZcU6s">
            Det finns stora renoveringsbehov i flerfamiljshusen, inte minst
            i miljonprogrammen. Genom totalrenoveringar uppnås ökade möjligheter
            till en förbättrad social utveckling och en stor sysselsättningseffekt
            samtidigt som energianvändningen i fastigheterna minskar. Eftersom
            så många av flerfamiljshusen är byggda under en kort period sammanfaller
            flera hundratusen lägenheters upprustningsbehov tidsmässigt.
          </p>
          <p xml:id="i-75tF7ZEHaNYi2WGM5w626g">
            Med ett stöd skulle 40 00050 000 lägenheter i flerfamiljshus,
            primärt miljonprogram hyreshus och bostadsrättsföreningar kunna
            totalrenoveras per år. Vi föreslår därför att möjligheten till
            stöd införs för alla flerfamiljshus som genomför totalrenovering
            förutsatt att renoveringen leder till minst 30 % minskad energianvändning.
            Två miljarder kronor satsas per år. Stödet bör utgå till 50 %
            av arbetskostnaden upp till ett tak om 100 000 kr per lägenhet
            (dvs. 50 000 kr i stöd per lägenhet).
          </p>
          <p xml:id="i-2Ze7pBVUSdXUShDzGcBxvr">
            Landets radhus-, villa- och bostadsrättsägare bör få beskedet
            att vi kommer att behålla det nuvarande ROT-avdragets grundläggande
            konstruktion. Taket fortsätter därmed att vara 100 000 kr, skattereduktionen
            är fortsatt 50 % av arbetskostnaderna och fortsätter att vara
            knutet till individen och de ROT-arbeten som i dag omfattas kommer
            även omfattas med vår modell.
          </p>
          <p xml:id="i-TDUkEjjyKWF9d1hMj3QjUF">
            För att främja ROT-arbete med en klimatprofil föreslår vi att
            det existerande ROT-avdraget utvidgas med en extra klimatbonus
            för radhus, villor, ägarlägenheter och bostadsrättsföreningar
            som genomför energieffektiviseringar. Klimatbonusen bör kopplas
            till den enskilda fastigheten, och bonusen är på 10 % utöver ROT-avdraget
            och ger upp till 10 000 kr i avdrag per småhus eller antal lägenheter
            i en bostadsrättsförening. Bonusen bör kopplas till åtgärder som
            rekommenderas i fastighetens energideklaration.
          </p>
          <p xml:id="i-csecS9r7MxUveFS4ga3oz">
            Vi anser att man bör ställa krav på F-skattesedel för att man
            ska kunna utföra ROT-arbete med skattereduktion. Seriösa företag
            måste slippa illojal konkurrens. Vi menar att man bör gå småföretagen
            till mötes i kritiken mot regeringen och utforma systemet så att
            avdraget görs i efterhand. Därför föreslår vi att man bör säga
            nej till regeringens fakturamodell som innebär att framför allt
            småföretag som redan i dag ofta har stora likviditetsproblem missgynnas
            konkurrensmässigt.
          </p>
          <p xml:id="i-Kw2Uc4QWMjLdCPLfmm4NtZ">
            Vi vill begränsa avdraget till fastigheter i Sverige. Vårt förslag
            till ROT-avdrag är dessutom tidsbegränsat eftersom man då uppnår
            störst konjunkturstabiliserande effekt. Vi kommer dock att behålla
            ROT-avdraget så länge det behövs för att bekämpa jobbkrisen.
          </p>
          <p xml:id="i-52fQqVAna2RTwqyAdnGyMG">
            Totalt föreslår vi att det tillförs sex miljarder kronor per
            år för ett brett ROT-program som både rymmer en vidgning av det
            ROT-avdrag som regeringen infört och dessutom en stor satsning
            på att totalrenovera flerfamiljshus i miljonprogrammen. Sammanlagt
            bedöms detta skapa omkring 15 000 fler jobb.
          </p>
          <head xml:id="i-EVykDCbd3gihLtyZSVVfMH" type="h1">
            18 Ge alla unga en chans
          </head>
          <p xml:id="i-8xCJQqmwDpkajE9JfhvdhQ">
            Regeringens s.k. satsning på en aktiv arbetsmarknadspolitik är
            ingenting annat än en uppräkning av kostnaderna för arbetslöshetsersättning
            och långtidsarbetslöshet. Vänsterpartiet har i tidigare motioner
            lagt förslag på offensiva satsningar på utbildning och aktiva
            åtgärder för arbetslösa, högre a-kasse-ersättning och en särskild
            utbildningsersättning för att förhindra uppsägningar inom industrin.
            Tillsammans med Socialdemokraterna och Miljöpartiet föreslår vi
            nu också ett akut paket för de ungdomar som lämnar gymnasiet i
            år.
          </p>
          <p xml:id="i-UhAMaH5pNvin53VACstoMV">
            De som är unga i dag ska bära upp samhället i morgon. Unga människor
            står för en stor och positiv kraft i vårt samhälle, de är kreativa
            och ser nya lösningar. Att ingjuta hopp och framtidstro i dagens
            unga generation är en framtidsinvestering.
          </p>
          <p xml:id="i-BGmBsU6huJvty5Fh9dVHrR">
            Kunskap och bildning är en väg till personlig frigörelse och
            utveckling och ett allt viktigare verktyg för att skapa välstånd
            och internationell konkurrenskraft.
          </p>
          <p xml:id="i-K1Ym7o6RCftrV5wPuF2aWr">
            Regeringen har inte använt de goda åren med högkonjunktur till
            att rusta vare sig de människor som behöver utbildning eller Sverige
            som nation. I stället har antalet utbildningsplatser i allt från
            arbetsmarknadsutbildning till högskola dragits ner.
          </p>
          <p xml:id="i-QqWG2jMVWo8z6UEr12LWK1">
            De närmaste åren står vi inför enorma utmaningar. Antalet unga
            som lämnar gymnasiet är rekordstort, och arbetsmarknaden försämras
            kraftigt. Ungdomar är inte en homogen grupp, och alla drabbas
            inte lika hårt av krisen. Särskilt svårt på arbetsmarknaden är
            det för unga utan slutbetyg från gymnasiet och unga med funktionsnedsättning.
            Den redan mycket höga ungdomsarbetslösheten kan komma att stiga
            dramatiskt om inget görs, och de som står längst ifrån arbetsmarknaden
            kommer att drabbas hårdast. Samtidigt som vi möter en ekonomisk
            kris står vi inför en långsiktig demografiskt utmaning där antalet
            äldre ökar.
          </p>
          <p xml:id="i-N5rTRDVvNkDiEeBHh7B2w2">
            Alla goda krafter i samhället måste nu mobiliseras. Att skapa
            möjligheter och en ljusare framtidsbild för dagens unga generation
            är en nyckel för att klara framtidens utmaningar. Det behövs ett
            ledarskap där de unga känner att vi står bakom dem. Vi vill erbjuda
            en politik som gör att de unga kan växa och utvecklas och därmed
            bidra med sin fulla potential. Vi vill visa en modern väg in i
            framtiden.
          </p>
          <head xml:id="i-Y9pVUESy8ocB2VXrKYVxDU" type="h2">
            18.1 A. Ge alla nittiotalister en chans
          </head>
          <p xml:id="i-Vr7dznPqmR7nD6hGR63KAf">
            De som föddes under rekordåret 1990 är nu snart på väg ut i vuxenlivet.
            I juni lämnar cirka 130 000 unga, födda 1990, gymnasieskolan.
            Det är den största årskullen på många år, i storlek jämförbar
            med fyrtiotalisterna.
          </p>
          <p xml:id="i-NEkX9kk5nPFnwGsNJmChQE">
            Samtidigt viker arbetsmarknaden kraftigt. Nittiotalisterna tar
            studenten mitt under en djup lågkonjunktur när det är svårt även
            för dem med god utbildning och relevant yrkeserfarenhet att få
            jobb. Arbetslösheten bland ungdomar är hög redan i dag. Enligt
            Statistiska centralbyrån är var fjärde ung person arbetslös. Sverige
            har den näst högsta ungdomsarbetslösheten i EU, enligt Eurostat.
          </p>
          <p xml:id="i-8Ps3TpKzqbMGMfZc4gywsf">
            Den moderatstyrda regeringen har sedan den kom till makten stängt
            dörrar för människor, inte minst för de unga. De har tagit bort
            3 000 högskoleplatser, försenat etablerandet av yrkeshögskolan
            och skjutit till alldeles för lite resurser till kvalificerad
            yrkesutbildning. De skar ned en tredjedel av alla komvuxplatser.
            Nu har en reträtt inletts, men det är långt kvar till den kapacitet
            som fanns inom komvux 2006.
          </p>
          <head xml:id="i-Vtt1QD85Mhf7SeozimtABU" type="h1">
            Diagram 15 Rekordstort antal studenter lämnar gymnasiet 2009
            och 2010.
          </head>
          <p xml:id="i-8HN9cW4QCsd1gJTKUxgcse">
            Källa SCB.
          </p>
          <p xml:id="i-Gm2G9NbvJQJCHR7LxetF6T">
            Det är viktigt att nittiotalisterna får en bra start på vuxenlivet.
            Vi föreslår därför följande.
          </p>
          <head xml:id="i-BfrApbvxfGcMziMt62whoc" type="h3">
            18.1.1 Sommarundervisning för studenter utan grundläggande behörighet
          </head>
          <p xml:id="i-RVrxUT7LeyUJonokvJsu1v">
            Den enskilt viktigaste orsaken till att ungdomar inte får jobb
            är bristande utbildning. Därför är det av största vikt att nittiotalisterna
            har fullständiga gymnasiebetyg som kvalificerar dem till högre
            studier. Vi vill göra en särskild insats med sommarundervisning
            så att de som inte har grundläggande behörighet får möjlighet
            att läsa upp det, omedelbart, i sommar. I samband med undervisningen
            ska också studenterna erbjudas karriär- och studievägledning.
          </p>
          <head xml:id="i-4T9ZvDB7Z2jDTVz6ooFFTQ" type="h3">
            18.1.2 Sommarjobb
          </head>
          <p xml:id="i-W6YRZRkTepqP2XhS3nv3Vs">
            Ett sommarjobb ger praktik, erfarenhet av arbetslivet och nya
            kontakter. Vi vill att fler av dem som lämnar gymnasiet ska erbjudas
            sommarjobb. Vi vill därför tillskjuta 300 miljoner kronor i stimulans
            till de kommuner och landsting som ordnar sommarjobb. Det möjliggör
            en månads sommarjobb för 90 000 personer förutsatt att kommunerna
            står för halva kostnaden.
          </p>
          <head xml:id="i-G3Z9vPQAZoboJPQnh2Wx6v" type="h3">
            18.1.3 10 000 fler sommarkurser i högskolan
          </head>
          <p xml:id="i-JyXy4Ct8mgZfTXLbn7pKx6">
            Förra året var det närmare 9 000 personer som sökte men inte
            blev antagna till sommarkurser vid landets högskolor och universitet.
            Med tanke på läget på arbetsmarknaden och att en så stor ungdomsgeneration
            nu lämnar gymnasiet finns det anledning att tro att söktrycket
            i år kommer att öka ytterligare. Vi föreslår därför 10 000 extra
            sommarkurser på högskolor och universitet.
          </p>
          <head xml:id="i-NktutWG4Cso2Fx4qdJfivh" type="h3">
            18.1.4 Karriär- och studierådgivning till unga
          </head>
          <p xml:id="i-GjSGtSfHLpjwCMrCuvCjKj">
            Unga på gymnasiet saknar erfarenhet och kontakter med arbetslivet.
            I det rådande läget är det särskilt viktigt att nittiotalisterna
            är välinformerade om vilka utbildningsmöjligheter som finns och
            inom vilka branscher prognoserna visar att det kommer att finnas
            efterfrågan på arbetskraft. Vi vill att ytterligare resurser tillförs
            för en extra insats när det gäller studie- och yrkesvägledning
            för alla som går sista terminen på gymnasiet under kommande år.
          </p>
          <head xml:id="i-2aooixtDVjxZvVzvBniWwY" type="h2">
            18.2 B. Investera i utbildning och praktik som ger jobb
          </head>
          <p xml:id="i-6KneKcgfb4EHG6a5rh5Afc">
            Risken är stor att många ungdomar under de närmaste åren kommer
            att ha stora problem att få jobb och att det första mötet med
            arbetsmarknaden blir en besvikelse. Vi vet att ungdomar ofta drabbas
            hårt när arbetsmarknaden försämras. Visstidsanställningar och
            vikariat minskar, vilket gör att många unga som precis kommit
            in på arbetsmarknaden får avsluta sina arbeten. Samtidigt blir
            det betydligt svårare för dem som söker sitt allra första jobb
            att finna ett när antalet jobb minskar och när det finns många
            arbetssökande med mer yrkeserfarenhet som konkurrerar om jobben.
          </p>
          <head xml:id="i-WBEgUwoMh8s6zo1HSiS1A1" type="h1">
            Diagram 16 Antal arbetslösa unga ökar
          </head>
          <p xml:id="i-9h9Jds52oFavKAR1JB34MC">
            Källa: Arbetsförmedlingen.
          </p>
          <p xml:id="i-7T4dqpJr2YzyNd1usBQCK2">
            Vi föreslår därför ett brett investeringspaket i utbildning och
            praktik som ger jobb.
          </p>
          <head xml:id="i-99vMLmQECprM3j3bF1BL6S" type="h3">
            18.2.1 Ett brett ungdomslyft
          </head>
          <p xml:id="i-FnqnXE6qHg1rZJbMMCKjMm">
            Den enskilt viktigaste orsaken till att unga inte får jobb är
            bristande utbildning. Många av dem som står långt ifrån arbetsmarknaden
            saknar grundläggande utbildning från gymnasiet och ibland till
            och med från grundskolan. Arbetsförmedlingen beräknar att totalt
            120 000 unga kommer ut på arbetsmarknaden mellan 2009 och 2012
            utan slutbetyg från gymnasiet. Behovet av extraordinära insatser
            för att möta deras utbildningsbehov är därför stort. Vi vill redan
            till sommaren 2009 sjösätta ett tillfälligt program med 10 000
            platser för unga arbetslösa som vill komplettera sin utbildning
            så att de får grundläggande behörighet ungdomslyftet. Programmet
            ska innebära att långtidsarbetslösa (arbetslösa mer än tre månader)
            mellan 20 och 24 år som vill komplettera sina ofullständiga grundskole-
            eller gymnasieutbildningar ska kunna göra det. Programmet bör
            till att börja med finnas under en tvåårsperiod och berättiga
            till en särskild ungdomslyftsersättning eller till ett aktivitetsstöd
            för dem som kvalificerat sig för det. Krav ska ställas på ett
            aktivt deltagande i utbildningen för att ersättning ska erhållas.
            Utbildningen ska kunna arrangeras inom ramen för den kommunala
            vuxenutbildningen eller på folkhögskolor. Tiden i programmet ska
            vara flexibel och anpassad efter de utbildningsbehov som individen
            har, men maximalt ska utbildningen kunna pågå under ett år.
          </p>
          <p xml:id="i-P2wHCBe4nEkwxNLKFuV6kh">
            Ett sådant program skulle samtidigt minska trycket på Arbetsförmedlingen
            och skapa större möjligheter för arbetsförmedlarna att ge ett
            mer individuellt stöd även till dem som står närmare arbetsmarknaden.
          </p>
          <head xml:id="i-X8pKPYcmsnDYJPGwy1VWqy" type="h3">
            18.2.2 Fler utbildningsplatser på komvux, KY och högskola
          </head>
          <p xml:id="i-YNwxfg2ExAVtDn4fGAxGLw">
            Trots att ungdomskullarna växer kraftigt under de kommande åren
            har regeringen minskat antalet studieplatser på både komvux och
            högskola. Risken är betydande att vi nu står inför ett historiskt
            trendbrott där andelen ungdomar som har möjlighet att gå vidare
            till högre studier för första gången kommer att minska. Vi vill
            kraftigt bygga ut både komvux, kvalificerad yrkesutbildning (KY)
            och högskola. Vi vill göra en ömsesidig långsiktig överenskommelse
            med några branscher som ser en framtida brist på kompetens och
            utbildat folk. Om staten nu, även i tuffa tider, tar sitt ansvar
            och utbildar genom yrkesvux och KY, så bör dessa branscher kunna
            garantera praktikplatser, traineeplats eller överbryggningsjobb
            för att inte förlora sina framtida konkurrenskraft. Vi vill bygga
            ut högskolan med minst 3 685 platser, komvux med minst 4 700 platser
            och KY med minst 2 500 platser redan i år.
          </p>
          <head xml:id="i-HiqBK2AWBjdm25SSDjnU39" type="h3">
            18.2.3 Traineeprogram i välfärden
          </head>
          <p xml:id="i-LzduxWdo7CMEMcLiTTwihv">
            Enligt Sveriges Kommuner och Landsting (SKL) finns det stora
            behov av nyrekryteringar i den offentliga sektorn inom de närmaste
            åren, bl.a. på grund av pensionsavgångar. Rekryteringsbehovet
            är stort när det gäller t.ex. vårdbiträden och yrkeslärare men
            också när det gäller andra yrkesgrupper. Vi vill investera 1 miljard
            kronor i ett traineeprogram i välfärden 500 miljoner kronor redan
            i tilläggsbudgeten för 2009. Det räcker till ca 3 000 traineeplatser.
          </p>
          <head xml:id="i-FkXBUcYEvWPTCMgZWiNMae" type="h3">
            18.2.4 Praktik- och karriärcoachning på högskolan
          </head>
          <p xml:id="i-RnTtCsmUHT6KnoQZr7u5V2">
            För att få jobb behöver ungdomar referenser och erfarenheter
            från arbetslivet. Vi ser stora behov av att långsiktigt brett
            förbättra kontakterna mellan utbildning och yrkesliv både i gymnasieskolan,
            i komvux och på högskolan. Redan i år föreslår vi 100 miljoner
            kronor för att bygga ut möjligheterna till praktik och karriärrådgivning
            på högskolan.
          </p>
          <head xml:id="i-D5z9XfYJT8qiLxVEMHKziW" type="h3">
            18.2.5 Praktik för nyutexaminerade akademiker
          </head>
          <p xml:id="i-wKvcSuvTZvvrrdz7QmP2M">
            När jobbkrisen förvärras drabbas även unga välutbildade hårt.
            Vi vill genomföra en särskild jobb- och praktiksatsning på statliga
            myndigheter riktad till de unga som är på väg att avsluta sina
            studier och nu möter en hård arbetsmarknad.
          </p>
          <head xml:id="i-BC9oxVvLQBaQzkiYhUsQL4" type="h3">
            18.2.6 Starta eget för unga
          </head>
          <p xml:id="i-T5s285UE7t2BcmjnEBNq5f">
            Ungas vilja att starta företag är stor. Men i dag kan inte den
            som är under 25 år ta del av stödet till näringsverksamhet. Sverige
            behöver ett starkare entreprenörskap. Därför vill vi låta även
            yngre ta del av stödet till eget företagande.
          </p>
          <head xml:id="i-SYLcoM8HrqcTQSG5LSNtd1" type="h2">
            18.3 C. Snabbare och mer flexibla insatser för långtidsarbetslösa
            ungdomar
          </head>
          <p xml:id="i-HbbzbVZ9RAy7qb3qidZPvg">
            Långtidsarbetslösheten bland ungdomar stiger snabbt. Antalet
            personer inskrivna i jobbgarantin för ungdomar ökar dramatiskt
            och förväntas fortsätta öka kraftigt. I februari var nästan 25
            000 ungdomar mellan 18 och 24 år inskrivna i jobbgarantin. Ytterligare
            5 600 var öppet långtidsarbetslösa och drygt 700 ungdomar var
            inskrivna i jobb- och utvecklingsgarantin. Samtliga av dessa drygt
            30 000 ungdomar hade varit arbetslösa mer än tre månader.
          </p>
          <p xml:id="i-2X7txVidx9CfXphjEYsaTP">
            För att möta den ökande långtidsarbetslösheten behövs ett mer
            modernt och flexibelt angreppssätt. Vi menar att varje ungdom
            måste bemötas individuellt och ges stöd på sina egna villkor och
            utefter sina egna förutsättningar. Dessutom måste Arbetsförmedlingen
            ha några resurser att erbjuda t.ex. när det gäller vidareutbildning.
          </p>
          <head xml:id="i-Y8Y5zeRSMNgrpfTBDcWXph" type="h1">
            Diagram 17 Antalet personer i jobb- och utvecklingsgarantin för
            unga ökar snabbt.
          </head>
          <p xml:id="i-CsHTRVtqnKAmDZjMHUoDe7">
            Källa: Arbetsförmedlingen.
          </p>
          <head xml:id="i-VRuQUJMaHU3avpmwHHubc7" type="h3">
            18.3.1 Snabbare och mer flexibla vägar till aktiva insatser
          </head>
          <p xml:id="i-FV4hoXjLUTXWcWZ8A7MMxk">
            Vi föreslår att de unga som enligt Arbetsförmedlingens bedömning
            behöver det, ska få ta del av jobbgarantin omedelbart. Jobbgarantin
            för unga är ett stelbent regelverk som inte tar hänsyn till individen.
            Först måste varje ungdom vara inskriven på Arbetsförmedlingen
            i tre månader för att få del av garantin. Därefter förspills ytterligare
            tre månader innan det ges möjlighet till utbildning eller praktik.
            Vi menar att tiden i passiv arbetslöshet är förödande och måste
            kortas. Arbetsförmedlingen måste få möjlighet att bemöta ungdomar
            i arbetslöshet som individer på ett mer flexibelt sätt.
          </p>
          <head xml:id="i-8tQUEeiis6Rsahab6X5QfM" type="h3">
            18.3.2 Bättre stöd till unga med funktionsnedsättning
          </head>
          <p xml:id="i-4ToEJdRkaKbXuj5dvNK9Sq">
            Unga med funktionsnedsättning är dubbelt utsatta på arbetsmarknaden
            och är överrepresenterade bland de långtidsarbetslösa. För att
            Arbetsförmedlingen ska kunna erbjuda bättre stöd behövs extra
            resurser. Vi vill därför avsätta 25 miljoner kronor till Arbetsförmedlingen
            för mer individuellt stöd för unga med funktionsnedsättning.
          </p>
          <head xml:id="i-KutmzUERzukvxyK4sQA21n" type="h3">
            18.3.3 Möjlighet till längre praktik och utbildningar
          </head>
          <p xml:id="i-Mui5nNj1aVFwNW2rPYPD46">
            I dag får en ung person som har varit arbetslös länge studera
            eller göra praktik i maximalt tre månader. Den gränsen är för
            kort. De allra flesta ungdomar behöver inte några längre utbildningar
            eller praktikplatser men några gör det. Vi föreslår därför att
            regeln om högst tre månaders praktik eller utbildning utökas till
            maximalt nio månader.
          </p>
          <head xml:id="i-3jC4Xsz68p72WcHbdht3qi" type="h3">
            18.3.4 Lärlingsplatser för långtidsarbetslösa ungdomar
          </head>
          <p xml:id="i-B4k9rePZTjXsKqNcKyRaYy">
            Många unga som har gått utan arbete en längre tid behöver uppdatera
            sin kompetens men de saknar studievana och behöver en nära kontakt
            med arbetslivet för att göra det. Därför vill vi inrätta 4 000
            lärlingsplatser där utbildningen motsvarar yrkeskomvux men är
            förlagd i yrkeslivet. De arbetsplatser som tar emot lärlingar
            får ersättning för det.
          </p>
          <head xml:id="i-SW3zYe6QdDGUkSFioEXVMe" type="h3">
            18.3.5 Jobbutbildning till unga
          </head>
          <p xml:id="i-SYWgsuT2jrPfsXEkycKrWc">
            Många arbetslösa ungdomar har bristande utbildning. Utvärderingar
            från Institutet för arbetsmarknadspolitisk utvärdering (IFAU)
            visar att yrkesinriktad arbetsmarknadsutbildning är en framgångsrik
            insats som leder till jobb. Vi har tidigare lagt fram förslag
            om att bygga ut den yrkesinriktade arbetsmarknadsutbildningen.
            Vi har ett gemensamt förslag om att redan i år investera i 3 500
            årsplatser i yrkesinriktad arbetsmarknadsutbildning som riktas
            till unga under 25 år, och avsätter 250 miljoner kronor på tilläggsbudgeten
            för 2009 för detta.
          </p>
          <head xml:id="i-SS8AZ5mJggvz1WrQSz4Ef5" type="h3">
            18.3.6 Förstajobbetavdrag
          </head>
          <p xml:id="i-VU8wojUNysfZhA5gmCtNDW">
            För de unga som är långtidsarbetslösa och som saknar den praktiska
            erfarenheten och de rätta kontakterna för att komma in på arbetsmarknaden
            vill vi investera i ett generöst förstajobbetavdrag. Det innebär
            att de arbetsgivare som anställer en ung långtidsarbetslös får
            göra ett skatteavdrag två tredjedelar av lönen, under maximalt
            tolv månader. Arbetsförmedlingen ska anvisa platserna för att
            uppnå önskvärd sysselsättningseffekt och garantera kollektivavtalsenliga
            löner.
          </p>
          <head xml:id="i-GKKQbQpAbCvJPkGBGXU5Yb" type="h1">
            Tabell 6. Ungdomspaket (s, v, mp)
          </head>
          <table>
            <row xml:id="i-5rbTaFt2Sdc78Sa6ay6BEo">
              <cell>
                (miljoner kronor)
              </cell>
              <cell>
                TB 2009
              </cell>
            </row>
            <row xml:id="i-HLh5CUnpPCAhoRbRS6AheF">
              <cell>
                A. Ge 1990-talisterna en chans
              </cell>
            </row>
            <row xml:id="i-5RuMUfwabVPRrCDBZo7UGu">
              <cell>
                Sommarundervisning på komvux (15 000 platser)
              </cell>
              <cell>
                130
              </cell>
            </row>
            <row xml:id="i-Mh1osXnzzJfQr64MEofK2L">
              <cell>
                Sommarjobb till unga (90 000 platser)
              </cell>
              <cell>
                300
              </cell>
            </row>
            <row xml:id="i-Dk248Cnu5NNtcMA41UbYXJ">
              <cell>
                Sommarkurser i högskolan (10 000 platser)
              </cell>
              <cell>
                100
              </cell>
            </row>
            <row xml:id="i-15sC8zEBLwWmiznucbBzM">
              <cell>
                Karriär- och studievägledning
              </cell>
              <cell>
                100
              </cell>
            </row>
            <row xml:id="i-PUux5fQ8ouh5rRdrLhMYCQ"/>
            <row xml:id="i-EEK4t3iYqX189zwL9aSzLK">
              <cell>
                B. Utbildning och praktik för jobb
              </cell>
            </row>
            <row xml:id="i-Cvt2FD2uTW46NMyXG74Ezf">
              <cell>
                Ungdomslyft (10 000 platser)
              </cell>
              <cell>
                321
              </cell>
            </row>
            <row xml:id="i-RqRt8CswjfXCHC3hEcs1JN">
              <cell>
                Fler platser KY, komvux &amp; högskola (10 885 platser)
              </cell>
              <cell>
                470
              </cell>
            </row>
            <row xml:id="i-RRFCf4gJ212heit78x4BBe">
              <cell>
                Traineeprogram i välfärden (3 000 platser)
              </cell>
              <cell>
                500
              </cell>
            </row>
            <row xml:id="i-A6Pmbq5tunXhDxhjxbgtVb">
              <cell>
                Praktik och karriärcoachning på högskolan
              </cell>
              <cell>
                100
              </cell>
            </row>
            <row xml:id="i-R3PMwrgZZ9znRzVcLaBgtJ">
              <cell>
                Praktik i statliga myndigheter
              </cell>
              <cell>
                100
              </cell>
            </row>
            <row xml:id="i-6b3bQxjvStr2krbgaB4TLA"/>
            <row xml:id="i-8yS7yobgSyTYFwuUojNHE7">
              <cell>
                C. Snabbare och flexiblare insatser för långtidsarbetslösa
              </cell>
            </row>
            <row xml:id="i-BiZ3gjVcPo6mRmBsEijpT">
              <cell>
                Lärlingsutbildningar (4 000 platser)
              </cell>
              <cell>
                200
              </cell>
            </row>
            <row xml:id="i-9v6eR5dWpVfNxVi12KhjKT">
              <cell>
                Bättre stöd till unga med funktionsnedsättning
              </cell>
              <cell>
                25
              </cell>
            </row>
            <row xml:id="i-WrVSBFuK8NautTmXB6myNM">
              <cell>
                Jobbutbildning till unga (3 500 plaster)
              </cell>
              <cell>
                250
              </cell>
            </row>
            <row xml:id="i-AM1PoCZ4AyLpAVbeBEAdEq">
              <cell>
                Förstajobbetavdrag (5 000 platser)
              </cell>
              <cell>
                325
              </cell>
            </row>
            <row xml:id="i-BQ28noGKG56dcfu6rr4yNy">
              <cell>
                Totala kostnader
              </cell>
              <cell>
                2 921
              </cell>
            </row>
          </table>
          <head xml:id="i-8N2SL8WvY9x2V438U8q1bx" type="h1">
            19 Rödgrönt miljöfordonspaket
          </head>
          <p xml:id="i-93CrkYKAFLwnvX4mzpMZDs">
            Vänsterpartiet har också tillsammans med Socialdemokraterna och
            Miljöpartiet tagit fram ett miljöfordonspaket.
          </p>
          <p xml:id="i-VWoXhxmpMwS4guGteAeczh">
            Omställningen av den svenska fordonsparken har kommit av sig,
            och miljöbilsandelen av fordonsförsäljningen ökar inte längre.
            Parallellt med detta befinner sig den svenska fordonsindustrin
            i djup kris. Det gäller inte bara de två stora personbilstillverkarna,
            som dominerar den allmänna debatten, utan också buss-, lastbils-
            och arbetsmaskinstillverkare. Underleverantörer drabbas mycket
            hårt, liksom själva bilhandeln. Fordonsindustrins aktörer, de
            berörda fackförbunden och miljörörelsen är tydliga med att det
            behövs insatser för att ställa om den svenska fordonsparken.
          </p>
          <p xml:id="i-V7LkSdi6V9wQaUpLwVGAAf">
            Den svenska fordonsindustrin måste påskynda omställningen till
            produktion av mer miljösmarta fordon för att vara konkurrenskraftig
            i framtiden.
          </p>
          <p xml:id="i-9Wxz6gfxMopbJwWng9NAH7">
            Vårt budskap är tydligt till fordonsindustrin. Vi kommer att
            ställa allt hårdare krav på de fordon som säljs i Sverige. Kostnaden
            för att äga och använda fordon med höga utsläpp kommer att öka.
            Men vi är också tydliga med att vi är beredda att ta ansvar för
            att stimulera till en omställning av fordonsparken. Vi vill öka
            stimulanserna för att få bort gamla miljöfarliga bilar och andra
            miljöfarliga fordon och i stället få in nya miljöbilar och mer
            miljövänliga tyngre fordon. Volvos och Saabs miljöbilar och Volvos
            och Scanias tyngre fordon med miljöprofil ska naturligtvis stimuleras,
            inte motarbetas.
          </p>
          <p xml:id="i-Y5hcy8qnagqJzTSgb4VhHM">
            Vi lägger nu ett gemensamt förslag som skulle minska bilismens
            miljöpåverkan och bidra till att vi når våra klimatmål samtidigt
            som den svenska fordonsindustrin gynnas.
          </p>
          <head xml:id="i-To9aGwMWGsm36uZMgFJxdu" type="h2">
            19.1 Tydlig miljöbilsdefinition
          </head>
          <list style="ul">
            <item xml:id="i-LwiwDBPK94PTMpSg8TtL4a">
              De oklarheter som i dag råder kring definitionen av miljöbil
              hämmar försäljningen av miljösmarta bilar. I dag gäller olika
              regler för olika lagstiftningar, och det finns även oklarheter
              mellan det lokala och nationella regelverket. Vi föreslår en enhetlig
              miljöbilsklassning. Vi vill att det ska finnas tre klasser som
              används i alla regelverk som rör miljöbilar .
            </item>
            <item xml:id="i-V36nCsj2jr2otU7rYBhrCg">
              Klassindelningen ska vara sådan att den successivt skärps i takt
              med att hela bilparken förändras i miljövänlig riktning.
            </item>
            <item xml:id="i-TtBJuDbDeaVFMfPghsPPze">
              Miljöbilsdefinitionen ska inkludera hårda säkerhetskrav, i linje
              med kraven på statliga fordonsinköp (fem stjärnor i Euro-NCAP
              och antisladdsystem).
            </item>
            <item xml:id="i-LSvovGfhVMZJveQeQm6GSS">
              Vi föreslår att Vägverket ges i uppdrag att presentera förslag
              till en sammanhållen och skärpt miljöbilsdefinition att införa
              2010.
            </item>
          </list>
          <head xml:id="i-P8EZ2uqtC6tSnhp3HvCJoG" type="h2">
            19.2 Beskattning av fordon
          </head>
          <list style="ul">
            <item xml:id="i-SZ2xZ7M2uMBRu5jXkSPVxq">
              Bilar med låga utsläpp ska gynnas och bilar med höga utsläpp
              ska betala mer, t.ex. genom en ökad koldioxidrelatering av förmånsbeskattningen
              och fordonsbeskattningen.
            </item>
          </list>
          <head xml:id="i-S5S9fdm3rkT3NJe84cxB2n" type="h2">
            19.3 Miljöbilspremie
          </head>
          <list style="ul">
            <item xml:id="i-QxsMstWYD4XeGUSkGCv21F">
              Vi föreslår en förlängd miljöbilspremie året ut om 10 000 kr
              per bil, för en kostnad om 250 miljoner kronor.
            </item>
          </list>
          <head xml:id="i-5ti4PGgUTBsTQNic6A6iiP" type="h2">
            19.4 Allmän skotningspremie
          </head>
          <list style="ul">
            <item xml:id="i-WYa7KjyKvKw877wtjxbtjo">
              Vi vill investera i en tillfällig allmän skotningspremie under
              2009. Premien ska uppgå till 5 000 kr per bil. Bilen måste vara
              tillverkad före 1989.
            </item>
          </list>
          <head xml:id="i-LqM1AVgRZ7hm3VTk1nYRwU" type="h2">
            19.5 Upp till 25 000 kr i grön bonus: kombinerad skrotnings-
            och miljöbilspremie
          </head>
          <list style="ul">
            <item xml:id="i-NDhHVHnNHGtwiH2QqzvUoi">
              En tillfällig extra generös skrotningspremie på 20 000 kr införs
              med krav på att man ersätter den skrotade bilen med en ny miljöbil.
              Antalet skrotningspremier begränsas till en per person och år,
              och bilen måste ha ägts i minst ett år av den som skrotar.
            </item>
            <item xml:id="i-6dyXVmjxNq4U9EHFG3VaHq">
              Om bilen är tillverkad före 1989 utgår även en allmän skrotningspremie
              på 5 000 kronor. Sammanlagt uppgår då premien till 25 000 kr.
            </item>
          </list>
          <head xml:id="i-CrCuaZuEC5Bb829hXRYkk7" type="h2">
            19.6 Stimulans för utbyggnad av infrastruktur för nya bränslen
          </head>
          <list style="ul">
            <item xml:id="i-KDK6tnY7CrraAPGFcnC1rV">
              Biogas: Vi vill påskynda utbyggnaden av förnybara bränslen genom
              ett investeringsprogram från och med nästa år. Programmet ska
              stimulera en utbyggnad av den svenska biogasproduktionen och distributionen
              för att möjliggöra tillgång på mackar med biogas runtom i landet.
              El-laddstationer: Vi vill också främja utbyggnaden av el-laddstationer.
            </item>
            <item xml:id="i-S9UwgQo7FTLUoXSBvLm5mB">
              I år vill vi avsätta närmare 100 miljoner kronor i särskilda
              stimulanser för utbyggnad av laddstationer för elbilar och biogas.
            </item>
          </list>
          <head xml:id="i-CPTjRzBUFUKVmp8SY1vd6G" type="h2">
            19.7 Efterhandskonvertering
          </head>
          <list style="ul">
            <item xml:id="i-NjLT6mkq5U9hS4epdZvYZc">
              Vi vill i år och nästa år införa en konverteringspremie för byte
              från bensin till etanol, biogas eller el, inom en budgetram på
              minst 175 miljoner kronor över en tvåårsperiod. 5 000 kr för byte
              bensin till etanol och 10 000 kr för byte till biogas och el.
            </item>
            <item xml:id="i-2C1iWeoorYSZEr4wwek96Q">
              Efterhandskonverteringens syfte är att kompensera för den svenska
              bilparkens bristande miljöbilsprofil. Stödet är också motiverat
              ur ett fördelningspolitiskt perspektiv. Stödet till efterhandskonvertering
              ska inte göras permanent.
            </item>
          </list>
          <head xml:id="i-LmpyeNAVGeWKnWwhujicMy" type="h2">
            19.8 Omställning av tunga fordon
          </head>
          <list style="ul">
            <item xml:id="i-xzWQqhPrxpjRqeNSS6Re3">
              Vi vill ge ett tydligt besked till landets tillverkare av tunga
              fordon att även dessa måste ta ansvar för omställningen. Vi vill
              se över möjligheterna att införa stimulanser för att påskynda
              utbytet till bussar och lastbilar som framförs med förnybara bränslen,
              el, hybrid eller bränslecell.
            </item>
            <item xml:id="i-R1JCaVS5qKhZeFjdG1Ttmo">
              I år vill vi avsätta 50 miljoner kronor i ett tillfälligt investeringsstöd
              för att stimulera förnyelsen av bussparken i en mer miljövänlig
              riktning. Stödet ska utformas tillsammans med bussbranschen och
              utgå om 50 000 till 100 000 kr.
            </item>
          </list>
          <head xml:id="i-5jr5prAKSthhKgqK9jujBN" type="h1">
            Kostnad för programmet
          </head>
          <table>
            <row xml:id="i-Pzo24dpyx8YQje491cimjV">
              <cell>
                Miljöbilspremie, skrotningspremie och grön bonus
              </cell>
              <cell>
                400 miljoner kronor 2009
              </cell>
            </row>
            <row xml:id="i-4iisewM3TPfd1ZN5dUkxPj">
              <cell>
                Infrastruktur nya bränslen
              </cell>
              <cell>
                100 miljoner kronor 2009
              </cell>
            </row>
            <row xml:id="i-C7LP1RLfeMmzRVrixXvgSk">
              <cell>
                Efterhandskonvertering
              </cell>
              <cell>
                100 miljoner kronor 2009 (och 75 miljoner kronor 2010)
              </cell>
            </row>
            <row xml:id="i-4Gd9qNdkXpYGFZHoGMB4jo">
              <cell>
                Investeringsstöd bussar
              </cell>
              <cell>
                50 miljoner kronor 2009
              </cell>
            </row>
            <row xml:id="i-XC2Kw84q1bVdfjzme6k4LQ">
              <cell>
                Totalt 2009
              </cell>
              <cell>
                650 miljoner kronor 2009
              </cell>
            </row>
          </table>
        </div>
        <div type="motSignatures">
          <list>
            <item xml:id="i-Lp6iAvN1woeYAGB3GyoQ6n" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-L77yoQAJBuGA4jqGtXNi2A" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-EjWETJJq3BzAhKWW63aYt7" who="i-CNBy5dFgNNyEozHVpAj93c">
              Jacob Johnson (v)
            </item>
            <item xml:id="i-73thfuuFdVGS1ENVSkpD6Z" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-QAUrLbLNt1N1xjyJAxR1he" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-VtiXhZkPdaSuxX35Px8cbM" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-VVSRFHvi9VhCeDNA5DYLHP" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-PC77mBYwG3uaeu3S4JTHwg" who="i-M5o8cYSRJsbmZdvevomfQX">
              Ulla Andersson (v)
            </item>
          </list>
        </div>
      </div>
    </body>
  </text>
</TEI>
