<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-04042">
  <teiHeader>
    <fileDesc>
      <titleStmt>
        <title>Så får vi ordning på Sverige – Hälso- och sjukvård</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4042 av Ulf Kristersson m.fl. (M)</title>
          <idno type="rdwebb">H9024042</idno>
          <rs type="number">4042</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9024042/text</ref>
          <ref type="dokument_url_html">http://data.riksdagen.se/dokument/H9024042</ref>
          <ref type="dokumentstatus_url_xml">http://data.riksdagen.se/dokumentstatus/H9024042</ref>
          <ref type="docx">http://data.riksdagen.se/fil/01D936E8-6F3C-484C-9BA7-5BFC3214D223</ref>
          <ref type="pdf">http://data.riksdagen.se/fil/6107698D-B154-4CD0-BC67-AFA3D2C20AA9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-NRWqqo7iPdzBV8QrJyKnQb</idno>
            <name>Johan Forssell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-TigPaPfe7eBTgfMXr1phgo</idno>
            <name>Mats Green</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-SUAEH6RCke4pVRKPPGZ14p</idno>
            <name>Mattias Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-MEQoHPb6qh2nYtPCAZQYv3</idno>
            <name>Maria Malmer Stenergard</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-FBR9AUdzjD8rRQY2KE5f9G" type="signed"/>
        <correspContext corresp="i-FBR9AUdzjD8rRQY2KE5f9G">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-TMBKCxFj2h6LkEEpYodyut"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-84DiaFjYsBoBUQnKJiSte9"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-NRWqqo7iPdzBV8QrJyKnQb"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-TigPaPfe7eBTgfMXr1phgo"/>
          <note type="signatory" corresp="i-SUAEH6RCke4pVRKPPGZ14p"/>
          <note type="signatory" corresp="i-MEQoHPb6qh2nYtPCAZQYv3"/>
        </correspContext>
        <correspAction type="submitted" xml:id="i-YF1fUdBG3Qn18KyCpka5q1">
          <date when="2021-10-05"/>
          <time when="16:17:36"/>
        </correspAction>
        <correspAction type="reviewed" xml:id="i-X2Xxu3qNVf9oS2ZZH3zoYy">
          <date when="2021-10-06"/>
          <time when="11:18:03"/>
        </correspAction>
        <correspAction type="referred" xml:id="i-QLvKzEkwNLiXAMTFfpqers">
          <date when="2021-10-14"/>
        </correspAction>
        <correspAction type="assigned" xml:id="i-WpSxa75NUuAkLtPVGiyAYW">
          <date when="2022-06-14"/>
          <time when="13:58:15"/>
        </correspAction>
        <correspContext corresp="i-WpSxa75NUuAkLtPVGiyAYW">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-SqDAzNRmkhhNUMA19qXxc8"/>
        <correspContext corresp="i-SqDAzNRmkhhNUMA19qXxc8">
          <ref type="uppgift">2021/22:SoU11</ref>
          <ref type="ref_dok_id">H901SoU11</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU11</ref>
          <ref type="ref_dok_titel">Apoteks- och läkemedelsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-YGY1VKQ9i6tB7KniktH2xY"/>
        <correspContext corresp="i-YGY1VKQ9i6tB7KniktH2xY">
          <ref type="uppgift">2021/22:SoU13</ref>
          <ref type="ref_dok_id">H901SoU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU13</ref>
          <ref type="ref_dok_titel">Äldrefrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-8xSYRiEzdbQEZVc5CBzL8C"/>
        <correspContext corresp="i-8xSYRiEzdbQEZVc5CBzL8C">
          <ref type="uppgift">2021/22:SoU14</ref>
          <ref type="ref_dok_id">H901SoU14</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU14</ref>
          <ref type="ref_dok_titel">Kompetensförsörjning inom hälso- och sjukvården m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-P2eMoQxYJDkCPBw8SrkMwZ"/>
        <correspContext corresp="i-P2eMoQxYJDkCPBw8SrkMwZ">
          <ref type="uppgift">2021/22:SoU17</ref>
          <ref type="ref_dok_id">H901SoU17</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU17</ref>
          <ref type="ref_dok_titel">E-hälsa m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-H2mJwodfywE7iVQjBYdHRD"/>
        <correspContext corresp="i-H2mJwodfywE7iVQjBYdHRD">
          <ref type="uppgift">2021/22:SoU16</ref>
          <ref type="ref_dok_id">H901SoU16</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU16</ref>
          <ref type="ref_dok_titel">Folkhälsofrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FcEwyrheehAijmPBE7bK4F"/>
        <correspContext corresp="i-FcEwyrheehAijmPBE7bK4F">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4042 av Ulf Kristersson m.fl. (M) Så får vi ordning på Sverige – Hälso- och sjukvård</div>
      </div>
      <div type="motBody">
        <div type="motSummary">
          <head xml:id="i-GyArz2W8rgTmFEPAvEQvnT">
            Sammanfattning
          </head>
          <p xml:id="i-CPAu3brgk7LfvExLLDEnyL">
            Moderaterna prioriterar att stärka patientens inflytande över
            sin egen vård och omsorg. Patientens bästa och den äldres perspektiv
            bildar utgångspunkten för våra reformförslag. Alla ska kunna känna
            sig trygga med att man ska få vård i rätt tid av hög kvalitet
            när man väl behöver den. Det behövs reformer som på kort sikt
            kan stärka patientens makt och samtidigt minska politikers makt.
          </p>
          <p xml:id="i-BEtNTkq5hjdXAtirzzt6pR">
            I motionen föreslås att patientens rätt att välja vård stärks
            och utvidgas. Patienten ska få stöd och hjälp att få sin vård
            i tid och att hitta relevant information om kvalitet, väntetider
            och utbud av vårdgivare. Patienten ska äga sina egna patientdata,
            vilket är grunden i vårt förslag att långsiktigt förbättra möjligheterna
            att använda digitalisering som ett verktyg att effektivisera hälso-
            och sjukvården.
          </p>
          <p xml:id="i-JXfFa79ZhcfeuY4BNN2PDE">
            Vi lägger särskild tonvikt vid vård och forskning om kvinnors
            sjukdomar och hälsa, samt hälsofrämjande arbete med fokus på psykisk
            ohälsa.
          </p>
          <p xml:id="i-GzsfoD1WS6MBrFLrzbuFiR">
            De mest sjuka och sköra som ofta är äldre med kroniska sjukdomar
            behöver och ska få en sammanhållen vård och omsorg med kontinuitet
            i sina kontakter med hälso- och sjukvården. Den medicinska kompetensen
            och kontinuiteten ska stärkas inom äldreomsorgen. Vi anser att
            personal inom vård och äldreomsorg ska behärska begriplig svenska
            och vill införa språkkrav inom vård- och äldreomsorgen.
          </p>
          <p xml:id="i-TLPeECeRVavSnXmD2mUg3D">
            I denna motion redogör vi för centrala nationella reformer inom
            svensk hälso- och sjukvård och äldreomsorg:
          </p>
          <list style="ul">
            <item xml:id="i-53wv5LqU91ry3kE64RSafH">
              Vårdköerna ska tas bort. Vi föreslår bland annat att patienten
              ska ha nationell valfrihet för slutenvård och att patientkontor
              ska stödja patienten att få vård i tid.
            </item>
            <item xml:id="i-WmoVQzAdM4LV46tARByF7n">
              Genomför en långsiktig patientdatareform som innebär att patienten
              ska äga sin patientdata.
            </item>
            <item xml:id="i-SLQP9rDi8vwpy4qcoH1EG4">
              Stärk patientens valfrihet och rätt till kontinuitet. Inför ett
              system med fast läkare och samordning av ett vårdteam för de mest
              sjuka och sköra i vården och omsorgen.
            </item>
            <item xml:id="i-LGAqFrQUujkPHhgGrmdobZ">
              Genomför en trygg och sammanhållen vård och omsorg för de mest
              sjuka och sköra och stärk den medicinska kompetensen inom äldrevården
              och äldreomsorgen.
            </item>
            <item xml:id="i-FYyK2iWzSCRb2muv1Ghetq">
              Avancerad cancervård som är tillgänglig när man behöver den.
              Ta fram ett nytt övergripande mål som siktar på ökad andel femårsöverlevare
              till minst 80 procent.
            </item>
            <item xml:id="i-Ne1jcSSiUvp4d2UCYCk1rt">
              Ta fram och genomför en nationell barncancerstrategi som bland
              annat ska innehålla en statlig satsning på effektivare läkemedelsbehandlingar
              så som avancerade terapier i syfte att möjliggöra en individuell
              cancervård och barncancervård.
            </item>
            <item xml:id="i-GyArz2W8rgTmFEPAvEQvnT">
              Prioritera vård och forskning om kvinnors sjukdomar och hälsa.
            </item>
          </list>
        </div>
        <div type="motProposal" subtype="förslag">
          <head xml:id="i-CCuZPhhKVzY6vNfoUndYdH">
            Förslag till riksdagsbeslut
          </head>
          <list style="ol">
            <item xml:id="i-2CXVFf9V9pX2P1RDe9JU18">
              Riksdagen ställer sig bakom det som anförs i motionen om att
              ta fram ett nationellt mål gällande vårdköerna och tillkännager
              detta för regeringen.
            </item>
            <item xml:id="i-HMmcNUbgbzPrwdcmuS3FJu">
              Riksdagen ställer sig bakom det som anförs i motionen om att
              patienten ska ha nationell valfrihet för öppen specialistvård
              och slutenvård och tillkännager detta för regeringen.
            </item>
            <item xml:id="i-VS8XQbJFUUsiLHRJ2XiS8R">
              Riksdagen ställer sig bakom det som anförs i motionen om att
              patientkontor ska stödja patientens rätt till vård i tid och tillkännager
              detta för regeringen.
            </item>
            <item xml:id="i-Bog8Nf5dEmabBLtZRBksG7">
              Riksdagen ställer sig bakom det som anförs i motionen om att
              ta fram en nationell plattform för lättillgänglig information
              om kvalitet, väntetider och utbud av vård och tillkännager detta
              för regeringen.
            </item>
            <item xml:id="i-D4wZDUap8vbiLzJHdLbiEC">
              Riksdagen ställer sig bakom det som anförs i motionen om att
              använda privata vårdgivare systematiskt för att korta vårdköerna
              och tillkännager detta för regeringen.
            </item>
            <item xml:id="i-LmCv2S6uz62aHRqccJzC1W">
              Riksdagen ställer sig bakom det som anförs i motionen om att
              utveckla kömiljarden med nationell vårdförmedling och väntelista
              och tillkännager detta för regeringen.
            </item>
            <item xml:id="i-5R5ACmxTWmHPx4DxKEb4UP">
              Riksdagen ställer sig bakom det som anförs i motionen om att
              ta fram en patientdatareform med inriktningen att patienten ska
              äga sin patientdata och tillkännager detta för regeringen.
            </item>
            <item xml:id="i-Nc2B2XNRMsLux6QgwrpdVb">
              Riksdagen ställer sig bakom det som anförs i motionen om att
              lagstiftning som tas fram inom digitalisering av vård och omsorg
              mer ska präglas av ramar och principer och tillkännager detta
              för regeringen.
            </item>
            <item xml:id="i-KuxMzfFPggqcR1jThXdDGj">
              Riksdagen ställer sig bakom det som anförs i motionen om att
              ta fram och genomföra en nationell strategi för digifysisk vård
              och omsorg och tillkännager detta för regeringen.
            </item>
            <item xml:id="i-Uh5cSBg2zCTf6PdutGd4HF">
              Riksdagen ställer sig bakom det som anförs i motionen om att
              det ska tas fram och genomföras gemensamma ersättningsmodeller
              gällande digifysisk vård och omsorg och tillkännager detta för
              regeringen.
            </item>
            <item xml:id="i-3cM9ChfT25E6o2ec8F2AZC">
              Riksdagen ställer sig bakom det som anförs i motionen om att
              det i patientlagen ska slås fast att vården ska erbjuda patienten
              möjlighet till digitala vårdmöten och tillkännager detta för regeringen.
            </item>
            <item xml:id="i-3RrD1up4D4P7toP4FXRrTS">
              Riksdagen ställer sig bakom det som anförs i motionen om att
              det ska införas ett system med fast läkare och samordning av ett
              vårdteam för de mest sjuka och sköra i vården och omsorgen och
              tillkännager detta för regeringen.
            </item>
            <item xml:id="i-UXctRE3nkmptapFik7tUfC">
              Riksdagen ställer sig bakom det som anförs i motionen om att
              möjliggöra privat drift av fler sjukhus och all annan vård och
              omsorg och tillkännager detta för regeringen.
            </item>
            <item xml:id="i-JVeaM1HRrmhK4T1L3n5nY7">
              Riksdagen ställer sig bakom det som anförs i motionen om att
              stärka vårdens och omsorgens medarbetare och tillkännager detta
              för regeringen.
            </item>
            <item xml:id="i-Y8qupqKaDaBmc6GbwkKu35">
              Riksdagen ställer sig bakom det som anförs i motionen om att
              förbättra möjligheterna för privata vårdgivare att använda ledig
              operations- och behandlingskapacitet vid sjukhus och tillkännager
              detta för regeringen.
            </item>
            <item xml:id="i-Gc4YUknFQyRYHNNKsuxzZj">
              Riksdagen ställer sig bakom det som anförs i motionen om att
              säkerställa konkurrensneutralitet och fri etableringsrätt inom
              vård och omsorg och tillkännager detta för regeringen.
            </item>
            <item xml:id="i-TWaGJLDksv6rh6kcmRAjYe">
              Riksdagen ställer sig bakom det som anförs i motionen om att
              vård- och omsorgspersonal inte ska kunna sättas i arbetskarantän
              vid byte av arbetsgivare från offentligt driven verksamhet till
              egendrift och tillkännager detta för regeringen.
            </item>
            <item xml:id="i-4c479Ss58FKnmWbKUSKmcQ">
              Riksdagen ställer sig bakom det som anförs i motionen om tillståndsplikt,
              kvalitetskriterier och uppföljning av all offentligt finansierad
              verksamhet som rör hälso- och sjukvård och äldreomsorg och tillkännager
              detta för regeringen.
            </item>
            <item xml:id="i-VYmzxvAZQAgkPAHJHSfXZ5">
              Riksdagen ställer sig bakom det som anförs i motionen om stärkt
              medicinsk kompetens och kontinuitet inom äldrevård och äldreomsorg
              och tillkännager detta för regeringen.
            </item>
            <item xml:id="i-8sBj7wtY7ha1X2chzqUS3e">
              Riksdagen ställer sig bakom det som anförs i motionen om att
              det tas fram och genomförs språkkrav inom vård och äldreomsorg
              och tillkännager detta för regeringen.
            </item>
            <item xml:id="i-EaETz66tunc1UZ6AQ1RCsP">
              Riksdagen ställer sig bakom det som anförs i motionen om en avancerad
              cancervård som är tillgänglig när man behöver den och tillkännager
              detta för regeringen.
            </item>
            <item xml:id="i-BjsHWQcak86r92QBhTUB5o">
              Riksdagen ställer sig bakom det som anförs i motionen om ett
              nytt övergripande mål inom den nationella cancerstrategin och
              tillkännager detta för regeringen.
            </item>
            <item xml:id="i-3fix1nJCXtyHAQgbF8oaba">
              Riksdagen ställer sig bakom det som anförs i motionen om att
              ta fram en förstärkt vårdgaranti för cancerpatienter och tillkännager
              detta för regeringen.
            </item>
            <item xml:id="i-8yLidM7UbAS31KZf7siEu2">
              Riksdagen ställer sig bakom det som anförs i motionen om att
              ta fram och genomföra en nationell barncancerstrategi och tillkännager
              detta för regeringen.
            </item>
            <item xml:id="i-NzzfTv5kZLF3UYdyNasbUD">
              Riksdagen ställer sig bakom det som anförs i motionen om att
              genomföra en statlig satsning i syfte att möjliggöra en mer avancerad
              individuell cancervård och barncancervård och tillkännager detta
              för regeringen.
            </item>
            <item xml:id="i-Wv2CGkcTbmEqHjZJsJajzd">
              Riksdagen ställer sig bakom det som anförs i motionen om att
              prioritera vård och forskning om kvinnors sjukdomar och hälsa
              och tillkännager detta för regeringen.
            </item>
            <item xml:id="i-2k9DHfkJ6TxY7HvsZ3skSn">
              Riksdagen ställer sig bakom det som anförs i motionen om att
              förbättra möjligheterna till tidigare ställda diagnoser gällande
              sjukdomar som drabbar kvinnor och tillkännager detta för regeringen.
            </item>
            <item xml:id="i-3qrEWnoPFWqMMm4ysa8Kek">
              Riksdagen ställer sig bakom det som anförs i motionen om att
              prioritera förlossningsvårdens hela vårdkedja från mödravården
              till eftervården och tillkännager detta för regeringen.
            </item>
            <item xml:id="i-JEaPNA12HA6GZVTF9UHBkA">
              Riksdagen ställer sig bakom det som anförs i motionen om att
              modernisera abortlagstiftningen i syfte att stärka kvinnors självbestämmande
              och tillkännager detta för regeringen.
            </item>
            <item xml:id="i-8v7SownARNRhzmKcsXgtpT">
              Riksdagen ställer sig bakom det som anförs i motionen om att
              prioritera hälsofrämjande arbete med fokus på psykisk ohälsa och
              folksjukdomar och genomföra en nationell strategi och tillkännager
              detta för regeringen.
            </item>
            <item xml:id="i-BW73HfpdbfXx9ZRzAz66Xw">
              Riksdagen ställer sig bakom det som anförs i motionen om att
              utreda och analysera tillgången till nya läkemedelsbehandlingar
              och tillkännager detta för regeringen.
            </item>
            <item xml:id="i-LnfZN8ZRJx9CBprDStdSb8">
              Riksdagen ställer sig bakom det som anförs i motionen om krav
              på statlig lagerhållning av läkemedel och skyddsutrustning i händelse
              av fredstida kriser och krig och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-WZKVbMzPoe4JymWtvGskew">
            Inledning
          </head>
          <p xml:id="i-8Y3XEeZLxDHFF8ZCgFFR3U">
            Moderaterna sätter patientens bästa först. Vi vill att Sverige
            ska ha en hälso- och sjukvård och omsorg av hög kvalitet som är
            tillgänglig när man behöver den. Vi vill att vården och omsorgen
            ska präglas av mångfald och valfrihet samt av utveckling, förändringskraft
            och nytänkande.
          </p>
          <p xml:id="i-WUfECSxhFpq6tbKm8HbxnH">
            Det finns mycket som är bra i svensk hälso- och sjukvård. Jämfört
            med andra länder står sig den svenska vården väl gällande medicinsk
            kvalitet, det akuta omhändertagandet, införande av ny medicinsk
            teknologi och användning av läkemedel. Och den svenska hälso-
            och sjukvårdens personal är välutbildad och kompetent.
            <ref target="i-DGggjY6iWQ6qVGU7hUMCGn">
              [1]
            </ref>
          </p>
          <p xml:id="i-GQk4FnGCj62i6kUxDtJqgG">
            Sverige behöver emellertid en hälso- och sjukvård som hänger
            ihop utan onödiga gränser och ”glapp” och där mötet mellan patienten
            och professionen sätts i centrum.
          </p>
          <p xml:id="i-SNLsMoYHDic5Q8kQEoxe5D">
            En central slutsats är att svensk hälso- och sjukvård behöver
            utvecklas i riktning mot ökad tillgänglighet i den nära vården
            och mer förebyggande långsiktiga hälsofrämjande insatser. Och
            utvecklas från en splittrad vård och omsorg av de mest sjuka och
            sköra till en sammanhållen och samordnad vård med kontinuitet
            i vårdkontakterna. För att vården ska bli mer tillgänglig och
            effektiv krävs att så många som möjligt ska kunna använda lättillgängliga
            digitala tjänster inom hela vårdkedjan och i alla vårdnivåer oavsett
            vårdgivare och huvudman.
            <ref target="i-QJvZfZBPnxP2AGYg9oc2hW">
              [2]
            </ref>
          </p>
          <p xml:id="i-7FLgeUKFwfwBFRWMyRz2MP">
            Coronakommissionens slutsatser om att äldreomsorgen inte stod
            förberedd och rustad att möta samhällsspridningen i pandemin måste
            följas av förändring. Det finns ett stort behov av att reformera
            och utveckla den svenska samhällsorganisationen och erfarenheterna
            från hanteringen av pandemin tycks stödja den åsikten.
            <ref target="i-3HBEruCaLToZ9a4Kz6LPuJ">
              [3]
            </ref>
          </p>
          <p xml:id="i-PHS82NYJKYkRjYURQGkAGX">
            Det ställs legitima krav på ökad medicinsk kompetens inom äldrevård
            och äldreomsorg som ökar behoven av samordning och kontinuitet.
            Då krävs det att resurserna till vården och omsorgen används effektivt
            till gagn för patientens bästa. Vägledande för förslagen i motionen
            är att dessa ska vara genomförbara i praktiken. Kraft läggs på
            reformer som kan genomföras någorlunda snabbt samtidigt som mer
            långsiktiga strukturella reformer tas upp där det finns ett stort
            behov av sådana.
          </p>
          <p xml:id="i-LyUT2bxmuTt3JHrHm1DoS">
            Denna motion adresserar lösningar på allvarliga problem inom
            svensk hälso- och sjukvård och omsorg såväl på kort-, medellång-
            som lång sikt. Däremot kan av utrymmesskäl inte alla problem,
            styrkor, utmaningar och lösningar tas upp. Det är en nationell
            reformagenda som föreslås i motionen.
          </p>
          <p xml:id="i-ACTRjeR5vBDpEy2G2ZimPq">
            Motionen har fokus på nya förslag till lösningar gällande långa
            vårdköer och ojämlik vård. Därutöver på de stora regionala skillnaderna
            rörande kvalitet och väntetider. Patientens makt över sin egen
            vård ska markant stärkas. De mest sjuka och sköra som ofta är
            äldre med kroniska sjukdomar ska få en trygg och sammanhållen
            vård och omsorg.
          </p>
          <head type="h1" xml:id="i-3t5KuDfJt3rDFfy8qqKEaW">
            Patienten ska få vård i rätt tid av hög kvalitet
          </head>
          <p xml:id="i-XJNvL8vpPfTeCoLMZzRTWL">
            Sveriges förmåga att leverera vård av hög medicinsk kvalitet
            är oftast av hög eller i vissa fall högsta internationella klass.
            Sverige har mycket bra medicinska resultat när det gäller överlevnad
            efter hjärtinfarkt, stroke och bröstcancer. Genom den medicinska
            utvecklingen, ökat kunnande och nya innovationer kommer behandlingsformerna
            fortsätta att förbättras och överlevnaden öka ytterligare.
          </p>
          <p xml:id="i-GAvajnNzP1hHWUv2tAqx2S">
            Brister och svagheter handlar framför allt om långa vårdköer
            och väntetider, ojämlik vård, bristande tillgänglighet och brist
            på vårdplatser. Därtill låg produktivitet, bristande kontinuitet
            och samordning. När det däremot gäller tillgång på personal och
            utrustning befinner sig Sverige på en likvärdig nivå med övriga
            jämförbara länder.
            <ref target="i-JmX3X3oqefKpFRZogtS2er">
              [4]
            </ref>
          </p>
          <p xml:id="i-PGqtu3RKLRhpWegruV9tcX">
            Sveriges förmåga att uppfylla den lagstadgade vårdgarantin, att
            som patient få sin operation eller annan behandling utförd inom
            utlovad tid, har försämrats kraftigt sedan år 2014. Vårdköerna
            har fördubblats inom specialistvården. Det är orimligt att det
            skiljer ungefär 50 procentenheter i måluppfyllelse mellan den
            region som har bäst respektive sämst resultat gällande patienternas
            lagstadgade vårdgaranti. Långa, växande och fördubblade vårdköer
            präglade den svenska hälso- och sjukvården redan före pandemins
            utbrott. Den har emellertid medfört ett sådant starkt tryck på
            vården att vårdskulden nu är så omfattande att det kommer krävas
            ytterligare åtgärder för att betala av denna skuld till alla patienter
            som sitter i vårdens väntrum.
            <ref target="i-R6FDbxKSqTziz3nixZ85qc">
              [5]
            </ref>
          </p>
          <p xml:id="i-Wf593r5cxbSDGQSRm9dsfE">
            Det är viktigt att göra skillnad på mer kortsiktiga förslag som
            syftar till att kunna beta av den omfattande vårdskulden och de
            förslag som siktar på att långsiktigt förbättra möjligheterna
            för patienten att kunna få vård i tid. Förslag som exempelvis
            handlar om att stärka patientens egenmakt och valfrihet. Bägge
            kategorier av förslag kommer att behövas för att lösa de omfattande
            problemen.
          </p>
          <head type="h3" xml:id="i-4GZZenoJg3gugkkaQBdmC7">
            Ta fram ett nationellt mål – vårdköerna ska bort
          </head>
          <p xml:id="i-GGQo2EJyAwdZcRPESsJYnC">
            Ingen patient ska behöva vänta på vård i onödan. Moderaterna
            föreslår att ett nationellt mål tas fram för när vårdköerna ska
            vara borta. För att kunna ta avstamp från något så vill vi i ett
            första steg se till att vårdköerna betas av ned till den nivå
            som rådde när den socialdemokratiskt ledda regeringen övertog
            makten i oktober 2014 (51 663 personer i kö för ett första besök
            eller operation).
            <ref target="i-CgRKNhVhXx4PMZz4BjSA1i">
              [6]
            </ref>
            Alla patienter ska kunna få sin vård inom lagstadgad vårdgaranti.
            Det betyder att alla ska ha fått sin operation eller annan behandling
            inom 90 dagar. På lite längre sikt vill vi skärpa vårdgarantin
            till 30 dagar gällande första besöket respektive operation eller
            annan behandling i specialistvården.
          </p>
          <p xml:id="i-EkRY3pioW6ZSL5Hw1gt12u">
            Regeringen bör skyndsamt ge i uppdrag att ett nationellt mål
            ska tas fram med innebörden att vårdköerna helt tas bort i enlighet
            med den lagstadgade vårdgarantin, och att delmål tas fram och
            formuleras i samarbete mellan stat, huvudmän och vårdutförare,
            samt att på sikt skärpa vårdgarantin till 30 dagar och att detta
            regelbundet och öppet följs upp och utvärderas.
          </p>
          <head type="h3" xml:id="i-9g9Jf3ex4JUSnEr5eRLZVg">
            Patienten ska ha nationell valfrihet för slutenvård
          </head>
          <p xml:id="i-EHs9MLEc6qJ96foJMcWEhr">
            Idag är patienten helt beroende av var i landet man bor när det
            gäller möjligheten att få sin operation eller annan behandling
            utförd i rätt tid av hög kvalitet. Trots en lagstiftning på tillgänglighetsområdet
            har många regioner betydande svårigheter att leva upp till garanti.
          </p>
          <p xml:id="i-NE7165MV58SjwZFEUKHzqe">
            Moderaterna föreslår att det såväl i hälso- och sjukvårdslagen
            som i patientlagen slås fast att patienten fritt har rätt att
            söka slutenvård i hela landet oavsett vårdgivare. Det kommer krävas
            noggrann uppföljning av denna utvidgade rättighet och möjligheter
            till sanktioner ifall rätten till valfrihet i slutenvården ändå
            nekas.
          </p>
          <head type="h3" xml:id="i-VrNd4QAqhPm8HYXcH8aT43">
            Patientkontor ska stödja patientens rätt till vård i tid
          </head>
          <p xml:id="i-E2Ks3QYQ8ypsptmHcbzGjh">
            Resultat från patientenkäter och Myndigheten för vård- och omsorgsanalys
            uppföljning av patientlagen visar att det är långtifrån alltid
            som patienterna får nödvändig information om sina rättigheter
            som de behöver och har rätt att få.
            <ref target="i-NJXMP4jckH181fr5At7uSt">
              [7]
            </ref>
          </p>
          <p xml:id="i-V1P8xARuLjwwbpTX26rEJF">
            Moderaterna föreslår att det tas fram stöd för patienten i form
            av särskilda patientkontor (fysiskt och digitalt) som har till
            uppgift att informera, vägleda och ge råd till patienten avseende
            dennes rättigheter och till exempel ge uppgifter om väntetider
            och kvalitet i hälso- och sjukvården. Patientkontor ska också
            ha till uppgift att kunna lotsa patienten till behandlingsmöjligheter
            inom ramen för vårdgarantin.
          </p>
          <p xml:id="i-21ZcPVd5CF7XRvsJmqUyqG">
            Patientkontor ska kunna hjälpa dem som har svårigheter att använda
            digitala redskap. Det finns fortfarande många människor som upplever
            svårigheter att använda digitala redskap och vi tror att det finns
            ett stort behov att kunna stödja dessa att lära sig den nya tekniken
            och på så sätt bidra till att alltfler vågar och kan använda sig
            av digitala applikationer i vården.
          </p>
          <p xml:id="i-DUj2nvwfD5xYMQB9tiCXAB">
            Patientkontoren kommer innebära ett viktigt tillskott i vårdinfrastrukturen,
            tillsammans med verktyg såsom Vårdguiden 1177 och är vi övertygade
            om kommer leda till en stor kvalitetshöjning för många patienter.
          </p>
          <head type="h3" xml:id="i-C9cEckfRWoCbQC5nmgoMVt">
            Nationell plattform för val av vård och information om väntetider
          </head>
          <p xml:id="i-EHutMzG5mfugVFvYArTrdv">
            En förutsättning för att valfrihet ska leda till rationella val
            och ökad effektivitet är att patientens tillgång till objektiv
            information och kunskap säkerställs. Myndigheten för vård- och
            omsorgsanalys har i sin rapport Lag utan genomslag utvärderat
            patientlagens påverkan i vården och där visat på patientens tydliga
            kunskapsunderläge. Den brist som i dag finns på lätt tillgänglig
            information om skillnader i kvalitet, väntetider och bemötande
            i vården och omsorgen riskerar att leda till ineffektivare lösningar.
            Moderaterna föreslår att det tas fram en nationell plattform som
            är lättåtkomlig för alla patienter och som innehåller tydlig information
            till exempel om möjliga val av slutenvård och annan vård avseende
            utbud, kvalitet, väntetider och patientbemötande.
          </p>
          <head type="h3" xml:id="i-2uqNjiuznsaDNDY3qsPyqn">
            Använd privata vårdgivare systematiskt – för att korta vårdköerna
          </head>
          <p xml:id="i-EqVePFLfVeXrHDuV7nA47n">
            Arbetet med att beta av de långa vårdköerna och den akuta vårdskulden
            ska ske strukturerat, metodiskt och systematiskt. Alla aktörer
            såväl privata som offentliga ska tillåtas att vara med och bidra
            med värdefulla insatser. Regering och riksdag ska underlätta möjligheterna
            för att privata vårdgivare systematiskt ska kunna användas i hela
            landet för att korta vårdköerna. Fler privata vårdgivare som medverkar
            i detta arbete bidrar till ökad produktivitet och effektivitet.
          </p>
          <p xml:id="i-YKoqn4SiUGXXUQfFZwrsaM">
            Moderaterna föreslår att ett gemensamt förfrågningsunderlag till
            ett anbudsförfarande gällande att ta bort vårdköerna utformas.
            Inriktningen bör vara en överenskommelse mellan stat och regioner
            och att om möjligt använda befintlig struktur och organisering
            kring Sveriges Kommuner och Regioners gemensamma inköpscentral.
          </p>
          <p xml:id="i-L2Cf1fMytYpcj2oPBDihEf">
            Alla anbudsgivare som uppfyller ska-kraven ska ha möjlighet till
            avtal för att kunna hjälpa till att arbeta av de vårdköer som
            finns och utföra den vård som är eftersatt. På så sätt upprätthålls
            lagen om offentlig upphandling samtidigt som det möjliggörs för
            privata vårdgivare att delta i arbetet. Endast regioner som redan
            påbörjat eller genomför liknande åtgärder i syfte att systematiskt
            använda tillgängliga privata vårdföretag ska kunna undantas från
            denna gemensamma regionala och nationella satsning.
          </p>
          <head type="h3" xml:id="i-P3DSDLbMSHsiWiK1djvpum">
            Utveckla kömiljarden – fokus på resultat
          </head>
          <p xml:id="i-BpxPSwYsRw79UshSWfw8Xj">
            Kömiljarden behöver reformeras för att skyndsamt stärka patientens
            möjligheter att få vård utförd i tid. Det krävs ett prestationsbaserat
            system som är enkelt att följa upp.
          </p>
          <p xml:id="i-9uxajgA53D9y6qioxrPMkD">
            Patienten ska ha rätt att söka slutenvård där ledig kapacitet
            finns. Moderaterna föreslår att det skyndsamt tas fram en överenskommelse
            mellan stat och regioner om upprättande av en nationell vårdförmedling
            och väntelista i syfte att patienter som väntat längre än den
            lagstadgade garantin ska erbjudas sin operation eller behandling
            där vårdkapacitet finns.
          </p>
          <p xml:id="i-QpAWn7S5phpVKYJaFtDsyJ">
            Vårdgarantin som kömiljarderna ska stödja att uppfylla ska vara
            bredare och innehålla återbesök och rehabilitering samt särskilt
            väga in de mest sjuka och sköra patienternas behov.
          </p>
          <p xml:id="i-YYevXgvbxr6KWoSMT6Ewix">
            Uppdraget att följa upp, utvärdera, analysera, sammanställa och
            redovisa efterlevnaden bör ges till en myndighet eller annan oberoende
            aktör. Redovisning ska ske regelbundet, öppet och med så korta
            tidsintervall som möjligt för att underlätta en mer effektiv styrning.
            Resultaten ska redovisas så lättillgängligt och lättförståeligt
            som möjligt.
          </p>
          <head type="h1" xml:id="i-Ljf71dc41WvYJ4mM4KytVF">
            Patienten ska äga sin patientdata
          </head>
          <p xml:id="i-7aqndMvH15fwgCURTodHvg">
            Digitaliseringen skapar möjligheter för hälso- och sjukvården
            vad gäller allt från att öka tillgänglighet och skapa mer jämlik
            vård till att förbättra patientsäkerhet och utveckla det förebyggande
            och hälsofrämjande arbetet. Det finns samtidigt problem med digitaliseringens
            genomförande som Sverige hittills inte klarat av att lösa på ett
            tillräckligt bra sätt. Det handlar till exempel om att nyttja
            patientinformation och hälsodata på ett systematiskt och metodiskt
            sätt. Detta i syfte att möjliggöra ännu bättre och mer förebyggande
            hälso- och sjukvård.
          </p>
          <p xml:id="i-K2ivJMgpmPFpEQCwBSjxa6">
            Flera länder som Sverige tidigare legat långt före gällande digital
            teknik har nu sprungit om oss. Tyvärr präglas i dag situationen
            av otydlig ansvarsfördelning mellan olika beslutsnivåer, myndigheter
            och aktörer. På nationell nivå utförs många förstudier och utredningar,
            men få saker genomförs som gör verklig skillnad i vårdens- och
            omsorgens vardag. När olika nivåer inom den offentliga sektorn
            fattar beslut som rör sin egen del av en större helhet leder detta
            till bristande möjligheter att samarbeta och samordna. Det är
            betydelsefullt att den offentliga digitaliseringen sker med tydligare
            samordning. Samtidigt ska privatdrivna verksamheters innovationer
            och sätt att använda ny digital teknik vara en motor som tas till
            vara på bästa sätt av det offentliga till gagn för patientens
            bästa.
          </p>
          <p xml:id="i-HZpQekmDvLGLb9nFCBDZhh">
            Ökad digitalisering av hälso- och sjukvård och äldreomsorg händer
            inte av sig själv utan kräver rätt förutsättningar, exempelvis
            vad gäller lagstiftning och organisation samt tydligt fördelat
            ansvar, befogenheter och ledarskap. Vi prioriterar förslag som
            rör patientdatareform, tydligt ansvar för den digitala infrastrukturen
            och en nationell strategi för digifysisk vård och omsorg.
          </p>
          <head type="h3" xml:id="i-GLF6PfSb1AJpQ9HnYp1Fho">
            Patienten ska äga sin patientdata – en långsiktig patientdatareform
          </head>
          <p xml:id="i-GheMEYXo1iZD8uLmJ5xpsW">
            Genom patientjournallagen åläggs alla vårdgivare att föra journal
            över en patients hälsotillstånd. Ordningen är att vårdgivaren
            äger journalen, och att patienten vanligtvis har möjlighet att
            läsa sin journal. Det är ofta svårt och krångligt för patienten
            att få ta del av information ur patientjournalen. Det gäller även
            för vårdgivare om det inte råkar röra den journal vårdgivaren
            själv äger. Dagens lagstiftning är varken anpassad till hur hälso-
            och sjukvården i dag är organiserad, hur vi som medborgare och
            patienter rör oss eller till de nya möjligheter som digitaliseringen
            skapar. Detta medför stora kostnader såväl för den enskilde som
            för samhället i stort, i form av bland annat sämre patientsäkerhet,
            effektivitetsförluster och uteblivna möjligheter till verksamhetsutveckling.
          </p>
          <p xml:id="i-4ATAD6SUGMiZ2t2ZZf8Gzh">
            Det är rimligt att vårdgivare kan ge effektivare och bättre vård
            om man enkelt kan få tillgång till den journaldata som redan tagits
            fram. Information och data om patienten som samlas in av vårdgivare
            såsom mätvärden, testresultat, journalanteckningar, slutsatser,
            resonemang, diagnoser och liknande bör alla vara data som ska
            ges till och i grunden ägas och förvaltas av patienten.
          </p>
          <p xml:id="i-UKHoToE4ezz11fyLFB9qWd">
            Detta ska fungera som en virtuell, sammanhållen journalföring
            från en gränslös mängd källor, där det är patienten som äger sin
            egen journal och förvaltar sin egen journal om man vill. Olika
            tekniska lösningar ska vara möjliga att använda för patienten
            så länge som man utnyttjar överenskommen standard för att lagra
            och tillgängliggöra journalen. Patienter som inte utnyttjar möjligheten
            att aktivt välja och ta hand om förvaltningen av sin egen journal,
            ska tillhandahållas en sådan lösning av det offentliga.
          </p>
          <p xml:id="i-QX6zkCdeatuev9sKrY2yDT">
            Moderaterna föreslår att en patientdatareform tas fram och genomförs
            som innebär att patienten äger sin patientdata och det ska kombineras
            med att dagens krav på aktivt samtycke ska ändras så att en patient
            antas samtycka till att vårdgivare får ta del av patientinformation
            till dess att patienten själv eller anhöriga har sagt att vårdgivarna
            inte får göra det. Det är därutöver väsentligt att utreda möjligheten
            att kunna klassificera olika typer av vårdinformation för att
            kunna väga skyddet av patientens integritet mot vinsterna av att
            kunna använda patientinformationen för andra ändamål så som i
            forskningssyfte. Det är viktigt att personligt ägande av patientdata
            och hälsodata inte förhindrar samordning av avidentifierade data
            för forskning och möjliga innovationer.
          </p>
          <head type="h3" xml:id="i-DeMCZcJcTwERpHR3T64h6b">
            Ett ökat nationellt ansvar för den digitala infrastrukturen
          </head>
          <p xml:id="i-U6t9H4MGiPJqHuTVjWZoZQ">
            Sverige ska vara bäst i världen på e-hälsa. Den är ett verktyg
            för verksamhetsutveckling, innovationer och möjligheter att effektivisera
            och förbättra tillgängligheten i vården.
          </p>
          <p xml:id="i-31EFchMsnMdQ7R7FpRt4Aa">
            Ett problem handlar om det juridiska dödläget kring molntjänster.
            Detta utgör ett betydande hinder för möjligheterna att använda
            digitala tjänster som tillåter alla medborgare att dela data och
            mötas via skärmen. Kommuner och regioner använder stora resurser
            på juridiska utredningar för att kunna hitta alternativa lösningar
            för molntjänster. Denna problematik bromsar för närvarande effektivare
            lösningar inom välfärden.
          </p>
          <p xml:id="i-TjQz3owPAnFPjaEB2pCpjr">
            Det krävs ett ökat nationellt ansvar för infrastrukturen och
            samordningen av digitaliseringen. Mycket av dagens lagstiftning
            är detaljerad vilket gör att den snabbt blir föråldrad och illa
            anpassad till nya företeelser. Lagstiftning och regelverk behöver
            försöka hålla jämnare steg med den tekniska utvecklingen och innovationer.
            Framförallt behöver ny lagstiftning tas fram som är av mer ramkaraktär
            och baserad på principer snarare än detaljer. Genom en mindre
            detaljerad lagstiftning i lag och förordning kan i stället mer
            utrymme ges för ett mer detaljerat regelverk i föreskrifter och
            allmänna råd.
          </p>
          <p xml:id="i-RgN5gbSHwKBkX26YwkyYWy">
            Ett verktyg för att utveckla reglering som kan hålla jämnare
            steg med innovationstakten är så kallade regulatoriska sandlådor.
            De regulatoriska sandlådorna blir till en slags frizoner där försöksverksamhet
            kan bedrivas i syfte att utveckla ny digital teknik och regelverk
            parallellt.
          </p>
          <p xml:id="i-PqyLce4iwxbe6fwoGF64yy">
            Moderaterna föreslår att en slags frizoner tillåts där försöksverksamhet
            kan bedrivas i syfte att utveckla teknik och regelverk parallellt.
            Internationellt finns det flera sådana exempel, bland annat från
            Singapore där deras Ministry of Health riggat en frizon som omfattar
            elva bolag som ges möjlighet att i en kontrollerad miljö utveckla
            och testa nya innovativa lösningar för att ge vård på distans.
            Vi föreslår vidare att lagstiftning som tas fram inom digitalisering
            av vård och omsorg mer präglas av ramar och principer, med gemensamma
            standarder för att data ska kunna överföras mellan regioner och
            till patienten.
          </p>
          <head type="h3" xml:id="i-LP4L9kgiZfhXv6Yc8dVqdL">
            En nationell strategi för digifysisk vård och omsorg
          </head>
          <p xml:id="i-X9aJJBJFdF6mmRJTfn4jHo">
            Det är viktigt att identifiera hinder för den digitala utvecklingen
            och adressera frågor om vem som har ansvaret för vad. En strategi
            för detta bör vidare innehålla och peka ut riktningen för att
            öka användningen av digitala tjänster inom hela vårdkedjan, i
            hela landet och i alla vårdnivåer oavsett vårdgivare.
          </p>
          <p xml:id="i-HowhAH2t38yW5UUgqoDC8j">
            Det är helt centralt att en nationell strategi tar fram struktur
            och ramar för hur det offentliga säkerställer att privata aktörer
            ska kunna bedriva verksamhet på jämlika villkor inom den digitala
            vården. De digitala tjänsterna ska kunna dela och ta del av information
            med och från övriga vårdgivare, både digitala och fysiska i så
            stor utsträckning som möjligt. De digitala tjänsterna ska kunna
            användas i kombination eller som komplement till fysiska besök.
            Det är viktigt att patientavgifter ska kunna tas ut för digitala
            vårdinsatser.
          </p>
          <p xml:id="i-NLdQU1ztRamHuQkoGRYona">
            En nationell strategi ska därutöver ta upp hur digital triagering
            (bedömning av en patients medicinska allvarlighetsgrad) och andra
            system för att lotsa patienten till rätt vårdnivå ska uppmuntras
            i hela vården oavsett om det leder till fysiska besök eller om
            det räcker med digital rådgivning och vård. Den data som genereras
            i de digitala besöken ska finnas tillgänglig för uppföljning,
            forskning och insatser för förebyggande vård.
          </p>
          <p xml:id="i-4oHrr5SAN5dE7wZL1bCraC">
            Moderaterna föreslår att det i hälso- och sjukvårdslagen och
            i patientlagen slås fast att patienten fritt har rätt att söka
            digitala vårdtjänster i hela landet. I linje med utökade möjligheter
            för patienten att välja digitala vårdtjänster ska uppföljningen
            av den digitala vårdens effekter förstärkas.
          </p>
          <p xml:id="i-M2r19A6aGPVSERv7eVmEsA">
            Moderaterna föreslår att inom ramen för framtagande av en nationell
            strategi att ett uppdrag ges att ta fram riktlinjer för nationella
            ersättningssystem som underlättar utveckling och innovation av
            nya digitala arbetssätt inom vård och omsorg. Detta arbete bör
            ske i samarbete och samverkan med Sveriges Kommuner och Regioner
            liksom med relevanta privata aktörer och branschorganisationer.
          </p>
          <p xml:id="i-4c3Gjne2o8rPpGY8GMrrCn">
            Privata vårdgivare har de senaste åren tagit fram nya möjligheter
            att, inom ramen för befintliga otillräckliga ersättningssystem,
            erbjuda vård genom digitala vårdtjänster. Det har många gånger
            medfört snabbare tillgänglighet för vårdtagare. För att kunna
            förstärka den här utvecklingen krävs emellertid förutsägbara enhetliga
            ersättningssystem.
          </p>
          <p xml:id="i-QmhvfJC8NC4TBs18hc26MN">
            Att möta en patient i ett digitalt möte jämfört med ett fysiskt
            möte ställer olika krav. Därför är det en brist att blivande läkare
            och annan vårdpersonal inte ges utbildning i digital konsultationsteknik
            under sin grundutbildning.
          </p>
          <p xml:id="i-Ji3XaEs3Vii4bNWHbUsz4w">
            Moderaterna föreslår att det inom den nationella strategin ges
            i uppdrag att säkerställa att vård- och omsorgsutbildningar ger
            studenterna tillräckliga kunskaper för att på ett bra sätt kunna
            använda digitala verktyg. Studenterna ska ges fördjupade färdigheter
            i digitalt bemötande. I uppdraget bör ingå att pröva möjligheten
            att i examensbeskrivningarna för vård- och omsorgsutbildningarna
            lägga fast krav som säkerställer att studenterna efter erlagd
            examen har de kunskaper som krävs för att på ett kvalitativt sätt
            kunna arbeta i digitala arbetsformer inom vården och omsorgen.
          </p>
          <head type="h1" xml:id="i-XGKw7agEi2t8FjnD2USXFe">
            Stärk patientens valfrihet
          </head>
          <p xml:id="i-79PqdfPZLWATbcCj4WupDS">
            En förutsättning för valfrihet som leder till rationella val
            och ökad effektivitet är patientens tillgång till objektiv lättillgänglig
            information och kunskap. Ett centralt problem är att Sverige förmodligen
            har världens bästa kvalitetsregister med data över skillnader
            i överlevnad, funktionsförmåga och hälsorelaterad livskvalitet,
            men att innehållet inte når befolkningen eller patienterna.
          </p>
          <p xml:id="i-3YeNJyNsQARfdsiCUDNHE8">
            De uppenbara bristerna som finns gällande den information om
            skillnader i kvalitet, tillgänglighet och bemötande som idag finns
            riskerar att leda till ineffektiva lösningar och ifrågasättande
            av privatiseringar.
          </p>
          <p xml:id="i-BTePpZRBd46iQY5yEuAuo4">
            Valfrihet för patienterna att välja vårdgivare har utökats med
            lagen om valfrihetssystem (LOV) inom primärvården samt för den
            öppna specialistvården inklusive nätläkarverksamhet. För den slutna
            sjukhusvården råder fortfarande stora begränsningar, vilket försvårar
            möjligheterna att utnyttja ledig kapacitet inom sjukhussektorn.
          </p>
          <head type="h3" xml:id="i-67tD7ktzWor4p5JAXwMNCu">
            Mer tillgänglig primärvård med stärkt kontinuitet
          </head>
          <p xml:id="i-DBaWQepWAZHXAbZMQLUtXx">
            Det råder i dag stora skillnader mellan olika delar av landet
            när det gäller patienternas tillgång till vård. Primärvården och
            den samlade nära vården behöver skyndsamt förstärkas och byggas
            ut. I vissa regioner sker omfattande satsningar, men inte överallt
            och skillnaderna ökar. När vi talar om nära vård gör vi detta
            med en bred definition som inkluderar den kommunala hälso- och
            sjukvården, digifysisk vård samt att primärvårdens grunduppdrag
            ska innehålla såväl förebyggande arbete som rehabilitering.
          </p>
          <p xml:id="i-TBgtiG1izXyVA5dcdhP9a3">
            I patientlagen slås det fast dels att patienten ska få möjlighet
            att välja en fast läkarkontakt inom primärvården, dels att en
            fast vårdkontakt ska utses för patienten om han eller hon begär
            det, eller om det är nödvändigt för att tillgodose hans eller
            hennes behov av trygghet, kontinuitet, samordning och säkerhet.
            För närvarande fungerar detta inte alls som det var tänkt.
          </p>
          <p xml:id="i-Pqyx6bj1UD1Gz4ohCkrC3j">
            Moderaterna föreslår att det införs ett system i vården med fast
            läkare och samordning av ett vårdteam, till en början för de mest
            sjuka och sköra. Den fasta läkaren ska ansvara för sina listade
            patienter och samordna den vård och omsorg som behövs med vårdteam
            som har multiprofessionella kompetenser. Det ska vara möjligt
            som patient att lista sig hos alla legitimerade yrken inom vården.
            Detta system ska uppmuntra vårdpersonal av olika kategorier att
            vilja starta och driva primärvård i egen regi.
          </p>
          <p xml:id="i-TtYZ6ocZDXPFYWHPhoA4UE">
            Vår uppfattning är att digitala vårdmöten kommer att utvecklas
            ytterligare och behoven kommer att öka. Genom att i ökad utsträckning
            gå över till digitala vårdmöten menar vi att tid och resurser
            kan frigöras för ett bättre omhändertagande av de patienter med
            störst behov.
          </p>
          <p xml:id="i-MwVjV62tMFkhSenb4VjeoC">
            Moderaterna föreslår att det i patientlagen fastslås bestämmelser
            om att hälso- och sjukvården ska erbjuda patienten möjlighet till
            digitala vårdmöten. En god tillgänglighet handlar bland annat
            om att vården ska vara tillgänglig på patientens villkor. Som
            patient ska man alltid ges möjlighet att möta vården digitalt,
            givet att ett fysiskt besök inte krävs utifrån ett medicinskt
            perspektiv.
          </p>
          <head type="h3" xml:id="i-43fLU9v8Xo8tEGbh9rmbHH">
            Mer valfrihet och mångfald för att nå ännu högre kvalitet
          </head>
          <p xml:id="i-9CCDRHhAv4DMhqpX6EtK8L">
            Förutsättningarna för att nå högre kvalitet ökar när det finns
            en mångfald av utförare som utvecklar olika vårdverksamheter.
            Flera utförare av hälso- och sjukvård kommer driva på innovation
            och utvecklingen av vårdens processer. Det finns också ett egenvärde
            i att patienter kan välja vård utifrån sina förutsättningar och
            behov. Kompetensförsörjningen stärks och vårdyrken blir också
            mer attraktiva när det finns fler arbetsgivare än en att välja
            bland.
          </p>
          <p xml:id="i-ADCLzV7HmVgFTCSmaLXJPy">
            Samtidigt varierar förutsättningarna avsevärt mellan olika delar
            av Sverige. Det borde emellertid inte påverka alla patienters
            rätt att få välja vård. Vården måste bli ännu bättre på att involvera
            patienten i sin egen vård. Alla patienter ska kunna välja vårdgivare
            även när det avser sluten specialistvård.
          </p>
          <p xml:id="i-8vBwoWcDtarGoRQEsJnVh5">
            Ett område som är i stort behov av mer mångfald är de svenska
            sjukhusen som i huvudsak drivs av det offentliga. När det gäller
            akutsjukhus har den privata driftsformen begränsats till ett sjukhus,
            Capio S:t Görans sjukhus i Region Stockholm. Utöver detta sjukhus
            finns ett antal sjukhus som bedrivs av privata utförare som oftast
            fokuserar på den planerbara vården. Dessa sjukhus används också
            ofta av regionerna genom vårdavtal eller via genomförda upphandlingar.
          </p>
          <p xml:id="i-9KtgZjhzojKpNr9uDm98bu">
            Den svenska hälso- och sjukvården har problem med för låg produktivitet
            särskilt inom akutsjukhusen. Produktiviteten förefaller vara avsevärt
            lägre jämfört med övriga Norden. En rapport Produktivitetsskillnader
            mellan akutsjukhus i Norden från Svenskt Näringsliv visar att
            de finska akutsjukhusens genomsnittliga produktivitetsnivå är
            ungefär 40 procent högre än motsvarande nivå avseende de svenska
            akutsjukhusen. Resultaten förefaller drivna av att Finland har
            lägre sjukvårdskostnader för sjukhusvård än övriga nordiska länder,
            samtidigt som kostnaderna är högre för primärvård och vårdhemssektorn.
          </p>
          <p xml:id="i-DkGi7xnuAjVXMD6EPs7Q7j">
            Moderaterna föreslår att det ges ett utredningsuppdrag att genomföra
            en översyn och analys av de svenska akutsjukhusen. Erfarenheterna
            från de ännu ganska få privat drivna akutsjukhus som prövats i
            Sverige, främst kring S:t Görans sjukhus, talar för att fler sjukhus
            borde drivas i privat regi med ökad samlad effektivitet och kvalitet
            i den svenska hälso- och sjukvården som resultat.
          </p>
          <head type="h3" xml:id="i-S62skcXNW3d8spZDY8QHxj">
            Stärk kompetensförsörjningen inom vården – inför fler möjligheter
            för professionen
          </head>
          <p xml:id="i-6aaUg6Ga7CgHatNXnbjEnv">
            För de anställda i hälso- och sjukvården har möjligheten att
            välja arbetsgivare blivit större. Vi vill förstärka denna utveckling
            genom att förbättra möjligheterna för hälso- och sjukvårdens personal
            att arbeta inom såväl offentlig- som privatdriven hälso- och sjukvård.
          </p>
          <p xml:id="i-CeWwJhvK2D9JvxAfSsVvBG">
            I syfte att effektivisera användandet av medarbetare inom hälso-
            och sjukhusvården föreslår Moderaterna att det införs mer flexibla
            anställningsformer och innovativa kontraktsformer för samarbeten
            mellan sjukhus och vårdgivare. För att uppnå detta behöver regelverken
            kring så kallade bisysslor ses över.
          </p>
          <p xml:id="i-P6djmkXfuVNb9APfUqNdKJ">
            Detta kan dels ske genom att sjukhusanställd personal får ökade
            möjligheter att arbeta vid privata enheter, och dels genom att
            fristående privata enheter ges incitament att medverka vid sjukhusens
            forsknings- och utvecklingsverksamheter och jour-organisation.
          </p>
          <p xml:id="i-HkjgmCxHGhxjmwTQbRxxNV">
            Moderaterna förespråkar också i syfte att förbättra produktiviteten
            inom hälso- och sjukvården, att det utformas kontraktsformer som
            innebär att privata vårdenheter ges inläggningsrättigheter och
            möjligheter att använda ledig kapacitet vid sjukhusen för planerad
            verksamhet.
          </p>
          <head type="h3" xml:id="i-56GeFdUwKtNShGKA5tTzYc">
            Säkerställ konkurrensneutralitet och fri etableringsrätt
          </head>
          <p xml:id="i-Pvuv7LSAEd4k2pq7vcFD9W">
            Efter det att lagen om valfrihetssystem (LOV) infördes möjliggjordes
            LOV-system som innebär att det råder etableringsfrihet för utförarna
            om kvalitetskraven är uppfyllda, samt att individerna kan välja
            utförare. Det är obligatoriskt för regionerna att ha valfrihetssystem
            enligt LOV i primärvården, och inom hemtjänsten har ungefär 160
            kommuner infört sådana valfrihetssystem.
          </p>
          <p xml:id="i-JJFrmGVEccqhA27tTAE5FS">
            En helt avgörande del i att underlätta valfrihet och mångfald
            inom vård och omsorg handlar om att säkerställa att det råder
            konkurrensneutralitet mellan olika vårdgivare. Detta stärker förutsättningarna
            till fler alternativa driftsformer inom hela hälso- och sjukvården
            och äldreomsorgen.
          </p>
          <p xml:id="i-VwCAcvSRoVFvNPEzr3UKFy">
            Det utredningsförslag som lagts fram om att regionerna kan få
            laglig möjlighet att reservera sitt LOV-system för idéburna verksamheter
            skulle vara ett ingrepp i den fria etableringsfriheten och en
            begränsning av konkurrensneutraliteten. Och framförallt förhindra
            patienten att välja privata alternativ.
          </p>
          <p xml:id="i-4zprWPgi6eesEsRhKArCQs">
            Moderaterna föreslår att det i lagen om valfrihet införs skärpningar
            med innebörden att det ska vara förbjudet att möjliggöra reservation
            av LOV-system inom vård och omsorg för idéburna verksamheter.
            Detta som ett led i att säkerställa den fria etableringsrätten
            inom välfärdens verksamheter. Idéburna verksamheter spelar en
            viktig roll och tillför stora värden för samhället och enskilda
            individer, men ett gynnande av en viss driftsform leder i förlängningen
            till minskad valfrihet, ojämlika konkurrensvillkor och ineffektivare
            användning av resurser.
          </p>
          <p xml:id="i-5qU9YfB1xieRbw74B9rdGj">
            Den hantering som många regioner använt sig av med så kallade
            karantänsregler gällande hur vård- och omsorgspersonal kan byta
            arbetsgivare mellan offentligt och privat utförd vård och egen
            driven verksamhet är skadlig. Moderaterna föreslår att detta förfarande
            av att sätta kompetent vård- och omsorgspersonal i så kallad arbetskarantän
            ska anses vara ett olagligt förfarande. Det är viktigt att inse
            att till exempel över hälften av dagens studenter som ska bli
            sjuksköterskor kan tänka sig att starta och driva egen företagsverksamhet
            någon gång under sitt yrkesliv.
          </p>
          <head type="h3" xml:id="i-3itGKo5GikUb1d5sEKBreD">
            Stärkt kompetensförsörjning och personalinflytande
          </head>
          <p xml:id="i-Voo36CNgvR6NaNVFx8FMFF">
            Den svenska hälso- och sjukvården har problem med bristande kompetensförsörjning
            och svårigheter att långsiktigt behålla medarbetare inom vårdyrkena.
            Vårdens och omsorgens medarbetare behöver långsiktigt hållbara
            arbetsvillkor, arbetsmiljöer och förutsättningar till vidareutbildning.
            Ingen anställd inom vården och omsorgen ska behöva känna hopplöshet
            i vardagen inför sin arbetssituation och maktlöshet att inte kunna
            påverka till exempel arbetstider och arbetsbelastning.
          </p>
          <p xml:id="i-GNJ5PUNTF87vr3Kf1ZvffD">
            Moderaterna föreslår att det ska ges i uppdrag till Arbetsmiljöverket
            att sammanställa en utvärdering och analys av arbetsmiljöerna
            i vården och omsorgen. Därutöver att Myndigheten för vård- och
            omsorgsanalys får i uppdrag att ta fram ett rapportunderlag som
            kan bidra till att förbättra arbetssituationen och arbetsmiljöerna
            för vårdens- och omsorgens medarbetare och därmed i förlängningen
            bidra till stärkt kompetensförsörjning och förbättrad patientsäkerhet.
          </p>
          <head type="h3" xml:id="i-VCpchj2g7wSRqrRDqeF9pz">
            Privata sjukvårdsförsäkringar till gagn för patienten
          </head>
          <p xml:id="i-8Pp1fW3e89CdQA6fcHd2a4">
            Privata sjukvårdsförsäkringar till gagn för patienten tecknas
            av fackförbund och företag i syfte att stödja sina medlemmar och
            medarbetare. Under de senaste tjugo åren har antalet personer
            som har en sjukvårdsförsäkring tredubblats. Patienter med en sjukvårdsförsäkring
            behandlas inte av regionernas vårdpersonal. Den vård som ges inom
            sjukvårdsförsäkringen handlar huvudsakligen om planerad specialistvård
            hos privata vårdgivare.
          </p>
          <p xml:id="i-EYSLgCuFHyjzLJqRMPRRS9">
            Finansieringen av den vård som utförs inom sjukförsäkringen av
            privata vårdgivare, vårdplanering och administrativa kostnader
            sker enbart med premier som försäkringstagarna betalar. En medicinsk
            bedömning sker alltid på motsvarande sätt som inom den offentligt
            finansierade vården. Vårdande behandling utförs bara när det finns
            ett fastslaget behov av vård. Det innebär att all den vård som
            utförs inom sjukvårdsförsäkringen i annat fall skulle ha behövt
            ske inom den offentligt finansierade vården.
          </p>
          <p xml:id="i-W79T9ipaaJ2YwthTrPYgs8">
            De allra vanligaste behandlingarna som sker inom ramen för sjukvårdsförsäkringen
            är ortopedi. Det handlar till exempel om besök för behandling
            hos fysioterapeut, kiropraktor, naprapat, men även om operationer.
            Vård inom ortopedi står för nära en tredjedel av all vård inom
            sjukvårdsförsäkringen. Andra vanliga behandlingar sker inom områdena
            hud, ögon, öron, näsa och hals, samt gynekologi.
          </p>
          <p xml:id="i-UY3jp5ueCQqA1EoZq4N88x">
            Vi ser allvarligt på det faktum att så många arbetsgivare och
            anställda i Sverige gör bedömningen att man vill betala för sin
            vård två gånger. De långa och växande vårdköerna gör att många
            känner sig oroliga för att man inte kommer att få sin vård i rätt
            tid när man har behov av den. Moderaterna vill att det genomförs
            en översyn av beskattningen av sjukvårdsförsäkringar, med inriktningen
            att de inte ska förmånsbeskattas.
          </p>
          <head type="h3" xml:id="i-AaV2Hgn9gv7Mjxr4xaUqR4">
            Säkerställ kvalitet – tillståndsplikt, kvalitetskriterier och
            uppföljning
          </head>
          <p xml:id="i-AdAdKtP8KehB5FzmtPAXPH">
            Kvaliteten inom hälso- och sjukvård och äldreomsorg behöver hålla
            en hög nivå. Det är av central betydelse att kraven på hälso-
            och sjukvården och äldreomsorgen är likvärdiga, oavsett driftsform
            i vården och omsorgen, med generell tillståndsplikt och nationella
            kvalitetskriterier. Den som söker tillstånd att verka i vården
            och omsorgen som är skattefinansierad ska kunna visa att den har
            ekonomiska förutsättningar att bedriva verksamheten långsiktigt.
          </p>
          <p xml:id="i-CLqwNjSbdLixUvy3CBsWVV">
            Vi föreslår tydliga krav på och prövning av ägare och ledning
            i välfärden. Denna prövning ska innebära ägar- och ledningsprövning
            inom alla fristående verksamheter och prövning av anställd ledning
            i offentligägda verksamheter. Prövning av ägare och ledning ska
            omfatta allmänna lämplighetskrav, kunskaps- och kompetenskrav
            samt krav på ekonomisk uthållighet.
          </p>
          <p xml:id="i-7EJXUxhsdSfRLxFzBCtV6m">
            Prövning om krav på ekonomisk uthållighet ska omfatta bland annat
            kapitalkrav i syfte att säkerställa långsiktighet i verksamheten.
            Det är viktigt att allmänheten tillförsäkras en god insyn gällande
            såväl verksamhetsrelaterade uppgifter som ekonomi genom en öppen
            redovisning. Meddelarskyddet för anställda i privata företag i
            offentligt finansierade verksamheter inom hälso- och sjukvården
            och äldreomsorgen ska stärkas.
          </p>
          <p xml:id="i-Lu2BAJYdiNf9trRJdHGh58">
            Moderaterna föreslår att tillståndsplikt, nationella kvalitetskriterier
            och regelbunden uppföljning ska prägla all offentligt finansierad
            verksamhet som rör hälso- och sjukvård och äldreomsorg.
          </p>
          <p xml:id="i-9g5MwqaVGZqEhv6bmk2wye">
            Verksamheter i vården och omsorgen som inte uppfyller de grundläggande
            kvalitetskraven som krävs för att få tillstånd att bedriva välfärdsverksamhet
            ska komma ifråga för sanktioner, såsom viten. Dagens nivåer är
            inte tillräckliga utan bör höjas för att bli mer kännbara. En
            tydligare koppling mellan resultat och ekonomisk ersättning medför
            tydligare incitament och krav.
          </p>
          <p xml:id="i-GDfWYU997YLQm5iJ7W6Eq9">
            Den som inte levererar verksamhet av kvalitet som är tillräckligt
            bra, enligt kvalitetsmåtten, ska få lägre ersättning. Det skapar
            tydliga drivkrafter att ständigt utveckla kvaliteten och motverkar
            försök till fusk och att minska kostnader för att kunna förbättra
            sina ekonomiska resultat. Uppföljning och utvärdering ska alltid
            vara redskap i styrningen av vård och omsorg. Hur resultaten uppnås
            är också en viktig del i uppföljningen av kvalitet. Såväl stat
            som region ska ansvara för delar av denna uppföljning.
          </p>
          <head type="h3" xml:id="i-GQtt8P8diryDXQbmYA7ndU">
            Behåll skattefinansieringsmodellen av vården och omsorgen
          </head>
          <p xml:id="i-Bn9aA3DGD8r93Ddx6A8J8J">
            Ett av uppdragen som gavs av partistämman 2019 var att se över
            den långsiktiga finansieringen av vården och omsorgen. En särskild
            översyn skulle genomföras av den nuvarande skattebaserade finansieringsmodellen
            i syfte att åstadkomma effektivare vård med hög kvalitet och god
            tillgänglighet.
          </p>
          <p xml:id="i-HVtLbcHPjo9qmiM8t5o33W">
            Olika länder har valt att finansiera sin hälso- och sjukvård
            på olika sätt. Utifrån data från OECD kan man konstatera att alla
            länder har en dominerande tredjepartsfinansiering genom antingen
            direkta skatter, obligatoriska sjukvårdsförsäkringar eller skattesubventionerade
            privata försäkringar.
          </p>
          <p xml:id="i-WgHChXdu1TUeecnnRHy4X8">
            Sverige har en stor andel direkt offentlig finansiering genom
            skatter (cirka 84 procent) medan Tyskland har en stor andel obligatorisk
            sjukvårdsförsäkring (cirka 78 procent) och en mindre del direkt
            skattefinansiering. USA finansierar ungefär hälften av utgifterna
            för hälso- och sjukvården med skatter och obligatorisk sjukvårdsförsäkring
            och en betydande del indirekt skattefinansiering eftersom premierna
            för de frivilliga sjukvårdsförsäkringarna är avdragsgilla kostnader
            för de företag som betalar för dessa.
          </p>
          <p xml:id="i-FbsBTJoRXhghCJuHGpfUj8">
            Moderaterna förespråkar att Sverige fortsatt ska finansiera hälso-
            och sjukvården och omsorgen genom den skattebaserade finansieringsmodellen.
            Vi anser att en övergång till ett försäkringsbaserat finansieringssystem,
            där vi förutsatt att en sådan försäkring skulle omfatta alla invånare
            i Sverige, inte i något väsentligt skulle göra någon skillnad
            ur finansierings- eller effektivitetssynpunkt för vården och omsorgen.
          </p>
          <p xml:id="i-6Xar6J1ZEeuwZJ12ECjtwf">
            Det är mycket viktigare att genomföra reformer som syftar till
            att stärka patientens makt och inflytande, skapa fritt vårdsökande
            i alla vårdformer, korta vårdköer, möjliggöra för fler privata
            aktörer samt öka konkurrensen mellan producenter, än att övergå
            från ett skattefinansierat system till en allmän obligatorisk
            sjukvårdsförsäkring.
          </p>
          <head type="h1" xml:id="i-HYGx73vWCRzdXK4s73FK7J">
            Trygg och sammanhållen vård och omsorg för de mest sjuka och
            sköra
          </head>
          <p xml:id="i-S864sknuCSsa5XHDJ3itCN">
            Om tio år kommer äldre över 80 år ha ökat med cirka 45 procent,
            medan den yrkesverksamma befolkningen i åldern 20- 64 år ökar
            med ungefär fem procent. Det är positivt att människor lever längre
            och friskare liv. Det innebär dock att trycket på hälso- och sjukvården
            ökar.
          </p>
          <p xml:id="i-MSeoewDT6mDBYT7ByW4dnd">
            I internationella jämförelser håller Sverige mycket hög standard
            för äldreomsorg. Komplexiteten i äldrevården har emellertid ökat
            när de som bor på särskilt boende har blivit sjukare. Omhändertagandet
            av de mest sjuka och sköra når inte upp till den kvalitet som
            bör eftersträvas och reformer krävs. Coronakommissionen konstaterar
            att när pandemin slog till stod den svenska äldreomsorgen oförberedd.
            Äldreomsorgen var inte rustad för en pandemi och anställda i äldreomsorgen
            lämnades i stor utsträckning ensamma att hantera den kris som
            uppstod.
            <ref target="i-HZUoN9Xmm5hCP6e3PW5FSE">
              [8]
            </ref>
          </p>
          <p xml:id="i-ANanJigPb4weikio57Qa47">
            Äldreomsorgen har strukturella problem som måste åtgärdas, till
            exempel bristen på tillräckligt utbyggd medicinsk kompetens. Det
            är förhållandevis stora skillnader mellan kommunerna vad gäller
            bemanningen, särskilt vad gäller sjuksköterskor. Internationella
            studier har visat att kvalitetsbrister i särskilda boenden bland
            annat har samband med låg bemanning. Hög personaltäthet, särskilt
            av sjuksköterskor, är en faktor, visar internationella resultat,
            som har samband med bra vårdprocesser och vårdresultat.
            <ref target="i-96CbagrXP93DgFvEhJKBn8">
              [9]
            </ref>
          </p>
          <p xml:id="i-AUHGfdB5BnpcMPrg2A1MzZ">
            Kompetensen och erfarenheter inom äldreomsorgen måste öka. Det
            kommer att vara en mycket stor utmaning för kommunerna och privata
            utförare att kunna rekrytera och behålla medarbetare, men också
            att klara av att finansiera en allt större äldreomsorgsverksamhet
            när antalet sjuka och sköra äldre ökar.
          </p>
          <p xml:id="i-8frFtxAVgEXac5FDxPM59g">
            Hälsotillståndet för många sköra äldre försämras gradvis vilket
            leder till att komplexa behov skapas efterhand och allt mer avancerad
            sjukvård kan ges i hemmet. Detta ställer krav på medarbetarnas
            kompetens och på ökat samarbete med vårdtagare samt samarbete
            med andra aktörer runt vårdtagaren. Ett stort problem är att kommunerna
            har så olika möjligheter att tillgodose de äldre sjuka och sköras
            behov. Generellt kan man säga att de små kommunerna har sämre
            möjligheter än de större att skapa kompetens inom äldreområdet
            på alla nivåer i organisationen. Den kompetens inom hälso- och
            sjukvård som behövs i kommunens ledning saknas oftast i de små
            kommunerna.
          </p>
          <p xml:id="i-UjcpE9H6a1tVnp2bJN8EPS">
            Sverige som välfärdssamhälle borde se, bry sig om och uppmärksamma
            de tio sista åren av en människas liv på motsvarande sätt som
            vi ser på de tio första åren i livet - med engagemang och omtanke.
            Detta präglar vår syn på de mest sjuka och sköra som ofta är äldre
            multisjuka med kroniska sjukdomar, samtidigt som vi har förmåga
            att se alla pigga människor som åldras långsamt och är friska
            långt upp i åldern.
          </p>
          <p xml:id="i-ScAJFHkAmqctNuYnUhtLQj">
            Människor som är multisjuka och personer med kroniska sjukdomar
            ska ha ett tryggt och samordnat omhändertagande. De ska få en
            vård och omsorg med hög kvalitet. Det behövs mer av mobil närvård,
            basal och avancerad hemsjukvård, högre medicinsk kompentens på
            särskilt boende, kontinuitet i kontakterna mellan patienten och
            vården och sammanhållna vårdkedjor.
          </p>
          <head type="h3" xml:id="i-6N2SqL58KNgcbiMKoGWvMc">
            Stärkt medicinsk kompetens och kontinuitet
          </head>
          <p xml:id="i-Fzr2qMHqLYuvGCrymEw67p">
            Medarbetare inom äldreomsorgen värderas för lågt. Det riskerar
            att öka den negativa bemanningsspiralen. Äldreomsorgen präglas
            av för hög personalomsättning och allt fler i personalen saknar
            formell kompetens, som till exempel vård- och omsorgsutbildning.
            Därutöver är avsaknad av hög medicinsk kompetens omfattande. Läkarmedverkan
            i kommunal äldreomsorg och omvårdnad är därmed en viktig fråga
            och behovet av läkarmedverkan kommer att öka med hänvisning till
            utvecklingen av antalet äldre och deras alltmer komplexa behov
            av vård och omsorg.
          </p>
          <p xml:id="i-L6mUWQrqurfYHya7dH5y6q">
            Kommunens sjuksköterskor har till stor del redan i dag förskrivningsrätt
            då ett flertal är distriktssköterskor. Moderaterna föreslår för
            att förskrivningsrätten ska kunna vidgas till ytterligare delar
            för kroniskt sjuka vårdtagare med stabila behov. Den kommunala
            sjuksköterskan följer vårdtagaren på nära håll och har god kunskap
            om till exempel sjukdomsförlopp.
          </p>
          <p xml:id="i-Ey2njVuRo3M1z6fh5dY2ZX">
            Som ett svar på Coronakommissionens rapport har regeringen tillsatt
            en utredning med syfte att ta fram förslag på hur vårdkompetensen
            ska stärkas inom äldreomsorgen gällande långsiktig tillgång till
            sjuksköterskor och läkare. Moderaterna kommer noga följa reformarbetet
            för att säkra att förändring uppnås. När många äldre smittades
            och behövde vård så blev utfallet ofta i stället mer av palliativa
            åtgärder än vårdande insatser.
          </p>
          <p xml:id="i-DbcCsopz8EEju6sqE2MnBa">
            Ett avgörande skäl till detta är bristen på vårdkompetens inom
            äldreomsorgen i form av avgörande medicinska kunskaper hos sjuksköterskor
            och läkare. Moderaterna föreslår att den medicinska kompetensen
            och kontinuiteten stärks och prioriteras inom äldrevården och
            äldreomsorgen. Moderaterna hedrar den överenskommelse vi slöt
            tillsammans med Kristdemokraterna och Vänsterpartiet i riksdagen
            om en årlig satsning med fokus på att bland annat stärka den medicinska
            kompetensen, kontinuiteten och personalförsörjningen inom äldreomsorgen.
          </p>
          <head type="h3" xml:id="i-2BCSLJ6VpS1wtNuRecehPs">
            Stärkt forskning
          </head>
          <p xml:id="i-EDRxpx3MJ7Vu1GjjhwKGEQ">
            Moderaterna förespråkar att vård- och omsorgsutbildningen till
            undersköterska ska bli mer likvärdig mellan olika skolhuvudmän.
            Utbildningen kan byggas upp på många olika sätt, men det ska finnas
            gemensam standard och nationella kriterier. De ändringar som vidtagits
            på senare år innebär att fler ämnen kommer att bli obligatoriska
            för alla elever inom vård- och omsorgsprogrammet. Vidare har kursinnehållet
            anpassats för att stämma överens med de nationella kompetenskrav
            för undersköterskor som Socialstyrelsen föreslagit.
          </p>
          <p xml:id="i-7AzW2aA7ZwrZjEjApjYu19">
            Ledarskapet inom äldreomsorgen behöver utvecklas. Chefer på alla
            nivåer inom äldreomsorgen behöver mer kunskap om de äldres behov
            av omsorg och komplexa hälso- och sjukvårdsinsatser. Att vara
            förstalinjechef i omsorgsverksamhet är ett stort uppdrag, ofta
            med många medarbetare. Till detta kommer kraven från ett stort
            antal vårdtagare och deras närstående. Moderaterna föreslår att
            ytterligare insatser genomförs för bättre ledarskapsutveckling
            inom äldreomsorgen. Moderaterna föreslår också att organisationen
            bättre anpassas så att ett kvalificerat ledarskap kan utövas,
            till gagn för de äldre och medarbetarnas arbetsmiljö. En nyligen
            genomförd statlig utredning är genomförd på området.
          </p>
          <p xml:id="i-HzzCn8BJBWUNzpPSh8UrL5">
            Forskning och utveckling inom kommunal omsorgsverksamhet har
            inte kommit lika långt som inom regional vårdverksamhet. En anledning
            till detta kan vara att forskning och utveckling inom regionen
            till stor del varit professionsstyrd och har setts som en del
            i det ordinarie arbetet för en stor del av medarbetarna, främst
            läkare. Regionerna har vidare forsknings- och utvecklingsenheter
            vilka skapar förutsättningar för utveckling. Så ser det inte ut
            i majoriteten av kommunernas verksamhet. Stora kommuner har i
            normalfallet mer utvecklingskraft och kompetens än mindre kommuner.
          </p>
          <p xml:id="i-PRukh7e9wharLAt9dHMNm">
            De större universiteten bedriver social forskning även riktad
            mot äldrevården. Den är bra men oftast mer teoretisk än verksamhetsnära
            och praktiskt tillämplig. Kommuner måste samlas kring utveckling
            av effektiva arbetssätt för att ha möjligheter att möta befolkningens
            ökade behov. Moderaterna vill prioritera verksamhetsnära forskning
            som rör omvårdnad och omsorg av äldre.
          </p>
          <head type="h3" xml:id="i-KGJaBQRb3LRk84mHLSiGTE">
            Genomlys gränsdragningen mellan hälso- och sjukvårdslagen och
            socialtjänstlagen
          </head>
          <p xml:id="i-P5aNxhFktNAFLAmq9PbPPa">
            Det krävs en genomlysning av gränsdragningen mellan socialtjänstlagen
            och hälso- och sjukvårdslagen i syfte att underlätta samordning
            och samarbete mellan huvudmännen. Moderaterna föreslår att en
            sådan genomlysning genomförs skyndsamt. Lagstiftningen som reglerar
            vem som har vård- och omsorgsansvaret behöver uppdateras och förtydligas
            så att såväl regioner som kommuner har ett tydligt ansvar att
            samordna och samarbeta kring äldrevården och äldreomsorgen.
          </p>
          <p xml:id="i-Wzft5fjb8yDWeG4KpYnVWQ">
            Det krävs konkreta förändringar för att kunna åstadkomma en mer
            samordnad vård och omsorg för de mest sjuka och sköra. Detta ställer
            krav på välbalanserade avvägningar mellan patientens intressen,
            den äldres perspektiv och den kommunala självstyrelsen. Där vi
            anser att patientens intressen och den äldres perspektiv alltid
            ska väga allra tyngst.
          </p>
          <head type="h3" xml:id="i-BXwAU4Kug9GREAm8RJTJQ5">
            Prioritera förebyggande äldrevård
          </head>
          <p xml:id="i-4jYukZhwfbyzUJDpS5e4P7">
            Många äldre är aktiva och mår bra långt upp i åren. Men många
            lider av ensamhet, begynnande skörhet och kognitiv svikt. I det
            egna boendet har hemtjänsten fokus på att underlätta det dagliga
            livet och möta omsorgs- och vårdbehovet. Detsamma gäller i de
            särskilda boendena, dit de flesta äldre kommer då de är omfattande
            fysiskt sjuka och/ eller har någon eller flera demenssjukdomar.
            Det sociala utbytet i umgänget med övriga boenden är i dessa fall
            begränsat.
          </p>
          <p xml:id="i-S6DsDc4kdXSDkZiEGcMMGn">
            Under senare år har det i vissa kommuner tillkommit så kallade
            mellanvårdsboenden och biståndsbedömda trygghetsboenden. Det är
            former som bör finnas i större utsträckning. Man skulle också
            behöva vidga biståndsbedömningen vid hemtjänst till att innefatta
            utrymme för social samvaro och aktivitet. Ibland kan det räcka
            med att någon har tid att prata med den äldre en stund för att
            måendet ska öka väsentligt, vilket sällan hemtjänstpersonalen
            hinner med.
          </p>
          <p xml:id="i-EbKbHsHANY8XrTiRxPbYpR">
            Fallolyckor där äldre är inblandade orsakar varje år ett stort
            mänskligt lidande. Ungefär 70 000 personer faller varje år så
            illa att de behöver sjukhusvård. Fallolyckor kostar, förutom allt
            mänskligt lidande och oro, minst 11 miljarder kronor per år.
            <ref target="i-kxo4WVnw8MaDkrsyK2J2J">
              [10]
            </ref>
            Förebyggande insatser kan förhindra många fallolyckor. Nuvarande
            ersättningssystem varken uppmuntrar eller prioriterar vikten av
            förebyggande hälsofrämjande åtgärder. Här måste det ske ett skifte.
          </p>
          <p xml:id="i-Lh3UoCvEVFnhJzAW47jUrK">
            Moderaterna vill prioritera förebyggande äldrevård med ett särskilt
            fokus på prevention av fallolyckor. Evidens finns för att fallprevention
            ger effekt i såväl vården som i äldreomsorgen. För att kunna åstadkomma
            mer av förebyggande äldrevård är vi övertygade om att det krävs
            utvecklade ersättningsmodeller som uppmuntrar prevention.
          </p>
          <head type="h3" xml:id="i-SdSdMh2QBsHirMkX8M8psV">
            Språkkrav inom vård och äldreomsorg
          </head>
          <p xml:id="i-3PhFBwirFfmD9rdKDKY9D8">
            Ömsesidig kommunikation skänker trygghet och skapar delaktighet.
            Dessvärre finns det i dag bristande språkkompetens hos personalen
            inom delar av vård- och äldreomsorgen runt om i Sverige. Det riskerar
            att isolera de äldre från inflytande över sin vardag, äventyra
            omsorgstagarnas säkerhet och orsaka frustration hos de anhöriga.
          </p>
          <p xml:id="i-LJXiyEgxreNwVzVvCTwhRK">
            Vi anser att personal inom vård och äldreomsorg ska behärska
            begriplig svenska. Det är viktigt inte bara att kunna prata så
            att andra förstår vad man säger utan också att kunna skriva och
            formulera sig på svenska språket när man arbetar inom hälso- och
            sjukvården och äldreomsorgen. Moderaterna föreslår att det tas
            fram tydliga språkkrav. Krav som slår fast vad man behöver kunna
            för att vara anställningsbar inom vården och omsorgen.
          </p>
          <head type="h3" xml:id="i-6Rxiyy7HaEekGERXi3oBF2">
            Prioritera satsningar på vällagad mat i vård och äldreomsorg
          </head>
          <p xml:id="i-XD5CfrC9L9VEkFNSnZUxHz">
            Maten kan och ska vara ett glädjeämne i vardagen för äldre. Många
            äldre i äldreomsorgen äter inte tillräckligt bra. Detsamma gäller
            för äldre på geriatriska avdelningar och sjukhus. De tycker inte
            att maten smakar något överhuvudtaget eller att formen för hur
            måltiderna genomförs är otillfredsställande. Det medför tyvärr
            ofta att äldre snabbt minskar i vikt på grund av undernäring.
            Hur maten är lagad och serveras och om man kan äta den i sällskap
            med andra spelar stor roll för den upplevda kvaliteten. Att förbättra
            utformningen av måltiderna behöver inte per automatik betyda högre
            kostnader.
          </p>
          <p xml:id="i-96Z8UHgwq1DBfiuBCv1wQk">
            Moderaterna föreslår att det ska genomföras en kvalitetshöjning
            av maten som serveras inom äldrevården och äldreomsorgen. Det
            borde, i alla kommuner, finnas goda möjligheter för äldre med
            äldreomsorg att kunna välja och vara delaktig i hur maten tillagas
            och därmed kunna påverka hur den mat som serveras ser ut och smakar.
            Det är rimligt att människor som är beroende av äldreomsorg ska
            kunna vara med och påverka den mat som serveras. Äldreboenden
            där personalen lyssnar på och anpassar sig efter de äldres önskemål
            om mat och mat vid olika tidpunkter medför ofta nöjdare och friskare
            äldre.
          </p>
          <head type="h1" xml:id="i-G5sxGQgm8fT9NYy8z4Dvgm">
            Avancerad cancervård som är tillgänglig när man behöver den
          </head>
          <p xml:id="i-5zf8SPp3mRdxwLrZngpjJB">
            Var tionde minut får en människa i Sverige det omvälvande beskedet
            att den har cancer. Över en halv miljon svenskar är drabbade av
            cancer. Prognoser visar på en utveckling i Sverige där antalet
            människor som lever med en cancerdiagnos kommer att ha fördubblats
            inom 25 år. Antalet människor som lever med kronisk cancer ökar
            och det hänger samman med förbättrade medicinska möjligheter att
            hjälpa fler patienter att överleva svåra cancersjukdomar.
            <ref target="i-GebJ73ofXPEv4e3WYj6naB">
              [11]
            </ref>
          </p>
          <p xml:id="i-Vuk8QfwHGmgSExcwmQf8uK">
            Väntetider inom cancervården är generellt sett långa. Några alarmerande
            tendenser är, bortsett från situationen under pandemin, att ungefär
            hälften av patienter med bröstcancer, lungcancer och prostatacancer
            inte får sin vård inom utlovade ledtider.
          </p>
          <p xml:id="i-L1x3pADawVwRPZzabT9mrj">
            Skillnaderna mellan regionerna när det gäller vårdkvalitet och
            ledtider är i storleksordningen 10- 30 procent, ibland ännu mer.
            Dessa regionala skillnader har ofta organisatoriska orsaker. Detta
            slås fast av såväl Myndigheten för vård- och omsorgsanalys som
            Kommissionen för jämlik vård.
            <ref target="i-3Cbq16uHvBaRBEKwK2Ph9t">
              [12]
            </ref>
          </p>
          <p xml:id="i-UCU8iYKciq429L4tHbugQV">
            Den nationella cancerstrategin har sedan år 2009 spelat en avgörande
            roll för att stärka den svenska cancervården. Övergripande mål
            för strategin är att minska antalet som insjuknar, minska dödligheten,
            förlänga överlevnadstiden efter en diagnos och förbättra kvaliteten
            i omhändertagandet av patienter med cancer. Till detta behöver
            nu läggas till ett tydligt fokus på att möjliggöra avancerad individuell
            cancervård som är tillgänglig när man behöver den.
          </p>
          <p xml:id="i-Bw8wbuW2fN4eXgz2kVphVX">
            Moderaternas målsättning är tydlig – alla cancersjukdomar ska
            förebyggas och deras skadeverkningar minimeras. Moderaterna driver
            frågan om att Sverige ska ta fram och genomföra en ny samlad nationell
            cancerstrategi. Den behöver uppdateras bland annat på grund av
            den hoppfulla utveckling som sker inom ny diagnostik med hjälp
            av artificiell intelligens och biomarkörer samt vad gäller möjligheter
            till individuell cancerbehandling med till exempel immunterapier
            samt cell- och genterapier. För att ta tillvara på banbrytande
            forskning och utveckling är det helt centralt att cancerstrategin
            ständigt och brett förnyas, uppdateras och kompletteras.
          </p>
          <p xml:id="i-34NxUbd6mtNgzyTDJBbuod">
            De långa väntetiderna och omfattande regionala skillnaderna som
            finns inom cancervården behöver tas bort. Patienter ska inte behöva
            betala två gånger för sin vård. Så är det tyvärr idag för personer
            som känner sig tvingade på grund av långa vårdköer att söka tillgänglig
            cancervård i andra länder. Vi prioriterar förslag som kortar väntetider
            och ökar jämlikheten inom cancervården.
          </p>
          <head type="h3" xml:id="i-VJDaCxGwXdiLsC7k5hhvve">
            En förstärkt vårdgaranti för cancerpatienter
          </head>
          <p xml:id="i-Vr6pdW9rFtuzH3HsrYxDHz">
            Sverige har goda möjligheter att ha en medicinskt världsledande
            cancersjukvård utan långa vårdköer. Moderaterna anser att det
            också behöver tas fram ett nytt övergripande mål inom en ny uppdaterad
            nationell strategi. Ett sådant mål bör i ett första steg vara
            att fokusera på andelen femårsöverlevande. Sverige ska klara av
            att minst öka andelen femårsöverlevande från nuvarande cirka 65
            procent till 80 procent inom kommande tio år. Vi anser emellertid
            som alltid att sådana här övergripande mål ska tas fram i samarbete
            med alla relevanta aktörer inom cancervård och forskning.
          </p>
          <p xml:id="i-3AAiLAFGnTnt6iXhV9Wvow">
            För några år sedan växte hoppet om att väntetiderna i cancervården
            skulle bli kortare. Regionala cancercentrum inledde en satsning
            på standardiserade vårdförlopp, efter en modell som använts framgångsrikt
            i Danmark, där ledtiderna för diagnos och behandling är tydligt
            reglerade och målsatta. Tyvärr har måluppfyllelsen inte varit
            den önskade. Nu måste arbetet att korta väntetiderna intensifieras.
          </p>
          <p xml:id="i-JuiMdvpqSokK6zx4WD5Rok">
            Moderaterna föreslår att det införs en förstärkt vårdgaranti
            för cancerpatienter. Vårdgarantins nuvarande tidsgräns räcker
            inte till när det gäller cancervården. Den förstärkta vårdgarantin
            ska knytas till de standardiserade vårdförlopp som tagits fram
            och kontinuerligt utvecklas inom cancervården för att korta ledtiderna
            mellan diagnos och behandling. Till vårdgarantin ska knytas specifika
            resurser inom ramen för kömiljarderna och resultaten ska mätas
            mot de maximala ledtiderna för respektive cancerdiagnos.
          </p>
          <p xml:id="i-JWFJZxv2jyMPuh3EYSnci8">
            Moderaterna vill att de standardiserade vårdförloppen genomförs,
            uppdateras och efterföljs i hela landet. Moderaterna föreslår
            följande mål: 90 procent av alla människor som insjuknar i cancer
            ska vara utredda enligt ett standardiserat vårdförlopp före utgången
            av år 2026, samt att 90 procent av de cancerpatienter som ingår
            i ett standardiserat vårdförlopp ska få sin vård inom utsatta
            maximala tidsgränser. Dessa mål berör naturligtvis inte cancerpatienter
            som behöver akutopereras eller där cancermisstanken uppstår först
            i en mycket sen palliativ fas av förloppet. Dagens målsättning
            för hur många cancerpatienter som ska ingå i ett standardiserat
            vårdförlopp ligger på 70 procent.
          </p>
          <head type="h3" xml:id="i-LJpVre4gwnhFWBJr6XCPdT">
            Förbättra möjligheterna att ställa tidigare diagnoser
          </head>
          <p xml:id="i-RYSDVmsYrRb6vuYMwEqCNN">
            Tidig upptäckt av cancer innebär ökade möjligheter för patienten
            till överlevnad. Och förbättra vårdens möjligheter att ge patienten
            snabbare, kortare, skonsammare och mer effektiv behandling. Moderaterna
            föreslår att det tas fram ett gemensamt långsiktigt nationellt
            mål om att minst 70 procent av alla cancerdiagnoser ska ställas
            när patienten fortfarande befinner sig i ett tidigt stadie av
            cancersjukdom.
          </p>
          <p xml:id="i-BtwLBhu8vtMA6H78AuM3gC">
            Moderaterna föreslår därutöver att det påbörjas ett nationellt
            arbete att ta fram digitala beslutsstöd i primärvården i syfte
            att systematiskt kunna arbeta med riskprofilering av patienter
            som löper ökad risk att drabbas av cancer. Ett sådant arbetssätt
            är att arbeta metodiskt med digital diagnostik. Det krävs vidare
            att utvecklingen av det nationella onkogenetiska kvalitetsregistret
            säkerställs för att stärka uppföljning av individer med genetiskt
            ökad risk för att drabbas av cancer.
          </p>
          <p xml:id="i-K4uC7PpoNYNHd5AoqodpdH">
            Det finns forskning som visar att det finns generella symptombilder
            och besöksmönster som kan användas för att identifiera patienter
            i primärvården som senare sannolikt kommer att drabbas av en cancerdiagnos.
            Standardiserade vårdförloppsprocesser för primärvården kan ge
            patienten ökad trygghet via en mer strukturerad utredningsprocess.
            Moderaterna föreslår att det ska tas fram nationella kriterier
            gällande standardiserade vårdförlopp anpassade i syfte att förbättra
            primärvårdens förmåga att ställa tidiga cancerdiagnoser och använda
            riskprofilering av patienter vilket kan leda till fler tidiga
            upptäckter att cancer. Vårdpersonal som primärt sysslar med andra
            inriktningar av vård än cancervård har svårt att kunna ställa
            tidiga cancerdiagnoser om de inte ges relevant stöd i deras dagliga
            arbete. Många allmänläkare kanske bara stöter på någon enstaka
            patient per år som bär på en cancersjukdom.
          </p>
          <head type="h3" xml:id="i-KrLYgFi17vniBmAotEbzBm">
            Genomför samlade vårdkedjor för eftervård och rehabilitering
          </head>
          <p xml:id="i-EfscmWxLnPjPkJvQBspVSs">
            Utifrån hur hälso- och sjukvården ser ut idag med primärvård,
            specialistvård och system som inte talar med varandra är det svårt
            att få till sammanhängande vårdkedjor. En cancerpatient kan passera
            mellan 20 och 30 övergångar inom vården, och dessa övergångar
            mellan olika vårdenheter och vårdpersonal är inte samordnade.
          </p>
          <p xml:id="i-VQrtGgQf1XjBEwcwxtA29d">
            Primärvården fyller en viktig roll som första linjen i att kunna
            upptäcka och ställa cancerdiagnoser, men även för att ge eftervård
            och rehabilitering. Människor som lever med kronisk cancer behöver
            bli sedda och hjälpta på ett helt annat sätt än vad dagens vård
            förmår. Bestämmelser om fast vårdkontakt har införts i hälso-
            och sjukvårdslagen och patientlagen men vid uppföljningar av reformen
            har det visat sig att få patienter har en fast vårdkontakt. En
            fast vårdkontakt är för en patient med kronisk cancer en central
            del i att kunna tillgodose behoven av kontinuitet, samordning
            och säkerhet i vården.
          </p>
          <p xml:id="i-9kprJGncXS15AH6nZrF7jS">
            Behovet av rehabilitering och eftervård ser olika ut för olika
            patienter, och behovet kan också variera från det att en behandling
            avslutats eller tar ny form. Även efter passerad femårsuppföljning.
            Många cancerpatienter upptäcker ständigt nya biverkningar till
            följd av sin cancersjukdom och behandling. Rehabiliteringen ska
            vara en del av vårdförloppet och följas upp kontinuerligt.
          </p>
          <p xml:id="i-JRfkr6qGtxM7dQ9TdoXmti">
            Moderaterna föreslår att det säkerställs att alla cancerpatienter
            får en rehabiliteringsplan utifrån behov och förutsättningar.
            Rehabilitering underlättar för patienten att kunna återgå närmare
            eller helt till det som var ens tidigare livssituation. Kvalificerad
            eftervård och rehabilitering ska utvecklas för cancerpatienter
            efter att ordinarie behandling är slutförd.
          </p>
          <head type="h3" xml:id="i-5qtrcLgVUFqohBcv1ucA5w">
            Säkerställ kompetens och forskning inom strålbehandling
          </head>
          <p xml:id="i-S2CNiYvcqBCkVMPGu4eop6">
            Strålbehandling är ett av grundfundamenten inom cancerbehandling
            och utgör den enda botande behandlingen för en stor andel patienter,
            exempelvis vid huvud-halscancer och prostatacancer, samt i kombination
            med kirurgi och kemoterapi vid ytterligare ett antal diagnoser.
            Nästan fem av tio cancerpatienter är aktuella för strålbehandling.
            Detta antal förväntas öka, resultat pekar på att strålbehandling
            i kombination med nya läkemedel har stor potential.
          </p>
          <p xml:id="i-Xi9Hr9VHUMaMSkP71DHJXf">
            Det finns samtidigt oro för utvecklingen inom svensk strålbehandling.
            Kompetensutveckling inom svensk strålbehandling har inte följt
            den allmänna utvecklingen på cancerområdet. När antalet patienter
            som diagnosticeras och som strålbehandlas för cancer nära fördubblats
            sedan millenniumskiftet, har utvecklingen av antalet högspecialiserade
            strålonkologer varit mer blygsam. För cancerpatienterna medför
            svårigheterna att säkra kompetensförsörjning och forskning inom
            strålbehandling risk för ökat lidande och på sikt en försämrad
            överlevnad.
          </p>
          <p xml:id="i-8fpkgQhtYFedEwLoKtbbWm">
            Moderaterna föreslår att det inom en uppdaterad nationell cancerstrategi
            läggs tonvikt vid att ta fram långsiktiga förslag som kan säkerställa
            kompetensförsörjning och forskning inom strålbehandling. Särskilt
            fokus ska ligga på att skapa metoder som ligger i framkant att
            kunna undvika onödiga biverkningar för cancerpatienter i samband
            med strålbehandling. Därutöver hur forskning om strålbehandling
            kan bidra till effektivare cancerbehandlingar i kombination med
            nya läkemedelsbehandlingar.
          </p>
          <head type="h3" xml:id="i-Rwus2JzC3E3d4cC7w85roj">
            Ta fram och genomför en nationell barncancerstrategi
          </head>
          <p xml:id="i-XLeFokQy4aoA9m5RhSSEDa">
            Nästan varje dag drabbas ett barn av cancer och barncancer är
            den vanligaste dödsorsaken i åldern 1-14 år.
            <ref target="i-Sr9QZTUosyD21DgAFQwmEZ">
              [13]
            </ref>
            Sverige behöver nu ta nästa steg för att kunna nå den långsiktiga
            visionen att helt utrota barncancer. Barncancervård är vid en
            bred och generell tillbakablick ett välfungerande område där resultaten
            stadigt har förbättrats. Samtidigt möter svensk barncancervård
            en rad problem och utmaningar.
          </p>
          <p xml:id="i-4yjLDbpJxJnh97iKTrXkEx">
            Ska nästa steg kunna tas inom barncancervården krävs förbättringar
            på en rad områden. Det handlar om att alla barn ska kunna erbjudas
            en jämlik cancervård och jämlik tillgång till nya läkemedel. Alla
            barn med cancer ska erbjudas dna-analyser i syfte att kunna skräddarsy
            individuella behandlingar . Det handlar vidare om fundamentala
            saker som att barncancervården saknar tillräckligt med barnonkologer,
            kontaktsjuksköterskor och specialistsjuksköterskor.
          </p>
          <p xml:id="i-WQFB1SdYN2qQJVb9QPjjPY">
            Moderaterna föreslår att det tas fram och genomförs en nationell
            barncancerstrategi. En sådan strategi ska bland annat innehålla
            ökat statligt stöd till barncancervården, erbjudande om individuell
            rehabiliteringsplan och psykosocialt stöd till dem som drabbats
            av barncancer och deras nära anhöriga. Vidare ska möjligheter
            finnas att ha barnonkologiskt kunniga kontaktsjuksköterskor inom
            barncancervården. Därtill anhörigstödjare som en naturlig del
            av barncancervården.
          </p>
          <p xml:id="i-4z75R7NXUiFytoesAJreAQ">
            Det ska prioriteras att skapa förutsättningar att inrätta en
            specialistutbildning i barncancervård. Sårbarheten är betydande
            när det gäller kompetensförsörjningen. Det gäller såväl barnonkologspecialister
            som sjuksköterskor. Det behövs också en nationell översyn av behoven
            gällande läkare till barnonkologin och samordning för utbildning
            av barnonkologer. Det finns stora behov av att prioritera och
            säkerställa forskning om barncancer och genomförandet och efterlevnaden
            av det nationella vårdprogrammet för långtidsuppföljning efter
            barncancer. Alla barncanceröverlevare ska ha rätt till regelbunden
            uppföljning.
          </p>
          <head type="h3" xml:id="i-HjW1RAdMe5ecN8HFfgKMGt">
            Förbättra förutsättningarna för avancerad individuell cancervård
            och barncancervård
          </head>
          <p xml:id="i-2MLhyAGfqQG7pxpqaWXwdH">
            Moderaterna vill att alla rekommenderade screeningprogram införs
            i hela landet. Betydelsen av att hitta sjukdom och kunna ställa
            diagnos om cancer tidigt är oerhört betydelsefullt. Det ska finnas
            regelbundet uppdaterade vårdprogram med ett register för uppföljning
            och utvärdering av screeningprogram.
          </p>
          <p xml:id="i-L8VkdqU5GxVKz4DySJvRxN">
            Det är en mycket hoppfull utveckling som just nu sker inom medicinteknik
            och läkemedel som har stor påverkan på cancervården. De senaste
            innovationerna inom avancerad medicinteknik, nya mer kraftfullare
            läkemedelsbehandlingar och användning av digital teknik så som
            artificiell intelligens kan rädda livet på människor.
          </p>
          <p xml:id="i-ELBhqfpJB3yJowyf9EUBS7">
            Precisionsmedicin, det vill säga diagnostiska metoder och terapi
            för individanpassad utredning, prevention och behandling av sjukdom
            är lovande. De framsteg som precisionsmedicin innebär handlar
            bland annat om molekylära biovetenskaper, bioinformatik och nya
            högupplösande avbildningstekniker. Ett exempel är att flera barn
            med en svår form av leukemi förefaller ha goda möjligheter att
            överleva om den normala behandlingen av cytostatika byts ut mot
            immunterapiläkemedel.
          </p>
          <p xml:id="i-KLwkFj96LKRaD6YKtZaXAJ">
            En central del av mer avancerade läkemedelsbehandlingar handlar
            om så kallad ATMP (Advanced Therapy Medicinal Products) som är
            humanläkemedel som baseras på gener och celler, det vill säga
            läkemedel för genterapi, somatisk cellterapi, vävnadstekniska
            produkter eller kombinationsläkemedel.
          </p>
          <p xml:id="i-QxVPoCUYJXmC1y8an4a66Z">
            Moderaterna föreslår en statlig satsning på nya avancerade läkemedelsbehandlingar,
            immun-, cell- och genterapier. Detta i syfte att möjliggöra en
            mer avancerad individuell cancervård och barncancervård. Denna
            satsning ska vara tidsbunden och utvärderas regelbundet. Vi är
            övertygade om att specifika resurser krävs för att stärka jämlikheten
            vid införande av nya effektivare cancerläkemedel så att dessa
            lättare kan komma patienten till del oavsett var i landet man
            bor.
          </p>
          <head type="h1" xml:id="i-WkLT9FeLDrSbMzF78WDRFR">
            Prioritera vård och forskning om kvinnors sjukdomar och hälsa
          </head>
          <p xml:id="i-KiJKbHwdhtgkfGMEf8fp4o">
            Kvinnors sjukdomar har både inom forskning och i det kliniska
            arbetet under lång tid varit eftersatt. På flera områden finns
            därför kunskapsluckor om hur skillnaden mellan könen tar sig uttryck
            både gällande symptom och smärta samt reaktionen på läkemedel.
            Kvinnor måste uttrycka mer smärta för att få samma behandling
            som män och får allt annat lika mindre påkostad sjukvård än män.
          </p>
          <p xml:id="i-9u2Qa77giBvxLbwxfsQVtJ">
            Några av de allra största problemen handlar om kvalitet och ojämlikhet
            i vården. Graviditetsregistret visar till exempel att väldigt
            många förlossningskliniker inte når målen för förlossningsvården.
            Även Socialstyrelsen konstaterar att förlossningsvården inte är
            jämlik i Sverige. Det finns omotiverade skillnader mellan olika
            regioner och olika socioekonomiska grupper. När det gäller cancersjukdomar
            som specifikt drabbar kvinnor, till exempel livmoderhalscancer,
            så är utvecklingen varierad. Livmoderhalscancer har under flera
            år ökat i Sverige. En ökning som bland annat är kopplat till brister
            i analysen av cellprover där tyvärr vissa cellförändringar missats
            vid screening och upptäckts först vid nästa screeningomgång när
            de redan utvecklats till cancer.
          </p>
          <p xml:id="i-GnFH3gArkK8oeZKRdth7mX">
            Vård och forskning rörande sjukdomar som drabbar kvinnor genom
            åren har nedprioriterats. Som en följd av detta lider många kvinnor
            i onödan av smärta och för tidig död från sjukdomar som skulle
            kunna diagnostiseras och behandlas mycket tidigare än i dag. Moderaterna
            vill stärka forskning och vård som rör kvinnor.
          </p>
          <head type="h3" xml:id="i-3EZXrX5Sdn9CbXt4gmpb6Z">
            Förbättra möjligheterna att ställa tidigare diagnoser
          </head>
          <p xml:id="i-Y1Zy58v9MuPsQaGdyFjXKD">
            Hälso- och sjukvårdens möjligheter att ställa tidigare, snabbare
            och säkrare diagnoser gällande sjukdomar som drabbar kvinnor behöver
            skyndsamt förbättras. I dag är det många flickor och kvinnor som
            tvingas lära sig att stå ut med mycket smärta och lidande. En
            sådan underdiagnostiserad och underbehandlad sjukdom är endometrios.
          </p>
          <p xml:id="i-XhdqEP8gSpeQakqe4DRPS7">
            Endometrios drabbar upp till var tionde kvinna i fertil ålder.
            Endometrios berövar många kvinnor ett normalt liv och försvårar
            såväl vardagen som arbetslivet. I genomsnitt har det tagit åtta
            år innan lidande kvinnor med endometrios får sin diagnos.
          </p>
          <p xml:id="i-DBifBkbcKY5micDM3j3NcT">
            För den som drabbats innebär det inte bara stor smärta utan också
            perioder av sjukskrivningar, försök till olika medicinska behandlingar
            och upprepade kirurgiska ingrepp med stor påverkan på vardagen.
          </p>
          <p xml:id="i-WrD22nzAp679vscFtSZACk">
            Det behövs ett kunskapslyft i primärvården. Det är dit många
            unga kvinnor vänder sig för att få hjälp och relevant vård. Sverige
            är tillsammans med Malta och Portugal de enda länderna i Europa
            som inte har nationella riktlinjer för fortbildning av läkare.
            I stället är det regionerna som är ansvariga för att se till att
            läkarna har rätt kunskaper.
          </p>
          <p xml:id="i-MAMbkTYvYR2Usq8vXYHRkp">
            Moderaterna föreslår att det införs nationella riktlinjer för
            fortbildning av läkare. Detta i syfte att underlätta möjligheten
            till tidigare rätt ställda diagnoser gällande sjukdomar som drabbar
            kvinnor så som endometrios. Det handlar vidare om sjukdomar så
            som vestibulit, lip ödem, poly cystiskt ovariesyndrom, myom som
            är en eller flera muskelknutor som kan sitta inuti eller utanpå
            livmodern, samt underfunktion av sköldkörteln som kan medföra
            bland annat låg ämnesomsättning, koncentrationssvårigheter och
            depression.
          </p>
          <head type="h3" xml:id="i-Fd2yUqy4EMWKaiTWpesivq">
            Stärk forskningen gällande sjukdomar som drabbar kvinnor
          </head>
          <p xml:id="i-PWKMQ21goG3o2BtvG73MXW">
            Det saknas mycket forskning inom sjukdomar som drabbar kvinnor,
            samt sjukdomar kopplade till graviditet. Hjärt- och kärlsjukdomar
            drabbar båda könen i lika hög grad. Samtidigt får kvinnor inte
            lika bra hjärtvård som män vid hjärtinfarkt. Kvinnor kan exempelvis
            få felställda diagnoser på grund av att deras kranskärl ser normala
            ut, detta trots att kvinnor kan ha hjärtinfarkt utan att ha förträngningar
            i kranskärlen. Moderaterna föreslår att resurser öronmärks för
            forskning gällande sjukdomar som drabbar kvinnor. Denna prioritering
            är långsiktig och ske ge möjligheter att bedriva såväl grundläggande
            som klinisk forskning.
          </p>
          <head type="h3" xml:id="i-Tgjzpr89PGfEDo9jSvfhbN">
            Uppföljning i kvalitetsregister och utvärdering av nationella
            riktlinjer
          </head>
          <p xml:id="i-BH7Q7i2wow9KMxrZRNDtNf">
            De nationella kvalitetsregistren underlättar uppföljning, utvärdering
            och analyser av vårdinsatser och processer, behandlingar och medicinering.
            En avgörande problematik med dagens kvalitetsregister är att dessa
            inte alltid uppdateras tillräckligt frekvent. Det är bra att det
            finns politisk enighet om att nuvarande kvalitetsregister rörande
            gynekologisk kirurgi, assisterad befruktning och graviditetsregistret
            behövs och är i behov av långsiktiga resurser. Vården gällande
            sjukdomar som drabbar kvinnor ska fortsätta styras och utvecklas
            metodiskt. Att kunna systematiskt mäta, utvärdera och öppet redovisa
            väntetider, medicinska resultat och patientnöjdhet stärker vårdens
            långsiktiga kvalitet och effektivitet.
          </p>
          <p xml:id="i-7uQ5h9D1LvZzd8U9D8vQ52">
            För att uppgifter och resultat från nationella kvalitetsregister
            ska kunna användas i vårdens kvalitetsarbete måste dess data hålla
            hög kvalitet. Moderaterna föreslår att det tas fram en nationell
            standardisering gällande användande av kvalitetsregister. Detta
            dels för att registren ska kunna kopplas till varandra, dels att
            data enkelt ska kunna användas och jämföras mellan olika register.
            Registren underlättar utvärdering av vårdinsatser, processer,
            behandlingar och medicinering.
          </p>
          <head type="h3" xml:id="i-3NwpNb12zHxthdGB1KEkPs">
            Prioritera förlossningsvården – hela kedjan från mödravård till
            eftervård
          </head>
          <p xml:id="i-47hUyYcFJhKtzbyQvRvNHm">
            Sverige ligger relativt högt gällande kvinnor som drabbas av
            allvarliga bristningar i samband med förlossning. Vården behöver
            förbättra möjligheterna att förebygga, följa upp och behandla
            förlossningsskador.
          </p>
          <p xml:id="i-Kk4UEZvch6LiDsQ5Jrgj9m">
            Det finns brister och regionala skillnader inom förlossningsvården.
            Det handlar bland annat om skillnader i praxis gällande eftervården
            såväl mellan som inom regionerna. En betydande del av sjukhusen
            följer inte alls upp förlossningen, medan andra strukturerat använder
            sig av återkopplande telefonsamtal, återbesök och hembesök av
            barnmorska. Det krävs en översyn och genomlysning av hur förlossningsvården
            kan förbättras.
          </p>
          <p xml:id="i-THSFC3qSQsw7BDAcGvkwFW">
            Moderaterna föreslår att förlossningsvården ska stärkas när det
            gäller möjligheterna till kontinuitet, jämlik vård samt uppföljning
            och återkoppling. Strävan ska vara att se till att födande kvinnor
            kan ha tillgång till samma team av barnmorskor från mödravård
            till eftervård.
          </p>
          <p xml:id="i-HembXnbBMb7mH7ekHVkhwD">
            Även eftervård och rehabilitering behöver förstärkas. I dagsläget
            är det enbart en tredjedel av sjukhusen som alltid följer upp
            kvinnors hälsa efter hemgång från sjukhuset och ungefär hälften
            följer upp i vissa fall. Men många sjukhus följer inte alls upp
            förlossningen. Bristerna i uppföljning riskerar leda till att
            vissa kvinnors hälsa utvecklas på ett negativt sätt.
          </p>
          <head type="h3" xml:id="i-XgNkkJfunwdZdTKd1X1aE8">
            Stärk migränvården – ta fram nationella riktlinjer och vårdprogram
          </head>
          <p xml:id="i-vJxCBswncmkJUxHGqC3tX">
            Över 1,4 miljoner människor i Sverige är drabbade av folksjukdomen
            migrän. Det betyder att omkring 14 procent av befolkningen i Sverige
            är direkt berörda av migrän. Indirekt är nära familj och anhöriga
            på olika sätt också påverkade av migrän. Det är mer än dubbelt
            så vanligt att kvinnor drabbas av svår huvudvärk jämfört med män.
            <ref target="i-GVt8scf4B2mCipRUuWG7MQ">
              [14]
            </ref>
          </p>
          <p xml:id="i-7azbfz7CPtJM88qFDoixDx">
            Moderaterna föreslår att det tas fram och genomförs nationella
            riktlinjer och ett nationellt vårdprogram och uppföljning av migränvård.
            Syftet med riktlinjerna är att stimulera användandet av vetenskapligt
            utvärderade och effektiva åtgärder inom migränvård. Underdiagnostik
            och underbehandling är vanligt. Det finns mönster av regionala
            skillnader gällande omhändertagande, diagnostik och behandling.
            Migränvårdens kvalitet och jämnhet måste förbättras.
          </p>
          <p xml:id="i-7skjUVVcp2TmkbnQSEB52S">
            När ett område väljs ut inom hälso- och sjukvården att bli föremål
            för nationella riktlinjer är ett viktigt kriterium att området
            ska omfatta en stor grupp med svår kronisk sjukdom som tar i anspråk
            omfattande samhällsekonomiska resurser. Vi har svårt att se hur
            kronisk migrän och andra återkommande svåra sjukdomar kopplade
            till migrän och annan svår huvudvärk inte skulle uppfylla detta
            kriterium.
          </p>
          <head type="h3" xml:id="i-9xdWcqK5TpdWHwF5NAqVgt">
            Modernisera abortlagstiftningen – öka kvinnors självbestämmande
          </head>
          <p xml:id="i-DpHu9LpowaEDZShAqWSkWv">
            Reproduktivt självbestämmande är en grundläggande mänsklig rättighet,
            och helt avgörande för ett jämställt samhälle.
          </p>
          <p xml:id="i-HEGGGUWPKK4zvptS2GBSUL">
            Sverige behöver modernisera abortlagstiftningen. Abortlagstiftningen
            ska utvecklas i syfte att stärka kvinnors självbestämmande Tack
            vare stora medicinska framsteg finns idag goda möjligheter att
            öka många kvinnors självbestämmande och anpassa vården efter individuella
            behov. Det kräver att lagen justeras. När dagens abortlagstiftning
            infördes handlade varje abort om ett kirurgiskt ingrepp. Idag
            är fler än 9 av 10 aborter medicinska.
            <ref target="i-CXYkYR8tbb7rJSzg7CRM3n">
              [15]
            </ref>
          </p>
          <p xml:id="i-7bzELBwwTAeCnKGkLbMu5a">
            Det finns stora möjligheter att öka självbestämmandet och anpassa
            vården efter den enskilda kvinnans behov. Det skulle med lagändringar
            vara möjligt för kvinnor att efter konsultation hämta ut sin abortmedicin
            på apotek. Idag måste fortfarande alla aborter i Sverige genomföras
            på sjukhus. Detta trots att hemmet kan upplevas vara en betydligt
            tryggare miljö.
          </p>
          <p xml:id="i-5nyEbcLJpM1VHh8qKxbSd9">
            Moderaterna föreslår att lagen ändras så att kvinnor som vill
            efter konsultation ska kunna hämta ut medicinen på apotek. Därmed
            kan hela den medicinska aborten genomföras i hemmet. Det stöd
            och den rådgivning som idag erbjuds ska fortsatt erbjudas, och
            rätten till hjälp via sjukhus ska fortsatt garanteras. En statlig
            utredning som tar fram ett konkret förslag ska tillsättas. Syftet
            ska vara att förenkla för kvinnor vid beslut om abort och stärka
            deras självbestämmande och trygghet.
          </p>
          <head type="h1" xml:id="i-EBMfJGSbM4PryQvo8VheXP">
            Prioritera hälsofrämjande arbete med fokus på psykisk ohälsa
            och färre folksjukdomar
          </head>
          <p xml:id="i-TccpL3yDggqnMueqSyN5rj">
            Psykisk ohälsa inkluderar både mindre allvarliga psykiska problem
            och mer allvarliga symtom som uppfyller kriterierna för en psykiatrisk
            diagnos. Den psykiska ohälsan bland barn och unga har ökat under
            de senaste årtiondena. Fler unga får antidepressiva läkemedel
            utskrivna, i synnerhet unga kvinnor. Dessutom vårdas allt fler
            unga inom den psykiatriska slutenvården.
          </p>
          <p xml:id="i-1oU3PgCTkmenjRfnNmeEh">
            I förlängningen riskerar psykisk ohälsa att hindra barn och unga
            från att fungera och utvecklas optimalt. Barn med sämre socioekonomiska
            förutsättningar och placerade barn har en ökad risk för psykisk
            ohälsa. Antalet barn som far illa har ökat under pandemin. Antalet
            orosanmälningar ökar och till betydande del beror detta på förälders
            eller vårdnadshavares problem, som rör psykisk ohälsa, missbruk,
            omsorgssvikt eller rena försummelser.
          </p>
          <p xml:id="i-Rh8MbTbn4SJagbG2Zcxb77">
            Den psykiska ohälsan bland unga i åldern 16 till 24 år har tredubblats
            under de senaste tjugo åren.
          </p>
          <p xml:id="i-T2wJAdVnDwY1e7smqu7Ckm">
            Folksjukdomar så som högt blodtryck, fetma och diabetes bildar
            var för sig och tillsammans en grogrund för många följdsjukdomar.
            Svenska ungdomar ligger över genomsnittet jämfört med ungdomar
            i andra EU-länder gällande övervikt och fetma. Socialstyrelsen
            beräknar att åtminstone 20 procent av all sjukdom i Sverige kan
            förhindras om vi som helhet förbättrar våra levnadsvanor.
          </p>
          <p xml:id="i-KwU6iveq1TVvNU4dZf2psQ">
            Det är viktigt att göra skillnad på mer kortsiktiga förslag som
            syftar till att kunna korta långa väntetider och förslag som siktar
            på att långsiktigt förbättra möjligheterna för barn och unga som
            mår psykiskt dåligt. Bägge kategorierna behövs dock för att lösa
            de omfattande problemen.
          </p>
          <head type="h3" xml:id="i-EDHACwGp4NEnabnYEEBXgZ">
            Ta fram och genomför en nationell hälsofrämjande strategi
          </head>
          <p xml:id="i-M2pTDaGePse7KjKrijR9CC">
            Sverige måste börja arbeta mer sammanhållet, samordnat och systematiskt
            med åtgärder som är hälsofrämjande, preventiva och långsiktiga,
            för att bygga ett hälsosammare Sverige. Det finns få områden som
            är så breda och i behov av fler strukturerade samarbeten mellan
            olika organisatoriska stuprör och sakfrågor som hälsofrämjande
            insatser. Att ta fram en samlad nationell hälsofrämjande strategi
            ska vara en prioriterad uppgift för en ansvarsfull regering som
            har vilja och förmåga att tänka långsiktigt.
          </p>
          <p xml:id="i-9a12cqhumnn74bd6ENSkja">
            Hälso- och sjukvårdslagen är tydlig med att hälso- och sjukvården
            ska arbeta för att förebygga ohälsa. Samtidigt är vården till
            allra största delen avgränsad till dem som redan är sjuka. Detta
            är fullt förståeligt, samtidigt som det tydliggör behoven av en
            mer samlad styrning där alla aktörer som är berörda behöver inse
            att mer samarbete och samordning är nödvändigt för att kunna driva
            en mer aktiv samordnad prevention.
          </p>
          <p xml:id="i-HtHiicU8E1je8gFC8pisRy">
            I dag läggs en fjärdedel av Sveriges hälsoinvesteringar på klinisk
            vård samtidigt som bara en hundradel läggs på förebyggande satsningar
            på befolkningens hälsobeteende. Sundare levnadsvanor i befolkningen
            som helhet anses av bedömare kunna förebygga upp till 90 procent
            av hjärt-kärlsjuklighet och 30 procent av cancersjuklighet.
            <ref target="i-Vgu5vRAXJrkZNUg4wZUVSy">
              [16]
            </ref>
            Moderaterna föreslår att det tas fram och genomförs en nationell
            hälsofrämjande strategi med tydliga mål, prioriteringar, specifika
            satsningar och metoder för hur regelbunden uppföljning och utvärdering
            ska genomföras.
          </p>
          <p xml:id="i-MV85wTdXUcvykCViSq2AkD">
            En av de största möjligheterna till att hushålla med vårdens
            begränsade resurser och förbättra människors hälsa och livskvalitet
            ligger i att på ett helt annat sätt och med betydligt mer kraft
            och resurser än idag arbeta med preventionsåtgärder i syfte att
            aktivt förhindra att sjukdom uppstår hos en frisk person eller
            förhindra att ett sjukdomstillstånd återkommer eller förhindra
            en försämring av en individs sjukdom, ofta kroniska sådana. Då
            krävs också att det tas fram ersättningsmodeller som uppmuntrar
            förebyggande hälsofrämjande åtgärder.
          </p>
          <head type="h3" xml:id="i-R4XUn6cn4ndn2z3eMCoVtt">
            Prioritera åtgärder mot psykisk ohälsa
          </head>
          <p xml:id="i-WWtpNWnDvmM3PLZw8WET1a">
            En fjärdedel av barn och unga i Sverige anger att de ofta är
            spända och nervösa, och omkring en tredjedel av femtonåriga flickor
            har känt sig nere mer än en gång i veckan de senaste sex månaderna.
            Flickor anger oftast mer psykisk ohälsa än pojkar. Varför negativa
            psykiska reaktioner och psykisk ohälsa ökat bland såväl barn som
            vuxna är en komplex fråga. En orsak kan vara ökad skärmtid där
            mobiltelefoner och sociala medier leder till psykisk stress, nedstämdhet
            och sömnsvårigheter. Ytterligare faktorer kan vara att västerländska
            samhällen i stor utsträckning erbjuder barn och unga en ganska
            trygg och kravlös tillvaro som gör barn och unga oförberedda på
            livets utmaningar. Vidare har förändringar på arbetsmarknaden
            medfört höga krav på utbildning och kompetens.
          </p>
          <p xml:id="i-Nuw8D83Yoj8qTyp3LKnukD">
            Bris driver Sveriges nationella stödlinje för barn och unga.
            Moderaterna prioriterar att stärka Bris dygnet runt-öppna nationella
            stödlinje. För att Bris ska kunna möta den ökade efterfrågan på
            stöd måste staten ta ett långsiktigt ansvar för att stödlinjerna
            ska kunna ha öppet dygnet runt.
          </p>
          <p xml:id="i-Fey1nZH6o7pcRbPDGhU5Fj">
            Moderaterna föreslår att tillgången i hela landet till nära samtalsstöd
            ses över. Vardagligt samtalsstöd är en viktig åtgärd för att kunna
            stödja och hjälpa barns förmåga att förstå och hantera stora utmaningar
            i livet. Det gäller inte minst de socialt mest utsatta barnen
            och ungdomarna. Psykiatrin är utsatt för stor press, tillgängligheten
            är otillräcklig. Det är svårt att rekrytera erfarna psykologer
            och bristen på medarbetare förväntas fortsätta att öka. Andra
            problem handlar om otillräckliga system för kvalitetsutveckling,
            uppföljning, samt bristande samarbete mellan psykiatrin och övrig
            vård. Att själv få välja var och av vem man ska få sin vård är
            alltid viktigt; detta gäller inte minst för människor med psykisk
            ohälsa eller psykisk sjukdom.
          </p>
          <p xml:id="i-6CRgYHuiYZJnrkZopzwNsp">
            Moderaterna föreslår att det tas fram ett oberoende system för
            uppföljning av kvalitet och väntetider inom psykiatrin. En digital
            plattform ska stödja att det finns lättåtkomlig information för
            alla patienter och anhöriga med tydliga uppgifter om till exempel
            väntetider, kvalitet och patientbemötande. Jämfört med många andra
            områden inom hälso- och sjukvården är möjligheterna till uppföljning
            ytterst begränsade. Regelbunden systematisk uppföljning, utvärdering
            och tillsyn saknas således av psykiatrin och det råder betydande
            skillnader vad gäller kvalitet och tillgänglighet. Vi föreslår
            att Myndigheten för vård- och omsorgsanalys ska ges i uppdrag
            att analysera psykiatrins kvalitet och väntetider.
          </p>
          <head type="h3" xml:id="i-MRqNygsmvx9TCzgp5GayC3">
            En nationell strategi för systematisk suicidprevention
          </head>
          <p xml:id="i-PBB7dx5fR2VPT2em5mEHCb">
            Självmord är den vanligaste dödsorsaken bland unga personer mellan
            15 och 24 år, framförallt unga män. En ny sammanställning från
            SKR visar att de allra flesta kommuner saknar handlingsplaner
            för att förhindra självmord. Beprövade erfarenheter visar att
            självmordsrisken är större när det gäller närstående till självmordsoffer.
            Trots denna vetskap saknas forskning om förebyggande insatser
            och effekter av insatser specifikt riktade till efterlevande.
          </p>
          <p xml:id="i-Wm7GFV3MSXvmeNe2VmeP1M">
            Beroende av alkohol och andra droger liksom psykiatriska diagnoser,
            innebär var för sig ökad risk för självmordsförsök och självmord.
            Hos alkoholberoende personer som tagit sitt liv är samtidig depression
            vanligt. Ett självmordsförsök är naturligen den starkaste riskfaktorn
            för självmord. En studie visade att en förekomst av självmordsförsök
            är högre bland dem med alkoholproblem och vid narkotikamissbruk.
          </p>
          <p xml:id="i-MnUz6JhwcirvEwY5XXh5mg">
            Regeringen har gett ett stort antal myndigheter med bland andra
            Socialstyrelsen och Folkhälsomyndigheten uppdrag att ta fram underlag
            till en ny nationell strategi för psykisk hälsa och suicidprevention.
            Arbetet ska slutredovisas i september 2023. Moderaterna kommer
            att driva på för att regeringen skyndsamt tar fram och genomför
            en nationell strategi för systematisk suicidprevention (på liknande
            sätt som den nationella cancerstrategin). En systematisk suicidprevention
            ska bygga på tydliga mål, konkreta åtgärder och en modell för
            uppföljning och utvärdering av prevention som kan hindra och minska
            antalet självmord. Aktörer och intresseorganisationer som arbetar
            för att förhindra självmord ska ges möjlighet att delta i arbetet.
            Strategin ska stödja insatser i syfte att förbättra förutsättningarna
            för mer samarbete mellan psykiatrin, övrig somatisk vård, skolhälsovården,
            missbruksvården, socialtjänsten, samt den ideella sektorn.
          </p>
          <p xml:id="i-TKG2bT7gPgqee9fafM9ogr">
            Ett särskilt fokus ska vara på barn och unga som mår psykiskt
            dåligt. Ett annat viktigt fokus ska vara människor som är fast
            i ett långvarigt och svårt narkotika- eller alkoholmissbruk. En
            tredje del i suicidstrategin rör forskning.
          </p>
          <p xml:id="i-GyL7vQ9Bo6JkhS2s5fqjz7">
            Mer forskning krävs för att förbättra möjligheterna att finna
            bättre redskap och metoder att kunna stödja människor som är suicidala
            och till närstående som drabbats av sorgen att någon nära anhörig
            eller vän tagit sitt eget liv.
          </p>
          <head type="h3" xml:id="i-6NupC2ayGr4187hxChfkKT">
            Stärkt vårdgaranti för barn och unga som behöver hjälp av BUP
          </head>
          <p xml:id="i-XUxJEEjWFokTcbyUQrBzPS">
            Det är ett stort problem att många barn och unga som mår psykiskt
            dåligt inte är i närheten av att kunna få stöd och hjälp av barn-
            och ungdomspsykiatrin (BUP) i rätt tid. Elevhälsovården har en
            viktig funktion att fylla. Förmodligen skulle det också behövas
            mer kunskap om barn och ungas psykiska hälsa inom primärvården,
            som skulle kunna utgöra ett mellansteg i vård- och behandling
            innan man hänvisas till barn- och ungdomspsykiatrin.
          </p>
          <p xml:id="i-SUyhh8Z6qVUWXmmQikRiW1">
            Skolan är ofta den plats där psykisk ohälsa upptäcks först och
            då ska det finnas förutsättningar att ge eleven det stöd, hjälp
            och vägledning som hon eller han behöver.
          </p>
          <p xml:id="i-S6QzgRcHExKTVNXDV9Pppm">
            Moderaterna föreslår att en del av förstärkta kömiljarderna kopplas
            till den lagstadgade vårdgarantin och riktas till barn- och ungdomspsykiatrin
            i syfte att barn och unga ska få en första bedömning av BUP inom
            30 dagar. Vi vill också inkludera den första linjens psykiatri
            för barn och unga så att lättare psykiatriska diagnoser kan hanteras
            där och frigöra resurser för barn med exempelvis svår ångest,
            självmordstankar eller allvarliga ätstörningar.
          </p>
          <head type="h1" xml:id="i-WpFC3jqr62f5agEGnV3NEG">
            Trygg tillgång till läkemedel
          </head>
          <p xml:id="i-BPvmEvdXBzrr7sbLv6ZnhN">
            Det tar vanligtvis många år att utveckla ett nytt vaccin. Vaccinen
            mot covid-19 utvecklades på mindre än ett år. Utvecklingen av
            vaccinet visar vad mänskligheten i kapabel till och är resultatet
            av medicinskt kunnande, och omfattande satsningar inom både akademin
            och läkemedelsindustrin. Den imponerande utvecklingstakten av
            vaccin mot covid-19 väcker även hopp för kampen mot aids och andra
            allvarliga sjukdomar.
          </p>
          <p xml:id="i-QSp8FxyDgDZSuwh6gdCKaZ">
            Läkemedel är en viktig del av den samlade hälso- och sjukvården.
            Dagens medicinska utveckling handlar till allt mindre del om primärvårdsläkemedel.
            Snarare handlar det om specialistläkemedel, om läkemedel mot sällsynta
            sjukdomar med små eller mycket små patientgrupper. Och nu kommer
            dessutom utveckling av immun-, cell- och genterapier som kan bli
            ett avgörande redskap för att bekämpa till exempel olika cancersjukdomar.
          </p>
          <p xml:id="i-STtBUGo8bXWbnf9pQ98kEv">
            Ett underskattat problem som riskerar att växa till ett oroväckande
            läge är antibiotikaresistens. Om hälso- och sjukvården inte kommer
            att kunna använda antibiotika i den utsträckning som i dag kommer
            många patienter att dö i infektioner. Detta är ett problem som
            måste adresseras på ett systematiskt och långsiktigt sätt.
          </p>
          <p xml:id="i-F86sBTvYY9GksYNJBNAEst">
            Enligt EU-kommissionen beräknas antibiotikaresistens orsaka 33
            000 dödsfall i EU och ekonomiska samarbetsområdet, EEA, årligen.
            Det är jämförbart med dödsfallen som orsakas av influensa, tuberkulos
            och hiv/aids sammantaget. Globalt beräknas 700 000 människor dö
            årligen. År 2050 beräknas motsvarande siffra vara 10 miljoner
            dödsfall. Kampen mot antibiotikaresistens står på två ben. För
            det första måste användningen begränsas, så att det inte sker
            en överanvändning. På så sätt kan takten med vilken bakterierna
            utvecklar resistensen bromsas. För det andra behöver nya antibiotika
            utvecklas. Bakterierna blir nämligen förr eller senare resistenta
            mot antibiotika. Resistensen kan med andra ord bara bromsas och
            inte hindras. Det här är bokstavligen en fråga om liv och död
            och att säkerställa att mycket av den sjukvård vi i dag tar för
            givet är tillgänglig också i morgon.
          </p>
          <p xml:id="i-6mSUS3oS6Dmpxd8vNG6rdj">
            Sverige ska ligga i framkant gällande patientens tillgång till
            innovationer inom avancerad medicinteknik och läkemedelsbehandlingar.
            Medicinska genombrott har genom historien medfört stort genomslag
            på människors livskvalitet och livslängd. Moderaterna vill att
            det tillsätts en utredning som analyserar hur tillgången till
            nya läkemedelsbehandlingar ser ut i dag – gärna jämfört med andra
            länder – och som kommer med förslag på hur tillgången kan förbättras.
          </p>
          <head type="h3" xml:id="i-HQ58ynmpF8jBnGxzcfbzPR">
            Ett ökat nationellt ansvar för uppföljning av läkemedelskostnader
          </head>
          <p xml:id="i-2VpGSaRz5ZgUuejB6pTLXh">
            Enligt en sammanställning från OECD så ligger Sverige på plats
            20 av 23 jämförda länder avseende läkemedelskostnaden som andel
            av total hälso- och sjukvårdskostnader.
            <ref target="i-BzKd3kTB7e1BcbKNVXiAzp">
              [17]
            </ref>
            Det är centralt att staten tar ett ökat ansvar för att noggrant
            följa kostnadsutvecklingen, särskilt gällande nya mer effektiva
            avancerade läkemedel, samt tillgången till desamma.
          </p>
          <p xml:id="i-JELWMogNVwK19gBWRmDMzW">
            Moderaterna föreslår att Tandvårds- och läkemedelsförmånsverket
            (TLV) ges i permanent uppdrag att löpande följa upp läkemedelsanvändningen
            och dessa insamlade data som ska föras in i nationella register
            i syfte att kunna användas för myndighetens tillsynsuppdrag. Myndigheten
            ska ges ett permanent uppdrag att löpande följa upp användningen
            av nya innovativa läkemedel. Därtill hur lång tid det tar för
            läkemedel att nå patienten från tidpunkt för godkännandet, vilka
            patienter som får behandling och kostnadsutvecklingen. Det finns
            ett behov av att öka kostnadseffektiviteten inom läkemedelsanvändningen.
            Det visar till exempel en granskning från Riksrevisionen. Granskningen
            visar att modellen Sverige använder gör det svårt för TLV att
            ta in nya läkemedel i läkemedelsförmånerna.
            <ref target="i-5fzQKACD879W6Z7zKxyUTC">
              [18]
            </ref>
          </p>
          <p xml:id="i-69BNFDKiYkB65VaoEeopcb">
            De stora volymerna av läkemedel som patienter får förskrivna
            är äldre mediciner. Åtta av tio läkemedel är 15 år eller äldre,
            40 procent är äldre än 40 år. För dessa läkemedel är ofta själva
            läkarbesöket dyrare än förpackningen av läkemedel. Merparten av
            de resurser vården lägger på hanteringen av läkemedel rör dessa
            äldre mediciner. Sedan många år finns så kallad sjuksköterskeförskrivning.
            Det är sjuksköterskor med viss vidareutbildning som får förskriva
            vissa läkemedel. Moderaterna föreslår att det ska genomföras en
            översyn av vilka läkemedel som ska få förskrivas av sjuksköterskor
            och vilka krav som måste uppfyllas gällande kunskap och kompetens.
            För enklare åkommor eller för kroniker som regelbundet träffar
            sjuksköterskor bör detta kunna innebära avsevärda effektiviseringar.
          </p>
          <head type="h3" xml:id="i-CQhMuXPGoZ8CEeqia8rju5">
            Metodiska satsningar på forskning och avancerade läkemedelsbehandlingar
          </head>
          <p xml:id="i-UwdX2giHfKXdG4UwB55QR2">
            En genomgång av läkemedelsbranschen visar att den forskning som
            nu bedrivs till betydande delar rör svåra sjukdomar och diagnoser
            så som cancer, infektionssjukdomar, immunologiska sjukdomar, neurologiska
            sjukdomar och hjärt-kärlsjukdomar. Inom den närmaste framtiden
            kommer mycket av fortsatt forskning och utveckling av vården handla
            om immunterapier, cellterapier, genterapier, alzheimer, antikroppar,
            kombinationsbehandlingar och Car-T-behandlingar.
          </p>
          <p xml:id="i-Jx1nCopwTPADiX4SbqXasR">
            Denna utveckling inom medicinsk forskning har potential att i
            grunden förändra hälso- och sjukvården i Sverige och i världen.
            Där nya metoder att ställa diagnoser i kombination med nya mer
            individuella behandlingar kan komma att bota tidigare obotligt
            sjuka människor.
          </p>
          <p xml:id="i-EESHfkbc5LmW66UdA9bRab">
            När dessa och andra framtida behandlingar omvandlas till reguljär
            verksamhet inom vården kommer det leda till enorma förändringar
            för hela hälso- och sjukvården och för aktörerna inom läkemedel
            och medicinteknik.
          </p>
          <p xml:id="i-CEBLWHGARDeqjBNsFqRtiE">
            Läkemedelsutredningen har lagt fram ett förslag om ett statligt
            bidrag för nya effektivare läkemedel. Detta särskilda statsbidrag
            ska syfta till att stödja en ändamålsenlig användning av nya effektivare
            läkemedel. Utredningen föreslår att det särskilda bidraget ska
            tas fram inom ramen för en långsiktig överenskommelse mellan staten
            och regionerna. Statsbidraget föreslås baseras på information
            om dessa nya behandlingar, men blir årligen en fast summa.
            <ref target="i-SSY8KfKE4X2bXTfc3k3Y5u">
              [19]
            </ref>
          </p>
          <p xml:id="i-E5VgXKD6eqpagAy5uSCcxN">
            Moderaterna föreslår att ett särskilt statligt anslag avsätts
            i syfte att stödja ett jämlikt och snabbt införande av nya kraftfullare
            läkemedelsbehandlingar så som immun-, cell- och genterapier. Därtill
            att Moderaterna i samband med nästa forskningsproposition ska
            prioritera satsningar på medicinsk forskning och underlätta för
            fler kliniska studier i hälso- och sjukvården.
          </p>
          <p xml:id="i-NFtFKxLs5dsKZKwqiyF9Qq">
            Moderaterna delar läkemedelsutredningens uppfattning att ett
            gradvis minskat statligt stöd riskerar att leda till minskad användning
            av nya mer effektiva avancerade läkemedel. Därtill att användning
            av nya läkemedel kommer variera mer vad avser jämlik tillgång
            för patienten mellan olika regioner om staten inte tar ett visst
            ansvar och ledarskap.
          </p>
          <head type="h3" xml:id="i-XxRZABg5po8GTHyVfvjui8">
            Krav på lagerhållning av läkemedel och skyddsutrustning
          </head>
          <p xml:id="i-3i87FyqDejpJuHoTmrJcgy">
            I dagsläget är det i praktiken tillverkare av läkemedel som har
            centrallager av läkemedel i Sverige, i andra hand apoteksaktörerna.
            Läkemedel produceras i produktionssatser med svensk förpackning
            och skickas till en av två stora distributörer.
            <ref target="i-AF9VaLZXL91hZddHyXNoZV">
              [20]
            </ref>
            Detta är internationellt ett ovanligt system som bara finns i
            Sverige och Finland. Sverige bör analysera hur Finland hanterar
            krav på lagerhållning i landet och genomströmningslager. För sjukhusprodukter
            bör regionalt ansvar tas för sjukvårdens behov – samt att regionen
            bör ha rätt att förflytta läkemedel mellan sina enheter, vilket
            formellt saknas i dag.
          </p>
          <p xml:id="i-NascdfUB5qhgaP83teqXPq">
            Det är regeringen som har ansvaret att finansiera beredskapslagringen
            av till exempel smittskyddsmedel. Däremot ansvarar regionerna
            för kostnaden av beställda läkemedel så som antiviraler och antibiotika.
            Folkhälsomyndigheten ansvarar för att tillgängliggöra de beredskapslagrade
            läkemedlen för beställning. Medan regionerna ansvarar för att
            planera och förbereda för beställning av läkemedlen, samt för
            den fortsatta distributionen och hanteringen inom regionen.
          </p>
          <p xml:id="i-J2XcAtvEQ4RX1u4VuJkHrB">
            Moderaterna föreslår att det tas fram en plan för att tydliggöra
            krav på lagerhållning av läkemedel och skyddsutrustning och välkomnar
            därför den utredningen som presenterat förslag om bland annat
            beredskapslager för läkemedel. Regeringen har alltid det övergripande
            politiska ansvaret för läkemedelsförsörjningen vid till exempel
            en pandemi, samtidigt har regionerna enligt nuvarande lagstiftning
            ansvar för att det finns läkemedel och skyddsutrustning för den
            vård som bedrivs.
          </p>
          <p xml:id="i-H1oRZPhEP8uUZkQqqTYEFh">
            Moderaterna anser att det naturliga vore att staten har det slutliga
            övergripande ansvaret för att säkerställa att det finns beredskapslager
            av nödvändiga läkemedel och skyddsutrustning i händelse av fredstida
            kriser och krig. Sverige ska ha intelligenta lösningar som kombinerar
            omsättningslager av vitala varor tillsammans med att teckna avtal
            med näringslivet om att kunna ställa om produktion vid behov.
            Detta plus en förstärkt samverkan med andra länder i Norden och
            inom EU. Det viktiga är att staten har det slutliga ansvaret att
            se till att det finns lagerhållning av läkemedel och skyddsutrustning
            i händelse av fredstida kriser och krig.
          </p>
          <head type="h1" xml:id="i-TTa23Whe3Gj7WveFTr6mK8">
            Minska den administrativa bördan
          </head>
          <p xml:id="i-6FRmDSEAL1w9rKWSjt7P1x">
            Hälso- och sjukvården är alldeles för detaljreglerad, av såväl
            staten och dess olika kontrollerande administrativa myndigheter
            som av regionerna och kommunerna. Ibland är detta definitivt motiverat
            av medicinska skäl – för att garantera och säkerställa kvalitet
            och patientsäkerhet – men i andra fall är det politikers och administratörers
            detaljstyrning av patientens vård som är orsaken och problemet
            blir växande administration, krångel och byråkrati. Och i förlängningen
            mindre tid för vårdens personal att möta och ta hand om patienten.
          </p>
          <p xml:id="i-NHa87LMkUwXrtFPEzBMpFX">
            I Sverige finns viktiga möjligheter till långsiktig forskning
            och utveckling av kvalitet och förbättrade arbetsmetoder tack
            vare att hälso- och sjukvården gjort omfattande rapporteringar
            till nationella register. Det är angeläget att behålla det, men
            rapporteringen måste göras mycket enklare och det måste vara tydligt
            för vårdgivare varför detta arbete behöver utföras.
          </p>
          <p xml:id="i-N13ZctugpVqoVop82EET9F">
            Verksamheterna inom hälso- och sjukvården är komplexa och omfattande.
            Det gör att det finns behov av styrning, regelverk och rutiner.
            Det är emellertid inte samma sak som att det finns en naturlag
            om en ständigt ökande administrationsbörda inom vården och omsorgen.
          </p>
          <head type="h3" xml:id="i-9BtqfMAJvJpkKiv9fWySjZ">
            Minska administrationsbördan – sätt upp ett tydligt mål
          </head>
          <p xml:id="i-Wr9tcnFjThpEiaSyxe5zvx">
            En viktig uppgift är att arbeta för att begränsa detaljstyrning
            till förmån för att vårdgivarna med den medicinska professionen
            och patienten ska kunna hitta egna effektiva lösningar för vård
            med hög kvalitet. I varje avtal som tas fram mellan huvudmän och
            vårdgivare bör regelförenkling vara en naturlig utgångspunkt.
            Moderaterna föreslår att det tas fram ett gemensamt mål om att
            minska den administrativa bördan inom hälso- och sjukvården. För
            att detta mål ska bli väl förankrat i vården och omsorgens vardagliga
            arbetsmiljöer och situationer, och vara realistiskt ska målet
            tas fram i samarbete mellan vårdens aktörer, ansvariga myndigheter
            och huvudmännen. Inriktningen ska dock vara att sträva efter att
            minska den administrativa bördan årligen och att detta mål följs
            upp regelbundet och redovisas öppet.
          </p>
          <head type="h3" xml:id="i-Pknd7M8rxJLPbdC2Fo7qTy">
            Genomför effektutvärdering av vidtagna åtgärder
          </head>
          <p xml:id="i-NFpKDepCHkixbDqALcfEPY">
            Den totala detaljstyrningen och regelbördan för vårdgivarna behöver
            utredas gemensamt och samordnas av stat och region så att en större
            del av arbetstiden kan ägnas åt patientarbete. Den information
            som ska rapporteras in måste vara relevant. Förenklade uppföljningssystem
            innebär också möjligheter att minska på den centrala administrationen.
            En viktig aspekt av detta arbete är att föreslagna åtgärder i
            syfte att minska den totala administrativa bördan inom vården
            och omsorgen alltid regelbundet ska följas upp och effekterna
            av åtgärderna metodiskt utvärderas.
          </p>
          <head type="h3" xml:id="i-DxjujmEnknjAgrUYc48Y96">
            Digitalteknik effektiviserar administrationen
          </head>
          <p xml:id="i-HZAEhxWZ9acmFefMF5EX6j">
            Det är ett betydande problem med digitala system som inte ”pratar”
            med varandra, lagstiftning som förhindrar data att användas till
            flera olika syften och ökade krav på uppföljning med mera. En
            del av detta är exempelvis alla de mål och rapporter som ofta
            är kopplade till riktade statsbidrag som genererar stor arbetsbörda.
            Det behöver genomföras ett metodiskt och strukturerat arbete som
            syftar till att hitta ”tidstjuvarna” i vardagen.
          </p>
          <p xml:id="i-GPuzU8HbkcCHKbznTspiUa">
            Lagändringar krävs för att möjliggöra en sammanhållen journalföring
            och informationsdelning inom hälso- och sjukvården samt mellan
            hälso- och sjukvården och socialtjänsten. Moderaterna föreslår
            att lagstiftningen förtydligas så att anhöriga kan vara ombud
            vid kontakter med vården när det gäller till exempel tidsbokningar,
            anmälningar och avbokningar.
          </p>
        </div>
        <div type="motSignatures">
          <list>
            <item xml:id="i-CTGcXzuaRHMGmdqH3rzk3U">
              Ulf Kristersson (M)
            </item>
            <item xml:id="i-EwfKCUCcdYB9YyfKMQrjJZ">
              Tobias Billström (M)
            </item>
            <item xml:id="i-AXSiJ11euzUPQvhSPGwzTH">
              Jessika Roswall (M)
            </item>
            <item xml:id="i-JYD5oCC9MhBjqkBF1ysru4">
              Hans Wallmark (M)
            </item>
            <item xml:id="i-Fxc612zjzZh8GEvHVnDsqJ">
              Karin Enström (M)
            </item>
            <item xml:id="i-3AhDPi46jaBNeGrWWoJQHL">
              Elisabeth Svantesson (M)
            </item>
            <item xml:id="i-D6nEcJ62TG97Tok3bdNL6p">
              Lars Hjälmered (M)
            </item>
            <item xml:id="i-2cKwNUkn4tTWcNrk5j3Hy2">
              Sten Bergheden (M)
            </item>
            <item xml:id="i-79EKaxNpraUKX657JrC1uU">
              Johan Forssell (M)
            </item>
            <item xml:id="i-2vs8AyfypnWL9yZjBGvKWi">
              Camilla Waltersson Grönvall (M)
            </item>
            <item xml:id="i-SQvKgyAJ9f7j2YUygC8KYU">
              Mats Green (M)
            </item>
            <item xml:id="i-2HSChZdLHAJgkt34WdozWY">
              Mattias Karlsson i Luleå (M)
            </item>
            <item xml:id="i-vq9cvNMZ3HFeDv5HteKth">
              Maria Malmer Stenergard (M)
            </item>
          </list>
        </div>
        <div type="motNotes">
          <noteGrp>
            <note xml:id="i-DGggjY6iWQ6qVGU7hUMCGn">
              [1] ESO-rapport 2019:8, Vem vårdar bäst. En rapport från Expertgruppen
              för studier i offentlig ekonomi, författare är Clas Rehnberg.
            </note>
            <note xml:id="i-QJvZfZBPnxP2AGYg9oc2hW">
              [2] Se exempelvis SOU 2016:2 Effektiv vård, SOU 2020:19 God och
              nära vård: En reform för ett hållbart hälso- och sjukvårdssystem,
              samt SOU 2019:29 God och nära vård: Vård i samverkan.
            </note>
            <note xml:id="i-3HBEruCaLToZ9a4Kz6LPuJ">
              [3] SOU 2020:80 Äldreomsorgen under pandemin.
            </note>
            <note xml:id="i-JmX3X3oqefKpFRZogtS2er">
              [4] ESO-rapport 2019:8, Vem vårdar bäst. En rapport från Expertgruppen
              för studier i offentlig ekonomi, författare är Clas Rehnberg.
            </note>
            <note xml:id="i-R6FDbxKSqTziz3nixZ85qc">
              [5] Se exempelvis vantetider.se. Sveriges Kommuner och Regioners
              sammanställning av utvecklingen av väntetiderna inom vården.
            </note>
            <note xml:id="i-CgRKNhVhXx4PMZz4BjSA1i">
              [6] Ibid.
            </note>
            <note xml:id="i-NJXMP4jckH181fr5At7uSt">
              [7] Rapport 2017:2 Lag utan genomslag. Myndigheten för vård-
              och omsorgsanlys.
            </note>
            <note xml:id="i-HZUoN9Xmm5hCP6e3PW5FSE">
              [8] SOU 2020:80 Äldreomsorgen under pandemin.
            </note>
            <note xml:id="i-96CbagrXP93DgFvEhJKBn8">
              [9] Ibid.
            </note>
            <note xml:id="i-kxo4WVnw8MaDkrsyK2J2J">
              [10] Myndigheten för samhällsskydd och beredskap (MSB), Samhällets
              kostnader för fallolyckor, 2010.
            </note>
            <note xml:id="i-GebJ73ofXPEv4e3WYj6naB">
              [11] Cancerfondsrapporten 2020, Cancervård.
            </note>
            <note xml:id="i-3Cbq16uHvBaRBEKwK2Ph9t">
              [12] Rapport 2019:8 Omotiverat olika: Socioekonomiska och regionala
              skillnader i cancervården, samt Kommissionen för jämlik hälsa.
            </note>
            <note xml:id="i-Sr9QZTUosyD21DgAFQwmEZ">
              [13] Barncancerrapporten 2019.
            </note>
            <note xml:id="i-GVt8scf4B2mCipRUuWG7MQ">
              [14] Se exempelvis Huvudvärksförbundet.
            </note>
            <note xml:id="i-CXYkYR8tbb7rJSzg7CRM3n">
              [15] Se exempelvis Socialstyrelsens statistik över aborter.
            </note>
            <note xml:id="i-Vgu5vRAXJrkZNUg4wZUVSy">
              [16] Se exempelvis Hjärt-lungfonden respektive Cancerfonden.
            </note>
            <note xml:id="i-BzKd3kTB7e1BcbKNVXiAzp">
              [17] OECD (2019), Pharmaceutical spending (indicator).
            </note>
            <note xml:id="i-5fzQKACD879W6Z7zKxyUTC">
              [18] RIR 2021:14 Mesta möjliga hälsa för skattepengarna – statens
              subventionering av läkemedel. En granskningsrapport från Riksrevisionen.
            </note>
            <note xml:id="i-SSY8KfKE4X2bXTfc3k3Y5u">
              [19] SOU 2018:89 Tydligare ansvar och regler för läkemedel.
            </note>
            <note xml:id="i-AF9VaLZXL91hZddHyXNoZV">
              [20] RIR 2018:6 Livsmedels och läkemedelsförsörjning – samhällets
              säkerhet och viktiga samhällsfunktioner. En granskningsrapport
              från Riksrevisionen.
            </note>
          </noteGrp>
        </div>
      </div>
    </body>
  </text>
</TEI>
