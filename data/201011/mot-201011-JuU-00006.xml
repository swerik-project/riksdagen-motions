<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201011-JuU-00006">
  <teiHeader>
    <fileDesc>
      <titleStmt>
        <title>med anledning av prop. 2010/11:46 Lagring av trafikuppgifter för brottsbekämpande ändamål - genomförande av direktiv 2006/24/EG</title>
        <author corresp="i-HNw1w34Sd2tGfFnWtdrzZb">av Jens Holm m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av prop. 2010/11:46 Lagring av trafikuppgifter för brottsbekämpande ändamål - genomförande av direktiv 2006/24/EG</title>
          <idno type="rdwebb">GY02Ju6</idno>
          <rs type="number">Ju6</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GY02Ju6/text</ref>
          <ref type="dokument_url_html">http://data.riksdagen.se/dokument/GY02Ju6</ref>
          <ref type="dokumentstatus_url_xml">http://data.riksdagen.se/dokumentstatus/GY02Ju6</ref>
          <ref type="doc">http://data.riksdagen.se/fil/AF0488B6-F761-4FFA-88E9-CDC8931F5FB9</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-VBGtv2ytg9gE1WCbHjpPDm" type="basedOn"/>
        <correspContext corresp="i-VBGtv2ytg9gE1WCbHjpPDm">
          <ref>Proposition 2010/11:46</ref>
        </correspContext>
        <correspAction xml:id="i-8UsoPYMVjwEbEzahNcwdfS" type="signed"/>
        <correspContext corresp="i-8UsoPYMVjwEbEzahNcwdfS">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-UcW2THozYhAS5VqvMpxb2n" type="referral">
          <date when="2011-01-19"/>
        </correspAction>
        <correspAction xml:id="i-3G3WEgMV7aw3Pc1ZDJimSS" type="dismissal">
          <date when="2011-01-18"/>
        </correspAction>
        <correspAction xml:id="i-HonM8YejmMQHFNJ3gqnWmy" type="dismissal">
          <date when="2011-01-18"/>
        </correspAction>
        <correspAction xml:id="i-3vkZLMTadUAAp75WDMgfxe" type="transfer">
          <date when="2010-12-22"/>
        </correspAction>
        <correspAction xml:id="i-ML8A4hJCJjnmwUsE4k2g2S" type="submission">
          <date when="2010-12-22"/>
        </correspAction>
        <correspAction xml:id="i-RLx4PCFdh2cYeTLjd11pBd" type="assigned"/>
        <correspContext corresp="i-RLx4PCFdh2cYeTLjd11pBd">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-QwxY3vaWPVgNx93QmJfBQ8" type="TOC">
          <head xml:id="i-Rc94VVo4iHKj52ictfvgkm">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Det växande övervakningssamhället 2
            </item>
            <item>
              4 Dagens reglering av datalagring 2
            </item>
            <item>
              5 Är datalagring effektiv brottsbekämpning? 3
            </item>
            <item>
              6 Regeringens förslag går utöver direktivet 4
            </item>
            <item>
              6.1 Tunga delar som förordning 4
            </item>
            <item>
              7 Trafikdata är djupt integritetskänsliga uppgifter 5
            </item>
            <item>
              7.1 Vem får tillgång till uppgifterna? 5
            </item>
            <item>
              7.2 Databaser läcker 6
            </item>
            <item>
              8 Datalagringen bryter mot grundläggande fri- och rättigheter
              7
            </item>
            <item>
              8.1 Europakonventionen 8
            </item>
            <item>
              8.2 Regeringsformen 9
            </item>
            <item>
              9 Vad betyder datalagringen på sikt? 12
            </item>
            <item>
              9.1 Kryptering 12
            </item>
            <item>
              9.2 Öppna nätverk 13
            </item>
            <item>
              9.3 Vem måste lagra trafikdata? 13
            </item>
          </list>
        </div>
        <div type="motProposal" subtype="förslag">
          <head xml:id="i-GyTBzTLGdYkXgxBLUEXcHQ">
            2 Förslag till riksdagsbeslut
          </head>
          <p xml:id="i-6h1BvQQEEpaXMsZ26oPbZm">
            Riksdagen avslår proposition 2010/11:46 Lagring av trafikuppgifter
            för brottsbekämpande ändamål genomförande av direktiv 2006/24/EG.
          </p>
        </div>
        <div type="motContent">
          <head xml:id="i-EJTNjatxkyByQ7yjHmcukz" type="h1">
            3 Det växande övervakningssamhället
          </head>
          <p xml:id="i-8h2gGofXumSchCkx7DQ8JE">
            Den s.k. datalagringen är en del av det paradigmskifte som håller
            på att ske när det gäller statens övervakning av medborgare. Från
            att fokusera på övervakning av enskilda brottsmisstänkta håller
            man på att övergå till övervakning på allt lösare grunder (som
            i beslutet om preventiva tvångsmedel 1 ) och ren massövervakning,
            som när det gäller FRA-lagen och nu förslaget om statligt reglerad
            lagring av trafikuppgifter.
          </p>
          <p xml:id="i-JSND1c5e29DSqS9vxRNMVM">
            Ny teknik öppnar ständigt nya möjligheter och vi har på kort
            tid sett en rad nya former för kommunikation växa fram. Samtidigt
            har också möjligheterna att kartlägga människors liv ökat och
            vi har sett hur den grundläggande rätten till förtrolig kommunikation
            gång på gång begränsas. Vi vill se en utveckling som går åt andra
            hållet, där tekniken medvetet används för ökad transparens i världens
            maktcentra och för starkare integritet för den enskildes kommunikation.
          </p>
          <head xml:id="i-GV6kpZFhG7tLfdy3PWvftf" type="h1">
            4 Dagens reglering av datalagring
          </head>
          <p xml:id="i-7vk6QsFfQ4QGf4XYJW9xXt">
            Regeringen vill gärna förminska betydelsen av lagen genom att
            hänvisa till att de trafikdata som diskuteras i debatten redan
            sparas. Det är ett vilseledande påstående, som bara delvis stämmer.
          </p>
          <p xml:id="i-XQ5MHhwZDXKW8WQxsfMk8j">
            För det första är lagstiftningen i dag formulerad åt rätt håll:
            den kräver att operatörerna inte sparar mer data än de behöver.
            Lagen (2003:389) om elektronisk kommunikation slår fast att trafikuppgifter
            skall utplånas eller avidentifieras när de inte längre behövs
            för att överföra ett elektroniskt meddelande (6 kap. 5 §). Det
            går att göra undantag på ett par olika väl definierade grunder:
            en av dem handlar t.ex. om uppgifter som krävs för abonnentfakturering.
          </p>
          <p xml:id="i-GRQAmc2wmkbbAfNimKPqfe">
            Propositionen är formulerad tvärtom, så att operatörerna tvingas
            spara alla användares trafikdata för statens räkning. Regeringen
            försöker blanda bort korten när de vill jämställa två sorters
            lagstiftning som egentligen är olika som natt och dag.
          </p>
          <p xml:id="i-nrrGjt8bWGfYCr3ugiEar">
            För det andra ser vi en positiv utveckling i dag, där nya sorters
            abonnemang gör att allt färre uppgifter behöver sparas för fakturering,
            och där många operatörer har svarat på användarnas berättigade
            krav på minimala register över deras kommunikation. Vänsterpartiet
            vill se en utveckling som fortsätter åt det hållet. Regeringens
            proposition syftar till att det integritetsskyddet ska vara omöjligt.
          </p>
          <p xml:id="i-Bt8XiuqBKpcJPtuQyDzBQL">
            Dagens lagstiftning utgår från trafikdata som ett integritetsproblem
            som behöver minimeras. Regeringen utgår tvärtom från att problemet
            är att trafikdata inte samlas på hög, och vill tvinga operatörerna
            att spara mer och längre. Skillnaden kunde inte vara större.
          </p>
          <head xml:id="i-YbhtQaZwDaLAT72qL541Y8" type="h1">
            5 Är datalagring effektiv brottsbekämpning?
          </head>
          <p xml:id="i-PsNgnwXX2srXrc97WMkA5b">
            Mycket talar för att den här sortens massregistrering av folks
            vardagsliv är ett djupt ineffektivt sätt för rättsväsendet att
            arbeta, även om vi bortser från integritetsproblemen.
          </p>
          <p xml:id="i-NiFTy6fGdx3QtKGYbLJe4P">
            Det är svårt att uppskatta kostnaden för att bygga upp de registersystem
            regeringen vill tvinga operatörerna att driva. Branschorganisationen
            IT &amp; Telekomföretagen har beräknat anpassningskostnaderna
            till omkring 1 140 miljoner kronor. Ovanpå det skulle det tillkomma
            årliga driftskostnader på 364 miljoner. Regeringens uppskattning,
            att driftskostnaderna bara skulle ligga på 20 miljoner kronor
            om året, verkar orimligt låg.
          </p>
          <p xml:id="i-NAWMxfvMStBVouqjJLQpKc">
            Regeringen osynliggör kostnaderna dels genom den låga skattningen,
            dels genom att skjuta över mycket av utgifterna på operatörerna.
            Resultatet blir i praktiken ett slags bredbandsskatt: varje användare
            får själv betala kostnaderna för sin ofrivilliga övervakning.
            Stämmer IT &amp; Telekomföretagens uppskattning motsvarar bara
            den ökade driftskostnaden omkring 80 kr per hushåll och år. Till
            det kommer en risk att konkurrensen på marknaden försämras, eftersom
            kostnadströskeln för att erbjuda nät- och telefonitjänster blir
            högre.
          </p>
          <p xml:id="i-4LofHmEAjdNq7EtgRTJ23L">
            Motsvaras de här kostnaderna av att polisen kan lösa eller förebygga
            fler brott än i dag? En utvärdering EU-kommissionen låtit genomföra,
            som läckte ut våren 2010, visar att det inte finns några kvantitativa
            data som stöder påståendet att datalagringsdirektivet skulle vara
            ett effektivt sätt att bekämpa brott. Flera av remissinstanserna
            hävdar att det inte lett vare sig till att brottsligheten sjunkit
            eller att andelen uppklarade brott ökat. 2
          </p>
          <p xml:id="i-Tp7YPBm7v7Mjtiox9q4Asa">
            Stämmer IT &amp; Telekomföretagens uppskattning motsvarar datalagringens
            kostnader en möjlighet att anställa många hundra personer i rättsväsendet.
            Det ligger på propositionens förespråkare att visa att datalagringen
            är så mycket effektivare än den sortens satsningar hade varit,
            att det gör integritetsintrången försvarliga.
          </p>
          <head xml:id="i-SJLq2twfpZLdsHc3rqqnfb" type="h1">
            6 Regeringens förslag går utöver direktivet
          </head>
          <p xml:id="i-7nmfoCGzuB5VwXr6JwpVFo">
            Regeringen har flera gånger försvarat sin hållning med att Sverige
            är tvunget att genomföra EU-direktivet, snarare än med sakargument
            om varför ökad datalagring skulle vara något bra. Den inställningen
            verkar dock inte ha varit vägledande i arbetet med lagförslagen:
            propositionen går på flera punkter längre än direktivet kräver.
          </p>
          <p xml:id="i-K24T8mM1Ba6RXtCAXeWnKn">
            Ett exempel är att trafikuppgifter ska sparas även när den som
            blir uppringd på telefon inte svarar. Ett annat är att propositionen
            innebär att lokaliseringsdata sparas också när kommunikationen
            avslutas.
          </p>
          <head xml:id="i-XiNSypzSMS8yPXrEbp6hzJ" type="h2">
            6.1 Tunga delar som förordning
          </head>
          <p xml:id="i-SxcuLPg4i6XdmWQCEyNc2T">
            Hade regeringen velat genomföra en så försiktig implementering
            som möjligt, hade propositionen också innehållit en mycket mer
            utvecklad diskussion om vilka data som ska sparas. Det handlar
            om politiska beslut som kan få stor betydelse: t.ex. öppnar propositionens
            formuleringar om vad ett elektroniskt meddelande är för vitt skilda
            tillämpningar. Ska t.ex. kommunikation via fildelningsprogram
            eller chattprogram omfattas av en lagringsskyldighet som motsvarar
            den som är tänkt för e-post? Hur ska formuleringar som kommunikationens
            början och slut tolkas för olika sorters nätanvändning?
          </p>
          <p xml:id="i-D5qAymjhdwB3NttmawEiRz">
            Propositionen innebär att närmare föreskrifter om vilka uppgifter
            som ska lagras ska bestämmas av regeringen eller ansvarig myndighet.
            3 Det betyder att det finns stora möjligheter för regeringen att
            utvidga datalagringens omfattning utan att över huvud taget behöva
            tillfråga riksdagen. Hur vida de befogenheterna är blir också
            tydligt i ljuset av teknikutvecklingen. Den kommer att ställa
            datalagringsförespråkarna inför ständigt nya vägskäl, och den
            här propositionen innebär att regeringen kan avgöra varje sådan
            situation utan att gå tillbaka till riksdagen.
          </p>
          <p xml:id="i-EAtxBSHXnXAJcJUZRLHh2X">
            Det hade naturligtvis inte varit möjligt att genomföra direktivet
            utan att i någon mån lämna över tillämpningsfrågor till regering
            och myndigheter. Däremot hade regeringen kunnat erkänna att de
            tekniska vägvalen innehåller tunga politiska beslut och resonerat
            om dem betydligt mer utförligt. Med en sådan implementering skulle
            det ha varit betydligt svårare att i ett senare skede expandera
            datalagringen ytterligare.
          </p>
          <head xml:id="i-D9HcNgyiUERytU9pBWxC5h" type="h1">
            7 Trafikdata är djupt integritetskänsliga uppgifter
          </head>
          <p xml:id="i-DRrxFQyh2iuLzBHKioViqu">
            Regeringen skriver att det saknas förutsättningar för att göra
            allmänna kartläggningar av personers agerande på Internet enbart
            utifrån de IP-adresser som ska lagras med stöd av direktivet (s.
            25). Det är ett sätt att ducka för den verkliga frågan: Hur integritetskänsliga
            uppgifter kommer operatörerna att lagra över sina användare?
          </p>
          <p xml:id="i-M8dZbDyQZMMmNFDYucEega">
            Ett exempel är lagringen av e-postuppgifter. Vilka föreningar,
            politiska organisationer, företag eller vårdinstitutioner en person
            skickar e-post till kan ge en ganska ingående bild av privata
            förhållanden. Det kommer att finnas goda skäl för många användare
            att gå över till e-posttjänster som inte omfattas av lagringsskyldigheten.
            Det skyddar å andra sidan inte mer än lagringen på ena sidan av
            kommunikationen. Databasen hos t.ex. RFSL:s operatör kommer att
            innehålla högst integritetskänsliga uppgifter, om de inte aktivt
            gått över till kommunikationsformer som inte omfattas av kravet
            på datalagring.
          </p>
          <p xml:id="i-HoabTJC1X8HGk6rPrQCQ1P">
            Samma resonemang gäller vilka telefonnummer en person har ringt
            eller ringts upp från, eller vilka platser en person har befunnit
            sig på. I de fallen kan inte ens den medvetna och försiktiga användaren
            undvika att uppgifterna lagras. En förening eller en tidningsredaktion
            kommer t.ex. inte att kunna undvika att det upprättas ett register
            över alla de samtal som kommer in. En grävande journalist kommer
            inte att kunna undvika att positioneringsdata från mobiltelefonen
            samlas utanför hennes kontroll.
          </p>
          <p xml:id="i-X1RArxxGn9rtey61AG7Hua">
            Den dag någon av operatörernas databaser läcker eller missbrukas
            kommer många tvingas ställa sig djupt obehagliga frågor om hur
            vi använder såväl telefoner som datorer. En del uppgifter från
            Tyskland tyder på att många började bli försiktiga med att ringa
            t.ex. sin psykolog efter att datalagringsdirektivet genomfördes.
          </p>
          <p xml:id="i-BgNPsBmqvC8EKCdSydhPCd">
            Regeringen har i det längsta velat undvika en diskussion om det
            uppenbara: att de register de vill låta bygga upp kommer att vara
            mycket integritetskänsliga.
          </p>
          <head xml:id="i-Qtn3mDT1XpmxE53oTJiHTK" type="h2">
            7.1 Vem får tillgång till uppgifterna?
          </head>
          <p xml:id="i-RZTPw4h1ZrEQEv1Do2yuLX">
            Parallellt med regeringens arbete med datalagringspropositionen
            har den också berett frågan om när de brottsbekämpande myndigheterna
            ska få tillgång till uppgifter om elektronisk kommunikation. I
            en lagrådsremiss som presenterades den 16 december i år föreslås
            att dessa frågor fortsättningsvis ska regleras enbart i rättegångsbalken
            och inte, som i dag, även i lagen om elektronisk kommunikation.
            Regeringen presenterar en lång rad förändringar i villkoren för
            tillgången till uppgifterna. Självklart måste frågan om lagring
            av trafikuppgifter ses i ett sammanhang med villkoren för när
            uppgifterna kan hämtas ut. När nu reglerna är planerade att förändras
            anser vi att det är helt otillräckligt att riksdagen och allmänheten
            bara har en vecka på sig att analysera hur de olika ärendena förhåller
            sig till varandra, innan motionstiden för propositionen om datalagring
            är slut.
          </p>
          <p xml:id="i-PUaUNvwG5LgnCW5qBWaBK2">
            Vi kan dock direkt konstatera att regeringen i lagrådsremissen
            förbereder en förändring i villkoren för polisens tillgång till
            abonnemangsuppgifter. Bland annat ska de enligt förslaget kunna
            få tillgång till information om vilket abonnemang som varit kopplat
            till ett visst IP-nummer utan dagens krav på att det misstänkta
            brottet bedöms leda till annan påföljd än böter. Att det i dagsläget
            finns en gräns på fängelsestraff för att efterforska abonnemangsuppgifter
            visar på att lagstiftningen hittills utgått från att uppgifterna
            är integritetskänsliga. Kombinerat med den nya lagringsskyldigheten
            blir resultatet en ökning av myndigheternas möjligheter att kontrollera
            medborgarnas förehavanden.
          </p>
          <p xml:id="i-MGPQUm8ATZYYeQr6aJNrGj">
            Regeringens försvar av datalagringen har handlat om att det skulle
            behövas för att bekämpa grov brottslighet. Lagrådsremissen visar
            dock tydligt att regeringen vill att många register ska kunna
            öppnas för misstanke om nästan vilka brott som helst. Det märks
            också i att de gjort skivbolagens organisation Ifpi och Antipiratbyrån
            till remissinstanser i fråga om själva datalagringens utformning.
          </p>
          <p xml:id="i-26EWrr3QMFn2bG22xESXGX">
            I lagrådsremissen föreslås också andra förändringar som vi anser
            vara problematiska. Vi kommer att återkomma till frågorna om de
            brottsbekämpande myndigheternas tillgång till uppgifter om elektronisk
            kommunikation när de ska behandlas av riksdagen.
          </p>
          <head xml:id="i-KQQpR6JwBvMLJqXxyVmc4B" type="h2">
            7.2 Databaser läcker
          </head>
          <p xml:id="i-SfwSE7X84x938XbszASNME">
            En av orsakerna till att det skulle kosta så mycket pengar för
            operatörerna att bygga registersystemen är att det handlar om
            uppgifter som kan vara mycket känsliga och att det därför ställs
            höga säkerhetskrav. Några av de exempel på bristande säkerhet
            som tagits upp av EU-ländernas dataskyddsmyndigheter är kontrollen
            över vem som har tillgång till uppgifterna, hur de skickas från
            operatörer till myndigheter och rutinerna för automatisk radering.
            4
          </p>
          <p xml:id="i-W7okUAYmhSWFm78pzggZ4D">
            Det här är med all sannolikhet ett problem vi redan har i Sverige,
            och som skulle behöva åtgärdas med tydligare krav på hur operatörerna
            hanterar användaruppgifter. Framför allt är det ett starkt skäl
            att minimera hur mycket uppgifter operatörerna över huvud taget
            får spara. Wikileaks visar på ett övertygande sätt att det inte
            finns någon absolut säkerhet.
          </p>
          <p xml:id="i-5K9KBZX6Ax1ZV7LDPy4SJx">
            Propositionen tar inte de här riskerna på allvar, trots att det
            redan finns gott om erfarenheter av att de är betydelsefulla.
            För bara ett halvår sedan, i maj 2010, visade sig t.ex. säkerheten
            undermålig hos ett företag som erbjöd människor lokaliseringsdata
            över sina egna mobiltelefoner. Under ett par timmar kunde vem
            som helst med hjälp av ett enkelt program lokalisera vilken svensk
            mobiltelefon som helst, utan ägarens medgivande. Steget därifrån
            till scenariot att ett komplett register över tusentals telefoners
            samlade trafik sprids på nätet är inte särskilt långt.
          </p>
          <p xml:id="i-2NFhRT8F8TFamKkN5P7KLn">
            Regeringens förslag innebär att operatörerna tvingas bygga upp
            betydligt mer omfattande register än i dag, utan att presentera
            vare sig någon övergripande riskanalys eller några riktiga resonemang
            om hur samhället ska hantera de läckor som kommer att uppkomma.
            Hela frågan om risken för läckage avhandlas på ett par sidor i
            kapitel 8.1 i propositionen, där en rad remissinstanser som varnar
            för problem avfärdas med hänvisning till att det kommer att ställas
            höga krav på operatörerna. I verkligheten är det en tom försäkran.
            Tvingar vi operatörerna att bygga upp omfattande register, kommer
            de också med all sannolikhet förr eller senare att spridas.
          </p>
          <p xml:id="i-74YjUxoEaTZgU6PphkLCNZ">
            Förutom att många av uppgifterna är integritetskänsliga, skulle
            man vid en riskanalys också behöva se över säkerhetsaspekterna
            av registren. Hur kommer lagringen av t.ex. Regeringskansliets,
            statsministerns eller Säpos trafikuppgifter att se ut? Ökar risken
            att stora mängder uppgifter en dag sprids på nätet, eller att
            ett annat lands underrättelse­tjänst får tillgång till dem? Mycket
            tyder på att det också ur det perspektivet finns stora risker
            med att operatörerna inte systematiskt raderar trafikdata.
          </p>
          <head xml:id="i-2jHUzbfCum6QP13143Lesx" type="h1">
            8 Datalagringen bryter mot grundläggande fri- och rättigheter
          </head>
          <p xml:id="i-3q6V87LWW6enAW29c5RSAE">
            EU-direktivet och regeringens förslag berör och inskränker vissa
            av de fri- och rättigheter som anges i Europakonventionen och
            regeringsformen. Att det är så bör man inte kunna tvista om. Att
            detta görs är inte otillåtet, men om det ska göras ställs krav
            på en genomgripande analys och redovisning av varför förslagen
            ändå ska genomföras på ett sätt som är godtagbart i ett demokratiskt
            samhälle. Man måste då belägga behovet av lagändringarna samt
            visa på att det finns en effektivitet i åtgärderna sett till vilket
            syfte de har samt att förändringarna står i proportion till inskränkningarna
            i fri- och rättigheter. Dessa frågor har varit aktuella i flera
            lagstiftningsärenden på senare år, men i väldigt många av dessa
            fall har underlaget i dessa delar haft stora brister och fått
            omfattande kritik. Integritetsskyddskommittén, en statlig utredning
            med representanter för samtliga partier som då var representerade
            i riksdagen, konstaterade för bara några år sedan i total enighet
            att man på senare tid inte levt upp till dessa principer. 5
          </p>
          <p xml:id="i-78ay3wJao8X1j8K7p3mo96">
            Enligt vår mening har man inte heller denna gång levt upp till
            dessa krav.
          </p>
          <p xml:id="i-SFBvtoYch9PSPbwFoTZda2">
            Regeringen hävdar att förslaget om datalagring måste genomföras
            eftersom Sverige är bundet att implementera EU-direktiv, men vi
            är också bundna att följa Europakonventionen och regeringsformen
            och den praxis som följer på dessa. Står dessa förpliktelser i
            konflikt med varandra måste Europakonventionen och regeringsformen,
            såsom de demokratiska grundregler de utgör, gå före.
          </p>
          <head xml:id="i-22Dk6D3UG9X6qS4BNwViFf" type="h2">
            8.1 Europakonventionen
          </head>
          <p xml:id="i-7adNzBXroGBSYUftTJNxoo">
            Kritiken att datalagringsdirektivet i alltför stor utsträckning
            inskränker fri- och rättigheter som anges i Europakonventionen,
            har följt direktivet från första början. I riksdagen skrev vi
            tillsammans med ledamöter från Miljöpartiet, Centerpartiet och
            Moderaterna däribland nuvarande justitieminister Beatrice Ask
            ett särskilt yttrande i justitieutskottets betänkande om polisfrågor
            från 2005/06:
          </p>
          <p xml:id="i-XrvMTicBgYWNfu3mJz9maJ">
            EU-förslaget om en skyldighet för distributörer av tele- och
            datatrafik att lagra denna trafik under viss tid har kritiserats
            hårt av många, bl.a. annat av den s.k. artikel 29-gruppen, som
            består av alla dataskyddsmyndigheter i EU. Förslaget har enligt
            dessa ansetts strida mot Europakonventionen. Förslaget innebär
            att alla som använder sig av elektroniska kommunikationsformer
            får acceptera att bli registrerade och övervakade. Det är en allvarlig
            kränkning av den personliga integriteten och de mänskliga rättigheterna.
          </p>
          <p xml:id="i-7V9BH3f53iADLKMaj6SHFs">
            Det som åsyftas är artikel 8 i Europakonventionen, som har följande
            lydelse:
          </p>
          <p xml:id="i-2RMcaca1SBtAiveHNeqp93">
            1. Var och en har rätt till respekt för sitt privat- och familjeliv,
            sitt hem och sin korrespondens.
          </p>
          <p xml:id="i-3gBKYYN1VL9A21F86sq4k9">
            2. Offentlig myndighet får inte inskränka åtnjutande av denna
            rättighet annat än med stöd av lag och om det i ett demokratiskt
            samhälle är nödvändigt med hänsyn till statens säkerhet, den allmänna
            säkerheten, landets ekonomiska välstånd eller till förebyggande
            av oordning eller brott eller till skydd för hälsa eller moral
            eller för andra personers fri- och rättigheter.
          </p>
          <p xml:id="i-7NXLDAXkAzBCnMMcaeRrmB">
            En lång rad tunga instanser har påpekat att direktivet står i
            direkt konflikt med de rättigheterna. Den europeiska datatillsynsmannen
            skrev i ett yttrande 2005 att förslaget till direktiv har direkt
            inverkan på det skydd som ges genom artikel 8 i Europakonventionen.
            6 Yttrandet fortsätter med en beskrivning av rättspraxis i Europeiska
            domstolen för de mänskliga rättigheterna:
          </p>
          <list style="ul">
            <item xml:id="i-QhCEEHZ7v7336FEFMttbpH">
              Lagring av information om en person ansågs utgöra ett intrång
              i privatlivet, trots att den inte innehöll några känsliga uppgifter
              (Amann [1]).
            </item>
            <item xml:id="i-TTMnxpGnskYV1nwRPU1zBT">
              Detsamma gäller s.k. samtalsmätning som inbegriper användning
              av utrustning som automatiskt registrerar uppringda nummer på
              en telefon samt tidpunkt och varaktighet för varje samtal (Malone
              [2]).
            </item>
          </list>
          <p xml:id="i-D4GxQPdJVR3Pvc2oKCt7ZC">
            EU-ländernas datatillsynsmyndigheter samlas i artikel 29-gruppen.
            Deras yttrande angående datalagringsdirektivet är också djupt
            kritiskt:
          </p>
          <p xml:id="i-33ox48YR2g6XHqFMX7ShHe">
            Det föreslagna direktivet ställer oss inför ett historiskt beslut.
            Det avser att för första gången introducera en skyldighet över
            hela Europa att, för utredningsbehov, spara miljarder data relaterade
            till hela befolkningens kommunikation.
          </p>
          <p xml:id="i-92QZRbYgzDkgJ65D5ieeuz">
            Trafikdatalagring är ett hinder för (interferes with) den grundläggande
            rätt till förtrolig kommunikation var och en garanteras av artikel
            8 i Europeiska konventionen om skydd för de mänskliga rättigheterna.
          </p>
          <p xml:id="i-KtKY2bzbpbgMCcz2eWpo1f">
            Den europeiska domstolen för de mänskliga rättigheterna har också
            framhållit att hemlig övervakning i syfte att försvara demokratin
            innebär en fara för att densamma undermineras eller till och med
            förstörs; dessutom har domstolen bekräftat att stater inte, i
            namn av kampen mot spioneri eller terrorism, får ta till vilka
            åtgärder som helst de finner lämpliga. Det är därför varje begränsning
            av den här grundläggande rättigheten måste baseras på ett trängande
            behov, bara bör tillåtas i exceptionella fall samt vara underställd
            fullgoda säkerhetsgarantier. 7
          </p>
          <p xml:id="i-WFm36otq6Rez8GJmA7eKkU">
            Ordföranden för gruppen, Jacob Kohnstamm, har uttalat sig för
            gruppens räkning och sagt att direktivet måste dras tillbaka eller
            ändras kraftigt. I gruppens rapport framkommer att detta enorma
            ingrepp i folks privatliv inte står i proportion till nyttan man
            har av denna övervakning.
          </p>
          <p xml:id="i-Au26f4AjmdvT2Gorj1zn5j">
            Inget av de här exemplen kan förstås sägas entydigt slå fast
            att direktivet bryter mot Europakonventionen. Den frågan kan i
            slutändan endast avgöras av Europadomstolen. Men den omfattande
            kritiken visar att regeringens hållning att frågan inte kan avvakta
            prövning vilar på mycket svag grund. Vi vill påminna om 2 kap.
            19 § i den nya regeringsformen:
          </p>
          <p xml:id="i-JFGgW7Jhdjx1bwQMLkmW7f">
            19 § Lag eller annan föreskrift får inte meddelas i strid med
            Sveriges åtaganden på grund av den europeiska konventionen angående
            skydd för de mänskliga rättigheterna och de grundläggande friheterna.
          </p>
          <p xml:id="i-UHVmnTG4XVRfTXYB7YThM8">
            Vidare krävs under alla omständigheter att regeringen själv gör
            en analys av lagförslagens förhållande till Europakonventionen.
            I propositionen finns en mycket summarisk redogörelse för artikel
            8, dess innebörd och praxis knuten till artikeln. Men en analys
            av hur dessa förpliktelser påverkar det aktuella lagförslaget,
            saknas egentligen helt.
          </p>
          <head xml:id="i-2iSoLMMGLsccUQUR8cQDAu" type="h2">
            8.2 Regeringsformen
          </head>
          <p xml:id="i-Pcz86phHWq9kQitniZ1w9W">
            I regeringsformen tillförsäkras människor i Sverige en rad fri-
            och rättigheter. Vi anser att flera av dessa berörs av lagförslaget,
            både enligt den lydelse av regeringsformen som gäller fram till
            årsskiftet och enligt den nya grundlag som börjar gälla från den
            1 januari.
          </p>
          <p xml:id="i-R6XLWFD7RqnbAWF6zQkqgV">
            Det som framför allt berörs i detta sammanhang är 2 kap. 6 §
            regeringsformen. Den nu gällande lydelsen är:
          </p>
          <p xml:id="i-7NhiaKbFsofn2uLfBJFz3F">
            6 § Var och en är gentemot det allmänna skyddad mot påtvingat
            kroppsligt ingrepp även i andra fall än som avses i 4 och 5 §§.
            Var och en är dessutom skyddad mot kroppsvisitation, husrannsakan
            och liknande intrång samt mot undersökning av brev eller annan
            förtrolig försändelse och mot hemlig avlyssning eller upptagning
            av telefonsamtal eller annat förtroligt meddelande.
          </p>
          <p xml:id="i-QXNiTveL6hk4YV7MQPavP5">
            I den nya grundlagen stärks skyddet för den personliga integriteten
            i ett andra stycke:
          </p>
          <p xml:id="i-7k1Z5jKD5Jf4jpxy4Fbto9">
            Utöver vad som föreskrivs i första stycket är var och en gentemot
            det allmänna skyddad mot betydande intrång i den personliga integriteten,
            om det sker utan samtycke och innebär övervakning eller kartläggning
            av den enskildes personliga förhållanden.
          </p>
          <p xml:id="i-5y7pwEZyNbrp6cbsqYiteN">
            Regeringen redogör för dessa förhållanden i sin proposition.
            Vad gäller nu gällande lydelse av paragrafen görs bedömningen
            att det skydd för förtroliga försändelser som finns, inte är aktuellt.
            Detta för att lagringen av trafikuppgifter inte omfattar innehållet
            i försändelserna. Vi menar att bedömningen är högst tveksam. Även
            om det direkta innehållet i försändelser inte registreras torde
            lagparagrafen också utgöra ett skydd mot en omfattande statlig
            kartläggning av vilka försändelser vi gör och till vilka personer.
            I annat fall har vi att göra med en påtaglig brist i vår grundlag.
          </p>
          <p xml:id="i-KBXFiRKCVRzmHNmaqz6GC5">
            När det gäller det nya, andra styckets, påverkan på det aktuella
            ärendet finns dock i propositionen inte någon bedömning av att
            bestämmelsen inte berörs, utan man hänvisar i stället till att
            inskränkningar får göras enligt förutsättningar i nuvarande 2
            kap. 12 § regeringsformen. Det betraktar vi som ett tyst medgivande
            av att 2 kap. 6 § andra stycket faktiskt berörs och är aktuellt.
            För oss är det uppenbart att det faktiskt är så. Att uppgifter
            om all elektronisk kommunikation ska registreras är ett uppenbart
            intrång i den personliga integriteten, oavsett om det kan rättfärdigas
            eller inte.
          </p>
          <p xml:id="i-R7pLiWVW1HW64mTT9TtjgY">
            De bestämmelser som nu finns i 2 kap. 12 § regeringsformen och
            dess närmast följande paragrafer flyttas i den nya regeringsformen
            till 20 § och dess närmast följande paragrafer, där det ställs
            villkor för när fri- och rättigheter får begränsas. Den nya 21
            § regeringsformen blir aktuell vid begränsningar i 2 kap. 6 §:
          </p>
          <p xml:id="i-YKp4WjKPvUmZu2UuKRprGh">
            21 § Begränsningar enligt 20 § får göras endast för att tillgodose
            ändamål som är godtagbara i ett demokratiskt samhälle. Begränsningen
            får aldrig gå utöver vad som är nödvändigt med hänsyn till det
            ändamål som har föranlett den och inte heller sträcka sig så långt
            att den utgör ett hot mot den fria åsiktsbildningen såsom en av
            folkstyrelsens grundvalar. Begränsningen får inte göras enbart
            på grund av politisk, religiös, kulturell eller annan sådan åskådning.
          </p>
          <p xml:id="i-YFPNtxrRWMvGaHohhxEbUE">
            Regeringen har alltså redogjort för dessa sakförhållanden i sin
            proposition. Vad som däremot är saknas är en egentlig analys av
            hur de aktuella lagförslagen förhåller sig till bestämmelserna.
            Detta är något som måste finnas på plats och som Integritetsskydds­kommittén
            kritiserat att man inte gjort tillräckligt grundligt vid flera
            tidigare tillfällen. I detta sammanhang måste man belägga behov,
            effektivitet och proportionalitet vad gäller de aktuella lagförslagen.
            Precis som så många gånger tidigare visar man på att brottsbekämpande
            myndigheter har ett behov av att säkra de uppgifter som man kan
            få tillgång till genom lagring av trafikuppgifter, men missar
            att göra en grundlig analys av effektiviteten och proportionaliteten.
            Regeringen för endast ett resonemang om att integritetsfrågorna
            får större tyngd om EU-direktivet implementeras i lag, att det
            ska finnas tillräckliga skyddsåtgärder och att det behövs en aktiv
            tillsyn. Detta är självklart sant och riktigt om man vill genomföra
            direktivet, men det utgör ingen analys av om implementeringen
            är förenlig med regeringsformen.
          </p>
          <p xml:id="i-XzpeQHJsifWRAWKUFSdm5w">
            Vi menar dessutom att datalagringen berör fler av de fri- och
            rättigheter i regerings­formen än de som regeringen redovisar
            i propositionen. Det saknas resonemang om förhållandet till de
            friheter som finns under rubriken Opinionsfriheter i den nya grundlagen.
            Detta borde bli aktuellt att fundera över, bl.a. för att nätet
            innehåller en uppsjö av möjligheter till politiska yttringar och
            annan kommunikation, som har ett skydd enligt grundlagen. Ett
            exempel som förekommit i medierna är att ett politiskt parti kan
            göra ett medlemsutskick via e-post till samtliga medlemmar, men
            även all annan kommunikation och andra opinionsyttringar åtnjuter
            ett grundlagsskydd. Uppgifter om all sådan kommunikation kommer
            enligt förslaget om datalagring att registreras efter statligt
            påbud. Detta borde man resonera om i regeringens lagförslag, vilket
            man inte gör. Vidare saknas resonemang om exempelvis meddelarfriheten.
          </p>
          <p xml:id="i-XujQxbGB7ANboLVByUrToA">
            Att direktivet verkar svårt att implementera inom ramen för grundlagen
            är inte något unikt för Sverige. Implementeringen i Tyskland överklagades
            av 34 000 personer, och författningsdomstolen gav dem rätt i att
            den var grundlagsvidrig. 8 Även i Rumänien och Bulgarien finns
            liknande domstolsbeslut. I Bulgarien har regeringen trots stora
            protester genomfört en ny implementering. I Tyskland och Rumänien
            är det fortfarande oklart hur datalagringsdirektivet ska hanteras,
            vilket är något EU-kommissionen kommer att diskutera i sin utvärdering.
            Det finns all anledning för Sverige att ta diskussionen om regeringsformen
            och Europakonventionen på allvar.
          </p>
          <p xml:id="i-GK1HxxNzFoWLYEQzaeqNwm">
            Eftersom lagförslagen begränsar fri- och rättigheter i regeringsformen
            på ett sätt som vi anser dels vara olämpligt i sig, dels inte
            vara tillräckligt underbyggt, kommer vi att använda den möjlighet
            som finns i regeringsformen till att försöka få förslaget att
            vila i ett år innan det kommer upp till ny prövning. Denna möjlighet
            finns sedan länge i grundlagen. I den nya grundlagen anges den
            i 2 kap. 22 § regeringsformen:
          </p>
          <p xml:id="i-2ttki2TiJfmBxZpJDibo6k">
            22 § Ett förslag till lag enligt 20 § ska, om det inte avslås
            av riksdagen, på yrkande av lägst tio av dess ledamöter vila i
            minst tolv månader från det att det första utskottsyttrandet över
            förslaget anmäldes i riksdagens kammare. Riksdagen får dock anta
            förslaget direkt, om minst fem sjättedelar av de röstande enas
            om beslutet.
          </p>
          <p xml:id="i-133PSW1YpFxNamjzMpnYp1">
            Vi hoppas att ett uppskjutande av beslutet kan leda till en större
            diskussion i samhället om vart vi egentligen är på väg. De senaste
            tio årens lagstiftning behöver ses i sin helhet, för då syns det
            närmast övertydligt att vi håller på att bygga ett övervakningssamhälle.
            Grundlagens tröskel mot att gå för snabbt fram är till just för
            att det ska finnas tid att reflektera över sådant. Skjuter vi
            upp beslutet får vi också tid att se hur debatten utvecklas i
            resten av EU och vad kommissionens utvärdering kommer fram till.
          </p>
          <head xml:id="i-M5Wb77dJDy16JWT7Lkh5cN" type="h1">
            9 Vad betyder datalagringen på sikt?
          </head>
          <p xml:id="i-RVXdpBTKvPsNeLiVKMrrvb">
            Ett av de övergripande problemen med att tvinga fram datalagring
            är att det pekar ut en riktning. Samma argument som används för
            att försvara den här lagen, används redan i andra länder för att
            förespråka ytterligare steg i byggandet av ett övervakningssamhälle.
            Här tar vi upp tre frågor som står för dörren om tanken att kommunikation
            måste kunna spåras slår rot i Sverige: kryptering, öppna nätverk
            och vem som måste lagra data.
          </p>
          <head xml:id="i-Mvm5yWaLffkwjekrJ851HD" type="h2">
            9.1 Kryptering
          </head>
          <p xml:id="i-Q2zRtJ2mMLXmDvdpP6a4UM">
            Hur kommer regeringen att svara den dag polisen noterar att en
            del av de uppgifter de vill åt inte finns lagrade, för att användare
            krypterar sin kommunikation?
          </p>
          <p xml:id="i-KprSLzegyXjVKP7sKNqpvw">
            Frågeställningen syns redan i sin allra enklaste form i skillnaden
            mellan webbmejl och vanlig e-post. För den som e-postar via en
            webbsida är adressaten en fråga om innehåll i nätanvändandet,
            för den som e-postar med ett vanligt program är adressaten en
            del av de trafikdata som ska lagras. Skyldigheten för operatörer
            att föra register över avsändare och mottagare gäller den ena
            användaren men inte den andra, trots att funktionen de utför är
            densamma.
          </p>
          <p xml:id="i-WNtH1vbatHXChyNECDD8YY">
            Propositionen ställer upp en skillnad mellan innehåll och andra
            trafikdata som om det var fråga om en tekniskt given uppdelning.
            I verkligheten är det inte särskilt komplicerat att packa om stora
            delar av sin kommunikation så att det mesta blir innehåll och
            mycket lite meningsfull information återstår att registrera. Om
            den enda användarinformation polisen kommer åt är att en uppkoppling
            konstant används för ospecificerad nätkommunikation, hur användbar
            var lagen då?
          </p>
          <p xml:id="i-2dMiAzLxyXXm5avxyRK6Vf">
            Blir den sortens kommunikationshantering utbredd praxis, om så
            bara bland de lite mer tekniskt medvetna användarna, kommer det
            förr eller senare att börja stå i vägen för ambitionerna att kunna
            spåra kommunikation i brottsbekämpande syfte. USA har t.ex. en
            lång historia av att försöka begränsa spridningen av krypteringsprogram
            genom djupt problematiska lagar. 9 Sverige har hittills inte haft
            den sortens lagstiftning, men i propositionen finns ett par skrivningar
            som verkar avsedda att tvinga den som tillhandahåller en krypteringstjänst
            att lämna ut trafikdata om sina användare (s. 25). I sin nuvarande
            form skulle lagen knappast kunna användas för att på allvar försvåra
            kryptering, men regeringen verkar inte se några principiella problem
            med att gå vidare.
          </p>
          <head xml:id="i-7uhLnF83gZhabdZsjVouG9" type="h2">
            9.2 Öppna nätverk
          </head>
          <p xml:id="i-J4zRMjre4m3TQgFK1aSjaz">
            Hur tänker regeringen argumentera den dag polisen konstaterar
            att öppna nätverk ofta leder till att de användaruppgifter den
            här lagen går ut på att spara, i praktiken anonymiseras? Redan
            i samband med Ipredlagen gick chefen för Rikskriminalens Internetspaningsgrupp
            ut och uppmanade människor att hålla sina trådlösa nätverk låsta.
            10 Regeringen hade kunnat ta tillfället i akt att försvara de
            öppna nätverken, men gjorde det inte.
          </p>
          <p xml:id="i-7ZJmmhZw4BwpBvaKJdpNPC">
            I Tyskland har en person redan dömts för att inte ha spärrat
            sitt trådlösa nätverk i hemmet. 11 Finland tog ett tydligt steg
            åt det motsatta hållet när deras motsvarighet till SJ beslutade
            att införa öppna nätverk på alla tåg. 12 Åt vilket håll ska Sverige
            gå? Vi har svårt att se hur regeringen skulle kunna motivera en
            positiv syn på öppna nätverk givet de målsättningar som ställs
            upp i den här lagen om att kunna spåra enskilda människors kommunikation.
          </p>
          <p xml:id="i-MJDxtpZwSFit6nevn5b33k">
            Vänsterpartiet ser det som ett stort framsteg att det har blivit
            lättare och lättare att hitta ett öppet trådlöst nätverk att ansluta
            sin dator till i Sverige. Det innebär bl.a. att vi bygger en infrastruktur
            där ett visst anonymitetsskydd är inbyggt precis som med brevlådorna.
          </p>
          <head xml:id="i-RfGBEfZ1QfcJmFRbKVBnkX" type="h2">
            9.3 Vem måste lagra trafikdata?
          </head>
          <p xml:id="i-FKsQ5TQV94QSikdDmdcdtP">
            Regeringens förslag innebär att lagringsplikten omfattar de leverantörer
            som är anmälningspliktiga enligt lagen om elektronisk kommunikation,
            med vissa möjligheter till undantag. I praktiken betyder det att
            det i nuläget är de stora operatörerna som kommer att behöva bygga
            register.
          </p>
          <p xml:id="i-GGPRwabMKzA1NN4NEiEVDV">
            Tills vidare kommer det att finnas en rad möjligheter att använda
            nätet utan att trafikdata behöver lagras på det sättet direktivet
            är tänkt, också om vi bortser från de trådlösa nätverken. Det
            kan t.ex. handla om vanliga operatörer som är tillräckligt små
            för att beviljas undantag, eller om kaféer och hotell. Eventuellt
            kan en operatör också komma förbi delar av lagringskraven genom
            att minimera hur mycket data som över huvud taget genereras.
          </p>
          <p xml:id="i-NeAgQaf3AEinzdySbJLqvi">
            Redan i remissvaren har det höjts röster för att vidga omfattningen
            så att betydligt fler blir skyldiga att lagra användaruppgifter.
            Regeringens enda invändning mot det är att det skulle bli svårt
            att överblicka och kontrollera, och skriver också att man delar
            redovisade remissinstansers åsikt att det är mycket viktigt att
            utvecklingen inte blir sådan att vissa leverantörer, i syfte att
            locka till sig kunder som bedriver kriminell verksamhet, anpassar
            sin verksamhet så att de ska medges undantag från lagrings­skyldigheten.
          </p>
          <p xml:id="i-YZ35dNrxQQXu89KoaPe9Rg">
            Hur kommer regeringen att reagera på att människor anpassar sina
            kommunikations­mönster för att undgå en djupt illegitim masslagring
            av sina trafikdata? De operatörer som erbjuder svar på den utbredda
            kritiken mot datalagringen kommer naturligtvis att vinna goodwill,
            samtidigt som de minskar sina kostnader. Också i samband med tidigare
            integritetskränkande lagstiftning i Sverige har en rad operatörer
            lyssnat på sina användare och undvikit att lagra mer uppgifter
            än nödvändigt.
          </p>
          <p xml:id="i-CewxPsyzgsga3KLzJWmxAN">
            Allt talar tyvärr för att regeringen förr eller senare föreslår
            utvidgningar av lagrings­skyldigheten, med än större integritetsproblem,
            kostnader och säkerhetsrisker som följd. Har staten en gång tagit
            sig an uppgiften att försöka ha kontroll över allas trafikdata,
            kommer det att vara svårt att hålla tillbaka övervakningssamhällets
            logik.
          </p>
        </div>
        <div type="motSignatures">
          <list>
            <item xml:id="i-SqBb9Cz8gmMQLMdQMxVBSX" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-CCBXc9R6yTHLHbYa9Y2n9h" who="i-CpDe8Ez4j6HcFbBfHMRKAE">
              Bengt Berg (V)
            </item>
            <item xml:id="i-Taiv9QDJhnhDczQXCTemGL" who="i-JxxHuvwXWsJTZYTnBZLHj">
              Marianne Berg (V)
            </item>
            <item xml:id="i-FV2tebpkTLPhGWB7dx6tyM" who="i-548HUVvKe8n48M3pQmFeUC">
              Amineh Kakabaveh (V)
            </item>
            <item xml:id="i-N8tF7fpsoKjspnUCYqmMeC" who="i-du5LHNwBWrCH1am94GCk1">
              Eva Olofsson (V)
            </item>
            <item xml:id="i-ACYwHoQFZiPUS99eXf9hJX" who="i-6MWLY5JdykMGLLUo96skfp">
              Lena Olsson (V)
            </item>
            <item xml:id="i-KpciCpsK4i8zHK9EQiy7w1" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
