<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-AU-01633">
  <teiHeader>
    <fileDesc>
      <titleStmt>
        <title>Arbetsmiljö och arbetstid</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:1633 av Jonas Sjöstedt m.fl. (V)</title>
          <idno type="rdwebb">H7021633</idno>
          <rs type="number">1633</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H7021633/text</ref>
          <ref type="dokument_url_html">http://data.riksdagen.se/dokument/H7021633</ref>
          <ref type="dokumentstatus_url_xml">http://data.riksdagen.se/dokumentstatus/H7021633</ref>
          <ref type="docx">http://data.riksdagen.se/fil/A4A694CB-3F08-47E3-BF52-117454C8AD5A</ref>
          <ref type="pdf">http://data.riksdagen.se/fil/1C56F105-9235-44C8-8CFD-4B2C988B1E0C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-RWYmEVeHW4k8iw4XjwEMSF" type="signed"/>
        <correspContext corresp="i-RWYmEVeHW4k8iw4XjwEMSF">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction xml:id="i-3PGc17vgSMRSHTVsM5JtpD" type="submitted">
          <date when="2019-10-02"/>
          <time when="13:37:13"/>
        </correspAction>
        <correspAction xml:id="i-8BoetSeyzqqsX463JkyMtH" type="reviewed">
          <date when="2019-10-02"/>
          <time when="14:16:13"/>
        </correspAction>
        <correspAction xml:id="i-VhG9KyP4MhYUfeqgpivYMg" type="referred">
          <date when="2019-10-11"/>
        </correspAction>
        <correspAction xml:id="i-Sy5Qxk4uTytvpAsHpqwD56" type="assigned">
          <date when="2020-11-17"/>
          <time when="16:31:58"/>
        </correspAction>
        <correspContext corresp="i-Sy5Qxk4uTytvpAsHpqwD56">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-UBGGC5RX2mXUFn6oqsadeP" type="behandlas_i"/>
        <correspContext corresp="i-UBGGC5RX2mXUFn6oqsadeP">
          <ref type="uppgift">2019/20:AU9</ref>
          <ref type="ref_dok_id">H701AU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU9</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GYgB8t2eiNHeE52KoCQRqe" type="behandlas_i"/>
        <correspContext corresp="i-GYgB8t2eiNHeE52KoCQRqe">
          <ref type="uppgift">2019/20:JuU1</ref>
          <ref type="ref_dok_id">H701JuU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Lw3sCGEavYCeiqg8NXKh7f" type="behandlas_i"/>
        <correspContext corresp="i-Lw3sCGEavYCeiqg8NXKh7f">
          <ref type="uppgift">2019/20:AU8</ref>
          <ref type="ref_dok_id">H701AU8</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU8</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8u3UzYpPqpMAufEuEyG9DZ" type="behandlas_i"/>
        <correspContext corresp="i-8u3UzYpPqpMAufEuEyG9DZ">
          <ref type="uppgift">2019/20:AU10</ref>
          <ref type="ref_dok_id">H701AU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">AU10</ref>
          <ref type="ref_dok_titel">Arbetsmiljö och arbetstid</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Y6nN95PYvActrBgz8xbNG1" type="motHeader">
        <div xml:id="i-8iwnfPQsk6TE2z56ypgPgS" type="motTitle">
          Motion till riksdagen 2019/20:1633 av Jonas Sjöstedt m.fl. (V)
          Arbetsmiljö och arbetstid
        </div>
      </div>
      <div xml:id="i-E7UTHBeWf4eAFAkryQEZnD" type="motBody">
        <div xml:id="i-JHfno1WCN6GtfHeMjEY2ex" type="TOC">
          <head xml:id="i-ANUhpEzThEKYwKkGCP6Z8U">
            1 Innehållsförteckning
          </head>
          <list xml:id="i-3kByNkMseLL7yZq3sJf57a">
            <item xml:id="i-GGKodcj1vQZRfYTKoU8KDT" style="indent-level: 1">
              2 Förslag till riksdagsbeslut
            </item>
            <item xml:id="i-Cqg2ZLPCrWBVzM7KYTSJbY" style="indent-level: 1">
              3 En bättre arbetsmiljö för ett mänskligare arbetsliv
            </item>
            <item xml:id="i-9rwbCPVvL4SMiiyGhpaEq1" style="indent-level: 2">
              3.1 Företagshälsovård åt alla arbetstagare
            </item>
            <item xml:id="i-3fsJJ8sxJeuf6Thyyi2qBE" style="indent-level: 2">
              3.2 Lag mot mobbning i arbetslivet
            </item>
            <item xml:id="i-4zs1tjqSvHU7KfKCn981Ws" style="indent-level: 2">
              3.3 Motverka sexuella trakasserier i arbetslivet
            </item>
            <item xml:id="i-5nX3JsyMXxSkfTwPiFUPBe" style="indent-level: 2">
              3.4 Stärk skyddsombuden
            </item>
            <item xml:id="i-P3aLJAxGiGBLMfYCS6xxKS" style="indent-level: 3">
              3.4.1 Utökad tillträdesrätt för regionala skyddsombud
            </item>
            <item xml:id="i-DsmTsbk1kEUR4JfkG9TSjq" style="indent-level: 3">
              3.4.2 Stärkt utbildning för skyddsombud
            </item>
            <item xml:id="i-MT5Wc8CfdCYyFqnwQjAfkE" style="indent-level: 2">
              3.5 Åtgärder mot arbetsolyckor som leder till skada eller dödsfall
            </item>
            <item xml:id="i-Txi8wSjE7MzyreFBPPRbdA" style="indent-level: 3">
              3.5.1 Tillsätt en statlig kriskommission
            </item>
            <item xml:id="i-UVKD8ksG68RSCXPaZCu9C7" style="indent-level: 3">
              3.5.2 Skärpta straff och sanktioner för arbetsmiljöbrott
            </item>
            <item xml:id="i-6wpBWE2ZJeE34LHTGMSgnu" style="indent-level: 3">
              3.5.3 Stärk rättsväsendets arbete med arbetsmiljöbrott
            </item>
            <item xml:id="i-DRAdt3tmbFpHozTppmEzf7" style="indent-level: 3">
              3.5.4 Straffsanktioner när skyddsombud utestängs
            </item>
            <item xml:id="i-UQDHptzvtTmJYhPy61SwjE" style="indent-level: 3">
              3.5.5 Stärk myndighetssamverkan mot arbetslivskriminalitet
            </item>
            <item xml:id="i-Fgx6cZZPANFVEPKyhngAZY" style="indent-level: 1">
              4 Bättre arbetstider för ett mänskligare arbetsliv
            </item>
            <item xml:id="i-SRb627jhqNhCWnnhNoiiSo" style="indent-level: 2">
              4.1 Begränsa delade turer
            </item>
            <item xml:id="i-FkyjndnFB7LoqjGXL96o9F" style="indent-level: 2">
              4.2 Bättre och enklare regler om dygnsvila
            </item>
            <item xml:id="i-2nLZamMVZbHr9Fti9YhP5s" style="indent-level: 2">
              4.3 Jourtid
            </item>
            <item xml:id="i-TavWkPgYxsBpyCa8vachJr" style="indent-level: 2">
              4.4 Rätt till utökad anställning för deltidsanställda vid mertidsarbete
            </item>
          </list>
        </div>
        <div xml:id="i-XZuQGDBAFgEqauTtG2itCC" type="motProposal" subtype="förslag">
          <head xml:id="i-B5QEZCB74nYYAAJzGG4Dyw">
            2 Förslag till riksdagsbeslut
          </head>
          <list xml:id="i-5xzoVKw7Zndc1tYYcVZv9V" style="ol">
            <item xml:id="i-EAATppjLuyB88pRSRoLhz">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att, i samverkan
              med arbetsmarknadens parter, ta fram förslag på hur en lagstiftad,
              obligatorisk, effektiv, kvalitetssäkrad och branschkunnig företagshälsovård
              som omfattar alla arbetstagare kan skapas och tillkännager detta
              för regeringen.
            </item>
            <item xml:id="i-FBMrqtom44oNEhNA7Sqo6M">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att ta fram
              förslag till en ny lag mot trakasserier i arbetslivet och tillkännager
              detta för regeringen.
            </item>
            <item xml:id="i-ufWmmAqMPyZ69cXvd1Mit">
              Riksdagen ställer sig bakom det som anförs i motionen om att
              regeringen bör ge Arbetsmiljöverket i uppdrag att utöka sin inspektionsverksamhet
              med särskilt riktade insatser mot sexuella trakasserier i arbetslivet
              och tillkännager detta för regeringen.
            </item>
            <item xml:id="i-Dg9k7d93KMDRxAmnx3cmrG">
              Riksdagen ställer sig bakom det som anförs i motionen om att
              arbetsmiljölagen bör ändras så att regionala skyddsombud får rätt
              att verka på företag med kollektivavtal även om det tillfälligtvis
              inte finns någon medlem i den kollektivavtalsbärande arbetstagarorganisationen
              vid företaget och tillkännager detta för regeringen.
            </item>
            <item xml:id="i-VHvrjMHS9dhUcSogKyjvnq">
              Riksdagen ställer sig bakom det som anförs i motionen om att
              skyddsombudsutbildningens längd bör regleras i arbetsmiljölagen
              och uppgå till minst fem dagar och tillkännager detta för regeringen.
            </item>
            <item xml:id="i-Br35oyhwf92ZpnKL2xVkqw">
              Riksdagen ställer sig bakom det som anförs i motionen om att
              det bör införas en lagstadgad rätt till vidareutbildning och fortbildning
              för skyddsombud motsvarande en dag per år och tillkännager detta
              för regeringen.
            </item>
            <item xml:id="i-5vq4rgR6b6UeghgQteeX1J">
              Riksdagen ställer sig bakom det som anförs i motionen om att
              tillsätta en statlig kriskommission mot dödsolyckor i arbetslivet
              och tillkännager detta för regeringen.
            </item>
            <item xml:id="i-4bZV7PfPevLdjQ3RbVMCCf">
              Riksdagen ställer sig bakom det som anförs i motionen om att
              regeringen bör återkomma med förslag om straffansvar för fler
              arbetsmiljöbrott och tillkännager detta för regeringen.
            </item>
            <item xml:id="i-4WhhEuDAZ275Djk2YdLmmZ">
              Riksdagen ställer sig bakom det som anförs i motionen om att
              stärka rättsväsendets arbete med arbetsmiljöbrott och tillkännager
              detta för regeringen.
            </item>
            <item xml:id="i-T4Q3g8u8Z1H7nFzBJbCpYg">
              Riksdagen ställer sig bakom det som anförs i motionen om att
              Arbetsmiljöverket ska kunna utdöma straffsanktioner mot arbetsgivare
              om skyddsombud inte tillåts vara med i riskbedömningen enligt
              6 kap. arbetsmiljölagen och tillkännager detta för regeringen.
            </item>
            <item xml:id="i-SdnbUU9XG7fnh8V7bUquwk">
              Riksdagen ställer sig bakom det som anförs i motionen om att
              stärka myndighetssamverkan för att stoppa arbetslivskriminaliteten
              och tillkännager detta för regeringen.
            </item>
            <item xml:id="i-EqjAQiioUq1xE7ogU5wrw1">
              Riksdagen ställer sig bakom det som anförs i motionen om att
              regeringen bör tillsätta en utredning som ser över möjligheterna
              att inrätta arbetslivskriminalitetscenter i syfte att stärka det
              myndighetsgemensamma arbetet mot den systematiska kriminaliteten
              på arbetsplatserna och tillkännager detta för regeringen.
            </item>
            <item xml:id="i-CwnPAX7VWiT3wRqnEZkQfs">
              Riksdagen ställer sig bakom det som anförs i motionen om att
              delade turer bör begränsas genom lagstiftning och tillkännager
              detta för regeringen.
            </item>
            <item xml:id="i-SbWqbK1dRQLNg3W7N8BYzu">
              Riksdagen ställer sig bakom det som anförs i motionen om att
              13 § arbetstidslagen bör ändras så att perioden som ska ingå i
              dygnsvilan blir densamma som i definitionen av natt i 13 a §,
              dvs. perioden mellan kl. 22 och kl. 6, och detta tillkännager
              riksdagen för regeringen.
            </item>
            <item xml:id="i-FUvzEtifJMrjbqWAKWqMC7">
              Riksdagen ställer sig bakom det som anförs i motionen om att
              arbetstidslagen (1982:673) bör ses över med syftet att den tid
              som arbetsgivaren förfogar över, där den anställde förväntas vara
              på en av arbetsgivaren angiven plats som inte är i det egna hemmet,
              också ska betraktas som arbetstid och därmed definieras som utfört
              arbete, och detta tillkännager riksdagen för regeringen.
            </item>
            <item xml:id="i-6V7bV715zwxmW5nSYSK1hR">
              Riksdagen ställer sig bakom det som anförs i motionen om att
              arbetstidslagen (1982:673) bör ändras så att deltidsanställda
              arbetstagare som kontinuerligt arbetat mer än sin avtalade sysselsättningsgrad
              ges rätt till en sysselsättningsgrad som motsvarar faktiskt arbetad
              tid och tillkännager detta för regeringen.
            </item>
          </list>
        </div>
        <div xml:id="i-XRm78o41dtP6wYtaz4Hpoe" type="motContent">
          <head xml:id="i-Xg3gkwq7PkWUq9574eBcDj" type="h1">
            3 En bättre arbetsmiljö för ett mänskligare arbetsliv
          </head>
          <p xml:id="i-Ljn6JCPvz8PpYCvhcuqcjP">
            Alla människor har rätt att arbeta i en trygg och säker arbetsmiljö
            som ger yrkesmässig och personlig utveckling – en arbetsmiljö
            som gör det möjligt att avsluta sitt yrkesliv med bibehållen fysisk
            och psykisk hälsa. I dag finns det stora brister i arbetsmiljön
            på svensk arbetsmarknad.
          </p>
          <p xml:id="i-8JQvqV1hrW7XCQee2kREGB">
            LO har analyserat hur arbetsmiljön och den arbetsrelaterade hälsan
            har förändrats under perioden 1990–2016. Analysen visar att många
            aspekter av arbetsmiljön har försämrats över tid. Försämringarna
            följer påfallande ofta mönster relaterade till klass och kön.
            Kvinnor i arbetaryrken är de som är hårdast drabbade av arbetsmiljöproblem,
            medan män i högre tjänstemannayrken i många avseenden har den
            bästa arbetsmiljön (LO 2018: Bättre och bättre dag för dag? Arbetsmiljön
            i Sverige under ett kvarts sekel). Samtidigt skiljer sig arbetsvillkoren
            mellan olika grupper av tjänstemän. Kvinnor i tjänstemannayrken
            har i dubbelt så hög utsträckning som män i tjänstemannayrken
            arbeten med hög anspänning (höga krav och låg kontroll). Kvinnor
            i tjänstemannayrken drabbas även i högre utsträckning än män i
            samma grupp av arbetsrelaterade besvär (TCO 2016: Tjänstemännens
            arbetsförhållanden).
          </p>
          <p xml:id="i-HHjKFTgbeUrx2RwH75Sgps">
            Försämringen av arbetsmiljön har flera orsaker. Maktförskjutningen
            på arbets­marknaden till arbetsgivarnas förmån, ökade lönsamhetskrav
            i näringslivet och neddragningar samt nya styrsystem baserade
            på marknadstänkande (NPM) i offentlig verksamhet har inneburit
            att nya hierarkiska organisationer växt fram. Särskilt inom den
            offentliga verksamheten har professionell kompetens och erfarenhet
            många gånger underordnats ekonomer och controllers, vilket också
            har lett till att arbetets innehåll i mindre grad tillåts ha som
            fokus att tjäna medborgarna utifrån demokratiskt beslutade mål.
            Allt fler arbetsplatser kännetecknas i dag av slimmade organisationer
            med hårt styrt och utarmat arbete (arbete som har fått lägre krav
            på faktisk kompetens, som innehåller låg grad av lärande och hög
            grad av repetitiva moment), högt arbetstempo, höga prestationskrav
            och små möjligheter för arbetstagarna att påverka sin arbets­situation.
          </p>
          <p xml:id="i-QDh8jH3a3kBmEP3FyfwVYS">
            Besparingar och rationaliseringar medför ofta att stressen och
            hetsen ökar på arbetsplatserna. Forskningen visar på samband mellan
            arbetsrelaterad ohälsa och slimmade organisationer med höga prestationskrav
            och bristen på demokrati i arbetslivet. Bristen på inflytande
            har blivit en riskfaktor för ökad ohälsa i arbetslivet. Inom de
            flesta branscher och för alltför många arbetstagare gäller att
            kraven i arbetslivet har ökat samtidigt som det egna inflytandet
            har minskat. Hög arbetsbelastning, stress och låg bemanning leder
            till skador, ohälsa och arbetsolyckor, t.o.m. i en del fall med
            dödlig utgång. En rapport från Arbetsmiljöverket visar att förekomsten
            av arbets­relaterad stress har ökat påtagligt sedan början av
            1980-talet. Forskarna bedömer att den arbetsrelaterade dödligheten
            p.g.a. stress kommer fortsätta att öka framöver (Arbets­miljöverket
            2019: Kunskapssammanställning 2019:4, Arbetsrelaterad dödlighet).
          </p>
          <p xml:id="i-B5nrNpTVMnbAZ1bMFZEsNw">
            Enligt Arbetsmiljöverkets rapport Arbetsorsakade besvär 2018
            hade nära tre av tio sysselsatta personer besvär p.g.a. arbetet
            det senaste året. Kvinnor hade besvär i större utsträckning än
            män. För hög arbetsbelastning var den vanligaste orsaken till
            arbets­orsakade besvär. Trötthet samt fysisk smärta och värk var
            de vanligaste besvären (Arbetsmiljöverket 2018: Arbetsorsakade
            besvär 2018). De anmälda arbetsskadorna för 2018 visar att antalet
            arbetsolyckor med sjukfrånvaro var ungefär detsamma som året innan,
            medan arbetssjukdomarna har minskat något för både kvinnor och
            män. Män drabbades oftare av arbetsolyckor med dödlig utgång än
            kvinnor, medan arbetsolyckor utan sjukfrånvaro var vanligare bland
            kvinnor än bland män (Arbetsmiljöverket 2019: Arbetsskador 2018).
          </p>
          <p xml:id="i-LzJtkA6JyMCFNw4HQ6etyk">
            Många människor trivs förstås på sina arbeten och det har gjorts
            stora framsteg, särskilt gällande den fysiska arbetsmiljön. Men
            ofta tas framsteg i arbetsmiljöfrågor för givna när den genomsnittliga
            levnadsstandarden förbättras. Så borde det också vara, men i praktiken
            är framgångar, t.ex. den långsiktiga nedgången i antalet dödsolyckor,
            något som måste kämpas fram och upprätthållas. Det är hög tid
            att ta tag i såväl gamla kvardröjande som nya och växande problem
            och vända utvecklingen.
          </p>
          <p xml:id="i-uVh8jGGV5bK24uyX6KyvZ">
            Utvecklingen under den borgerliga regeringen 2006–2014 innebar
            en kraftig försvagning av det förebyggande arbetsmiljöarbetet.
            Anslagen till Arbetsmiljöverket skars ner, medlen för den kvalificerade
            skyddsombudsutbildningen togs bort och Arbetslivsinstitutet lades
            ned.
          </p>
          <p xml:id="i-B6dfs1fUkk74TEF9eUr3X6">
            I samarbete med Vänsterpartiet har den tidigare S-MP-regeringen
            förstärkt Arbetsmiljöverkets anslag och ökat det statliga bidraget
            för regionala skyddsombud. Därutöver har en ny myndighet för arbetsmiljökunskap
            (Mynak) inrättats, en viktig och efterlängtad funktion som helt
            saknats i Sverige sedan den borgerliga regeringen 2007 lade ner
            Arbetslivsinstitutet. Därutöver har ett antal viktiga åtgärder
            för att stärka och utveckla arbetsmiljöarbetet vidtagits. Under
            2015 tog regeringen, i samråd med arbetsmarknadens parter, fram
            en arbetsmiljöstrategi för det moderna arbetslivet (skr. 2015/16:80).
            Strategin pekar ut en riktning för arbetsmiljöarbetet men innehåller
            också konkreta åtgärder såsom nya uppdrag till Arbetsmiljöverket,
            två utredningar och inrättande av ett dialogforum med arbetsmarknadens
            parter. Vänsterpartiet välkomnar dessa vidtagna åtgärder på arbetsmiljöområdet.
            Det är en välbehövlig kursändring efter den borgerliga regeringens
            högst medvetna försvagning av det förebyggande arbets­miljöarbetet.
            Vi kan dock konstatera att det finns ett behov av att göra mer
            inom arbets­miljöområdet, inte minst för att vända utvecklingen
            av sjuktal och olyckor relaterade till brister i arbetsmiljön.
            I denna motion lyfter vi fram ett antal förslag för en bättre
            arbetsmiljö. I vår budgetmotion redogör vi för de satsningar som
            vi vill genomföra på arbetsmiljöområdet (se motion 2019/20:2915).
          </p>
          <head xml:id="i-FLMYBhh65vC7dWKb7UFe1S" type="h2">
            3.1 Företagshälsovård åt alla arbetstagare
          </head>
          <p xml:id="i-5prxChQbArSZgCJXehNPKT">
            Företagshälsovården är en viktig aktör i välfärdssamhället, till
            nytta för såväl arbets­givare som arbetstagare. Företagshälsovården
            ska bidra till att förebygga ohälsa, främja hälsa samt skapa goda
            och säkra arbetsplatser där de anställda inte riskerar att skadas
            eller bli sjuka. Företagshälsovården kan bidra med kunskap och
            kompetens i alla de frågor som uppstår i relationen mellan arbete
            och människors behov, hälsa och livskvalitet. Företagshälsovården
            har således en viktig uppgift, inte minst när det gäller att minska
            antalet sjukskrivningar. På så sätt är en satsning på kvalitetssäkrad
            företags­hälsovård som alla arbetstagare har tillgång till en
            investering som kan ge positiv utdelning också statsfinansiellt.
          </p>
          <p xml:id="i-Qsm13wRURdvmHMBK6aqikm">
            Enligt 3 kap. 2 c § arbetsmiljölagen (1977:1160) ska arbetsgivaren
            svara för att den företagshälsovård som arbetsförhållandena kräver
            finns att tillgå. Med företagshälso­vård menas en oberoende expertresurs
            inom områdena arbetsmiljö och rehabilitering. Företagshälsovården
            ska särskilt arbeta för att förebygga och undanröja hälsorisker
            på arbetsplatser samt ha kompetens att identifiera och beskriva
            sambanden mellan arbetsmiljö, organisation, produktivitet och
            hälsa.
          </p>
          <p xml:id="i-9jc9tNq7XEi3k61nTHd2Ls">
            Enligt 12 § Arbetsmiljöverkets föreskrift om systematiskt arbetsmiljöarbete
            (AFS 2001:1) ska arbetsgivaren anlita företagshälsovård eller
            motsvarande sakkunnig hjälp utifrån när kompetensen inom den egna
            verksamheten inte räcker för det systematiska arbetsmiljöarbetet
            eller för arbetet med arbetsanpassning och rehabilitering. När
            företagshälsovård eller motsvarande sakkunnig hjälp anlitas ska
            den vara av tillräcklig omfattning och ha tillräcklig kompetens
            och tillräckliga resurser för detta arbete.
          </p>
          <p xml:id="i-5zFGY7EWmcHiEsfKR37zo3">
            Trots en relativt tydlig lagstiftning har i dag allt färre arbetstagare,
            drygt 60 procent, tillgång till företagshälsovård på sin arbetsplats.
            Detta ska jämföras med slutet av 1980-talet, då närmare 90 procent
            av arbetstagarna omfattades av företagshälsovård. Tillgången till
            företagshälsovård är betydligt högre bland tillsvidareanställda
            än bland tidsbegränsat anställda. Knappt 70 procent av de sysselsatta
            med tillsvidareanställning har tillgång till företagshälsovård
            jämfört med knappt 30 procent av de tidsbegränsat anställda. Av
            dem som har tillgång till företagshälsovård är det bara en tredjedel
            som uppfattar att företagshälsovården spelar en roll i arbetet
            med att förbättra arbetsmiljön på arbetsplatsen (Arbetsmiljöverket:
            Arbetsmiljön 2017, rapport 2018:2).
          </p>
          <p xml:id="i-918t5YoiBJnEeq39bcc8wK">
            Tillgången till företagshälsovård följer de vanliga klass- och
            könsgränserna. LO-förbundens medlemmar, särskilt kvinnor på mindre
            arbetsplatser och i branscher med många deltider, tidsbegränsade
            anställningar, inhyrningar och arbete på obekväm arbetstid, är
            de som har sämst tillgång till företagshälsovård. Den lägsta tillgången
            till företagshälsovård finns bland kvinnor i arbetaryrken i den
            privata servicesektorn. Av dessa arbetstagare hade enbart 33 procent
            tillgång till företagshälsovård via sin arbets­plats (LO: Företagshälsovård
            – en handledning från LO och LO-förbunden, 2013). På branschnivå
            är hotell och restaurang den bransch där de sysselsatta har lägst
            tillgång till företagshälsovård. Där har endast 19 procent företagshälsovård
            via sin arbetsgivare (Arbetsmiljöverket 2018: Arbetsmiljön 2017,
            rapport 2018:2).
          </p>
          <p xml:id="i-9dGPSZH4Ey6FYUZE5YaE4c">
            Vänsterpartiet anser att alla arbetstagare ska ha tillgång till
            en kvalitetssäkrad företagshälsovård med branschkunskap som arbetar
            med strategiskt förebyggande arbetsmiljöarbete. Det är dels en
            rättvisefråga, dels en förutsättning för att fler människor ska
            orka arbeta fram till 65 år eller längre.
          </p>
          <p xml:id="i-VyQJL76CJ3HWXyLPiqrj8o">
            En kvalitetssäkrad företagshälsovård arbetar utifrån en helhetssyn
            på arbetsmiljön med god kunskap om förhållandena i den aktuella
            branschen och med hög kompetens inom områdena arbetsmiljö, arbetsorganisation,
            ledarskapsfrågor, beteendevetenskap, ergonomi, hälsovetenskap,
            medicin, teknik och rehabilitering. I sin verksamhet på arbetsplatsen
            ska företagshälsovården – i enlighet med vad som föreskrivs i
            3 kap. 2 c § AML – vara en oberoende expertresurs inom områdena
            arbetsmiljö och rehabilitering.
          </p>
          <p xml:id="i-HJGXzdowkW64f11R4bcmd6">
            Arbetsmarknadens parter bör ha en central roll i arbetet med
            att säkerställa att alla arbetstagare får tillgång till en kvalitetssäkrad
            företagshälsovård.
          </p>
          <p xml:id="i-AiDieN25cyR72r382bnfU2">
            Regeringen bör tillsätta en utredning med uppdrag att, i samverkan
            med arbets­marknadens parter, ta fram förslag på hur en lagstiftad,
            obligatorisk, effektiv, kvalitets­säkrad och branschkunnig företagshälsovård
            som omfattar alla arbetstagare kan skapas. Detta bör riksdagen
            ställa sig bakom och ge regeringen till känna.
          </p>
          <head xml:id="i-HnNsMGeENVuZQihPPBCkCQ" type="h2">
            3.2 Lag mot mobbning i arbetslivet
          </head>
          <p xml:id="i-KistoBCtVhTRasyMo3iZZk">
            Enligt Arbetsmiljöverket upplever ungefär var tionde arbetstagare
            att de är mobbade av sin chef eller av andra arbetstagare. Fler
            kvinnor än män upplever sig mobbade på sin arbetsplats (Arbetsmiljöverket
            2018: Arbetsorsakade besvär 2018). Mobbning på jobbet är ett stort
            och alltför lite uppmärksammat arbetsmiljöproblem med allvarliga
            konsek­venser för de drabbade. Det leder i första hand till stort
            psykiskt lidande, men ökar också risken att bli fysiskt sjuk.
            Forskare vid det danska centret för arbetsmiljö har visat att
            kränkningar på jobbet har samma effekt som posttraumatisk stress.
            Förutom det personliga lidandet som mobbningen i arbetslivet innebär
            kostar det samhället mång­miljardbelopp varje år i uteblivna inkomster,
            sjukersättningar och vårdkostnader.
          </p>
          <p xml:id="i-Mz2JVhcp7BDtu5DabZ14VL">
            Det är arbetsgivarens skyldighet att se till att det är en sund
            och säker arbetsmiljö på arbetsplatsen. Det handlar framför allt
            om att förebygga ohälsa. Arbetsgivarens arbets­miljöarbete ska
            ske i samverkan med de anställda och i enlighet med föreskriften
            om systematiskt arbetsmiljöarbete. Arbetsgivaren är dock alltid
            ensamt ansvarig för att arbetsmiljön inte gör någon sjuk eller
            att någon råkar ut för en olycka.
          </p>
          <p xml:id="i-4rkbzCLwx5RCzgaZE1yQMJ">
            Om det finns organisatoriska och sociala problem på en arbetsplats
            finns det också stor risk att det uppstår mobbning.
          </p>
          <p xml:id="i-8AUC7y8b3FfQtSqpfaq6WB">
            I dag saknas en tydlig lagstiftning som skyddar den som utsätts
            för trakasserier på jobbet. En lucka i lagstiftningen gör att
            anställda kan frysas ut och systematiskt mobbas av en chef eller
            av andra arbetstagare utan att någon ställs till svars. Enligt
            arbetsmiljö­lagen ska arbetsgivare arbeta förebyggande mot trakasserier
            och mobbning, men den arbetsgivare som inte prioriterat det förebyggande
            arbetet eller inte åtgärdat påtalad mobbing behöver i dag inte
            stå till svars ens om det går så långt att den drabbade blir sjukskriven.
          </p>
          <p xml:id="i-GbHYQ4AUUS9sZ2qbz1pSyB">
            Den 31 mars 2016 trädde Arbetsmiljöverkets föreskrifter och allmänna
            råd om organisatorisk och social arbetsmiljö (AFS 2015:4) i kraft.
            Föreskrifterna ersatte därmed tidigare föreskrifter på området,
            däribland Arbetarskyddsstyrelsens föreskrifter (AFS 1993:17) om
            kränkande särbehandling i arbetslivet. De nya föreskrifterna innebär
            en förbättring såtillvida att de har ett organisatoriskt angreppssätt
            och ett vidare kränk­ningsbegrepp. Av föreskrifterna framgår att
            arbetsgivare ska vidta åtgärder för att motverka kränkande särbehandling
            och se till att det finns rutiner för hur sådana kränkningar ska
            hanteras på arbetsplatsen.
          </p>
          <p xml:id="i-GkVo9ifjBKft6EpSZubJEP">
            Vänsterpartiet välkomnar de nya föreskrifterna men anser, i likhet
            med flera fackliga organisationer, att de är otillräckliga för
            att skydda den som utsätts för kränkande särbehandling på jobbet.
            Problemet är att arbetsmiljölagen är en förvaltningsrättslig lag
            som reglerar förhållandet mellan staten och arbetsgivaren. Arbetsmiljölagen
            ger ingen lösning eller upprättelse i form av erkännande eller
            ekonomiskt skadestånd till den som blivit trakasserad. För att
            kunna få sin rätt prövad i domstol behövs det en arbetsrättslig
            lag.
          </p>
          <p xml:id="i-WH4P8ZDueSxs7fyaQoXNq4">
            Vänsterpartiet anser att arbetsrätten behöver stärkas så att
            de drabbade kan få sin sak prövad samt få upprättelse och ekonomiskt
            skadestånd. Därför behövs en ny lag mot trakasserier i arbetslivet.
            Fackförbundet Vision har formulerat ett förslag på hur en sådan
            lagstiftning skulle kunna utformas. Vi anser att förslaget är
            en bra utgångspunkt för ett kommande lagstiftningsarbete.
          </p>
          <p xml:id="i-G4Jjrdi8kr8riiVBLvj3no">
            Regeringen bör tillsätta en utredning med uppdrag att ta fram
            förslag till en ny lag mot trakasserier i arbetslivet. Detta bör
            riksdagen ställa sig bakom och ge regeringen till känna.
          </p>
          <head xml:id="i-6MmHcwAwXMUijeB6Q7RfSm" type="h2">
            3.3 Motverka sexuella trakasserier i arbetslivet
          </head>
          <p xml:id="i-6YNkpBoLSvyjfSdUhQV1ur">
            Vittnesmålen om sexuella trakasserier i arbetslivet som framkom
            i spåren av metoo-rörelsen hösten 2017 och vintern 2018 visar
            att mer behöver göras för att motverka att människor utsätts för
            sexuella trakasserier på jobbet. Flera av vittnesmålen visar att
            det finns en koppling mellan arbetsvillkor och utsattheten för
            sexuella trakasserier och övergrepp på arbetsplatsen. Detta bekräftas
            även av Arbetsmiljöverkets undersökning. Trakasserier av sexuell
            art är vanligast bland tidsbegränsat anställda och unga kvinnor.
            Tre av tio kvinnor, 16–29 år, säger att de upplevt sexuella trakasserier
            på jobbet jämfört med en av tio bland alla förvärvsarbetande kvinnor.
            Bland tidsbegränsat anställda kvinnor är det dubbelt så vanligt
            att ha upplevt sexuella trakasserier på jobbet jämfört med bland
            tillsvidareanställda kvinnor (Arbetsmiljöverket 2018: Arbetsmiljön
            2017, rapport 2018:2).
          </p>
          <p xml:id="i-Wdve8ArfHuvj4nS8L8m3uK">
            För Vänsterpartiet är det avgörande att metoo leder till politisk
            förändring. Ingen ska utsättas för sexuella trakasserier på sin
            arbetsplats. Vi har därför föreslagit en mängd åtgärder, så som
            inrättandet av en kriskommission, en separat lagstiftning mot
            diskrimi­nering i arbetslivet och mer resurser till skyddsombuden.
            Vi har även, inom ramen för budgetsamarbetet med den tidigare
            S-MP-regeringen, drivit igenom en riktad metoo-satsning på sammanlagt
            120 miljoner kronor. Satsningen, som ingick i vårbudget­propositionen
            2018, innehöll medel för bl.a. kompetensutveckling och utbildningsinsat­ser
            för att motverka sexuella trakasserier i samhället, däribland
            arbetslivet. Exempelvis avsattes 25 miljoner kronor till Arbetsmiljöverket
            för dels informationsinsatser till arbetsgivare, dels kompetensutveckling
            för regionala skyddsombud.
          </p>
          <p xml:id="i-EE1qJXy7iVaaKvoVFG7bhP">
            Vänsterpartiet anser att det krävs ytterligare åtgärder för att
            motverka sexuella trakasserier i arbetslivet. En sådan åtgärd
            är att utöka Arbetsmiljöverkets inspektions­verksamhet med särskilt
            riktade insatser mot sexuella trakasserier i arbetslivet. Arbets­miljöverket
            har tillsammans med Diskrimineringsombudsmannen tagit fram en
            digital plattform för information med stöd till arbetsgivare för
            att förebygga och förhindra sexuella trakasserier i arbetslivet
            (2018/19:AU10). Vi anser att de informationsinsatser som myndigheterna
            har genomfört, vilka vi drev igenom inom ramen för budgetsamar­betet
            med S-MP-regeringen, är bra. Det bör dock konstateras att de inte
            är tillräckliga. För att motverka sexuella trakasserier i arbetslivet
            krävs att Arbetsmiljöverket stärker sin tillsyn på området.
          </p>
          <p xml:id="i-EhbB4SdzyKBHrc4mXVqdke">
            Regeringen bör ge Arbetsmiljöverket i uppdrag att utöka sin inspektionsverksamhet
            med särskilt riktade insatser mot sexuella trakasserier i arbetslivet.
            Detta bör riksdagen ställa sig bakom och ge regeringen till känna.
          </p>
          <head xml:id="i-2NP3VxBwyoRnhCf4DwuAi7" type="h2">
            3.4 Stärk skyddsombuden
          </head>
          <p xml:id="i-GxdmnPof6uev8osdPEDoeD">
            En bra arbetsmiljö är en viktig förutsättning för ett långt och
            hållbart arbetsliv. De lokala och regionala skyddsombuden spelar
            en avgörande roll i det arbetet. För att skyddsombuden ska kunna
            utföra sitt uppdrag behöver de ges goda förutsättningar att verka.
            I dag finns betydande hinder för detta. Vänsterpartiet har tre
            konkreta förslag för att stärka skyddsombuden.
          </p>
          <head xml:id="i-357jNzxuQM8d9SpRQoUPKW" type="h3">
            3.4.1 Utökad tillträdesrätt för regionala skyddsombud
          </head>
          <p xml:id="i-YAt852fxKv45fUmUthdvrN">
            Enligt 6 kap. 2 § tredje stycket arbetsmiljölagen (AML) får ett
            regionalt skyddsombud utses för ett arbetsställe där det saknas
            en skyddskommitté. Enligt nuvarande bestäm­melser krävs att en
            lokal arbetstagarorganisation har en medlem på ett visst arbetsställe
            för att ett regionalt skyddsombud ska kunna utses för arbetsstället.
            Inom vissa branscher medför medlemskravet betydande praktiska
            problem. Det gäller dels branscher med rörliga eller tillfälliga
            arbetsplatser, dels branscher med allmänt stor personalomsättning
            och där arbetet i hög grad utförs av bemanningsföretag.
          </p>
          <p xml:id="i-Wt9UwoqHfSmdzF9qESZv2H">
            Problemet har påtalats av arbetstagarorganisationer under lång
            tid. Frågan har utretts av Utredningen om arbetsmiljöregler för
            ett modernt arbetsliv (SOU 2017:24). Utred­ningen föreslog att
            ett regionalt skyddsombud ska få utses även för ett arbetsställe
            där arbetstagarorganisationen saknar medlemmar men är eller brukar
            vara bunden av kollektivavtal med arbetsgivaren på arbetsstället
            (SOU 2017:24, s. 255).
          </p>
          <p xml:id="i-RguJmRBiZothfmJJzUm1gj">
            LO vill gå längre och har i sin tur föreslagit att tillträdesrätten
            ska vara förbehållen den arbetstagarorganisation som brukar teckna
            kollektivavtal för sådan verksamhet som arbetsgivaren bedriver.
            Förslaget innebär således en tillträdesrätt till alla arbetsplatser,
            även om det saknas såväl medlemmar som kollektivavtal på arbetsstället.
            Enligt förslaget ska dock förekomsten av skyddskommitté alltjämt
            utgöra hinder för att utse regionalt skyddsombud (LO 2015: De
            regionala skyddsombuden får allt svårare att verka i sitt uppdrag,
            SOU 2017:24, s. 262).
          </p>
          <p xml:id="i-GsGLGYxXmbEHH9d32bZhE1">
            Vänsterpartiet anser att tillträdesrätten för regionala skyddsombud
            bör utökas, i första hand så att regionala skyddsombud får rätt
            att verka på företag med kollektivavtal även om det tillfälligtvis
            inte finns någon medlem i den kollektivavtalsbärande organisationen
            vid företaget. Om arbetsgivaren är bunden av kollektivavtal så
            måste det rimligtvis innebära att ett regionalt skyddsombud är
            välkommet på arbetsplatsen för att hjälpa till med att bygga upp
            en tillfredsställande lokal arbetsmiljöorganisation, även om det
            vid vissa besökstillfällen inte finns någon medlem på arbetsstället.
          </p>
          <p xml:id="i-4dszLvppDwkWtnakxgbQaY">
            Arbetsmiljölagen bör ändras så att regionala skyddsombud får
            rätt att verka på företag med kollektivavtal även om det tillfälligtvis
            inte finns någon medlem i den kollektivavtalsbärande arbetstagarorganisationen
            vid företaget. Detta bör riksdagen ställa sig bakom och ge regeringen
            till känna.
          </p>
          <head xml:id="i-XRAwPj7LKacDPp7Kg8LBJ3" type="h3">
            3.4.2 Stärkt utbildning för skyddsombud
          </head>
          <p xml:id="i-5smGoBGoYfPveCHcrSG6Ww">
            För att skyddsombuden ska kunna utföra sitt uppdrag behöver de
            ges goda förutsätt­ningar för utbildning, vidareutbildning och
            fortbildning. Så är det inte i dag. Arbetsmiljölagen ger visserligen
            rätt till ledighet för att genomgå utbildning men i verkligheten
            ser det annorlunda ut. Många skyddsombud har svårt att både hinna
            med arbetet och att genomgå nödvändig utbildning för att kunna
            utföra sitt uppdrag. Många upplever även att deras rätt till utbildning
            ifrågasätts av arbetsgivare.
          </p>
          <p xml:id="i-7mZDCn2BnEqx972fpGCMfj">
            Problemet har påtalats av Kommunal som föreslagit att staten
            bör ta större ansvar för utbildningen av skyddsombud. Kommunal
            har lagt fram två konkreta förslag till regeringen: dels att utbildningens
            längd bör uppgå till fem dagar och regleras i lag, dels att det
            bör införas en lagstadgad rätt till vidareutbildning och fortbildning
            av skydds­ombud motsvarande en dag per år. Såväl Handels som Byggnads
            har slutit upp bakom Kommunals krav (Arbetet 2018-03-06).
          </p>
          <p xml:id="i-MMK4D6Z7MRDSSasGJzpnuC">
            Vänsterpartiet anser att Kommunals krav är bra. Nuvarande lagstiftning
            är inte tillräcklig för att garantera skyddsombuden den utbildning
            de behöver för att kunna utföra sitt uppdrag.
          </p>
          <p xml:id="i-7xcnS9jdAfHnPmpHKzEetu">
            Skyddsombudsutbildningens längd bör regleras i arbetsmiljölagen
            och uppgå till minst fem dagar. Detta bör riksdagen ställa sig
            bakom och ge regeringen till känna.
          </p>
          <p xml:id="i-K5Pxs6GUV1nFfK4QtEwyLh">
            Det bör införas en lagstadgad rätt till vidareutbildning och
            fortbildning för skydds­ombud motsvarande en dag per år. Detta
            bör riksdagen ställa sig bakom och ge regeringen till känna.
          </p>
          <head xml:id="i-7aENNEQvLYtbxrBphoSch8" type="h2">
            3.5 Åtgärder mot arbetsolyckor som leder till skada eller dödsfall
          </head>
          <p xml:id="i-SC58ahYwA685Ze5rjw9ggZ">
            Sedan 2009 har antalet anmälda arbetsolyckor med sjukfrånvaro
            ökat med 36 procent. Arbetsolyckor som medför sjukfrånvaro är
            vanligare bland män än bland kvinnor. Ökningen är särskilt kraftig
            bland unga i åldern 16–24 år, i synnerhet bland unga män. Fall
            och förlorad kontroll är de vanligaste olycksorsakerna (Arbetsmiljöverket
            2018: Arbetsskador 2018). I en del fall är arbetsolyckorna så
            allvarliga att de leder till döden. I ett långt perspektiv har
            antalet arbetsolyckor med dödlig utgång minskat kraftigt, men
            de senaste åren har det skett ett trendbrott. Under 2018 dog totalt
            58 personer på arbetet, en tydlig ökning jämfört med föregående
            två år. Flest dödsolyckor sker i byggbranschen samt inom jord-
            och skogsbruk (Arbetsmiljöverket 2018: Statistik om dödsolyckor
            i arbetslivet).
          </p>
          <p xml:id="i-Dd1gyZDzzgDcGbUm4sGbXw">
            Vänsterpartiet ser mycket allvarligt på denna negativa utveckling.
            Det kan aldrig accepteras att människor dör till följd av sitt
            arbete. Varje dödsfall är ett misslyckande för arbetsgivaren och
            samhället. För att vända utvecklingen krävs kraftfulla åtgärder.
          </p>
          <p xml:id="i-6njM7yw9TaGaZguFpM8398">
            Flera steg har tagits i rätt riktning. I mars 2019 träffade arbetsmarknadsministern
            berörda myndigheter och representanter för arbetsmarknadens parter
            i några av de branscher som är värst drabbade av dödsolyckor.
            Vidare har de statsråd med ansvar för frågor kopplade till de
            mest olycksdrabbade branscherna inlett ett gemensamt arbete i
            syfte att bryta den negativa trenden med antalet dödsolyckor i
            arbetet. Regeringen har dessutom gett Statskontoret i uppdrag
            att utvärdera den nuvarande arbetsmiljöstrategin och de uppdrag
            som regeringen gav i samband med strategin, i syfte att ta fram
            en ny strategi. Därutöver har Arbetsmiljöverket getts i uppdrag
            att analysera dödsolyckor i arbetslivet som skedde under 2018
            och det första halvåret 2019.
          </p>
          <p xml:id="i-C94tZkBUxPsiz96KKSZ5pZ">
            Vänsterpartiet välkomnar de steg som tagits men konstaterar,
            i likhet med flera fackförbund, att det behövs ytterligare åtgärder
            för att vända den negativa utvecklingen. I det följande lägger
            vi fram ett antal konkreta förslag för att förhindra arbetsolyckor
            som leder till skada eller dödsfall.
          </p>
          <head xml:id="i-2ZbDqf8JGgGp8wmZ7wSCwe" type="h3">
            3.5.1 Tillsätt en statlig kriskommission
          </head>
          <p xml:id="i-T4LyUfZ7WgJHwVVRdAGyM8">
            Den nollvision som riksdagen beslutat om kräver skarpare åtgärder
            än de som hittills vidtagits. 2016 presenterade S-MP-regeringen
            en arbetsmiljöstrategi för det moderna arbetslivet 2016–2020 (skr.
            2015/16:80). Strategin är utformad kring tre prioriterade områden
            varav ett är nollvision mot dödsolyckor och förebyggande av arbetsolyckor.
            Inom ramen för arbetet med nollvisionen har Arbetsmiljöverket
            fått ett antal uppdrag som myndigheten har genomfört och återrapporterat.
            I januari 2019 antog Arbetsmiljö­verket en ny strategi för myndighetens
            nollvisionsarbete. Utöver dödsolyckor ska även dödsfall till följd
            av arbetssjukdomar omfattas av nollvisionen.
          </p>
          <p xml:id="i-PwUxFcu3gQYhDQJfSXCi1T">
            Arbetsmiljöverket har vidare getts i uppdrag att göra en analys
            av de omständigheter som föregick de dödsolyckor i arbetslivet
            som skedde under år 2018 och första halvåret år 2019 samt dra
            slutsatser och överväga lämpliga åtgärder som kan bidra till det
            före­byggande arbetsmiljöarbetet (A2019/01198/ARM). Vänsterpartiet
            menar att det arbete som påbörjats i sig är positivt men kan konstatera
            att det inte är tillräckligt. Vänster­partiet instämmer i det
            förslag som förts fram från flera fackförbund om att det bör tillsättas
            en statlig kriskommission som tar ett helhetsgrepp kring dödsolyckor
            i arbets­livet och föreslår konkreta åtgärder för att vända utvecklingen.
            I en sådan kommission bör företrädare för fack, arbetsgivare och
            berörda myndigheter ingå.
          </p>
          <p xml:id="i-9bxWdXxTrRim2yfvqsY1Fa">
            Vad som ovan anförts om att tillsätta en statlig kriskommission
            mot dödsolyckor i arbetslivet bör riksdagen ställa sig bakom och
            ge regeringen till känna.
          </p>
          <head xml:id="i-EkPZVAuZfkycN5k795gYgU" type="h3">
            3.5.2 Skärpta straff och sanktioner för arbetsmiljöbrott
          </head>
          <p xml:id="i-LGVf4jMWCQ9V5f3un5WuDt">
            I juni 2013 beslutade riksdagen om stora förändringar i sanktionssystemet
            i arbetsmiljö- och arbetstidslagarna. Förändringarna innebar att
            straffsanktioner i de allra flesta fall ersattes med sanktionsavgifter.
            Vänsterpartiet kan, i likhet med flera fackförbund, konstatera
            att lagstiftningen om arbetsmiljöbrott är otillräcklig. Det märks
            tydligt när åklagare ofta väljer att inte väcka åtal eftersom
            ansvarsfrågan inte kan utredas straff­rättsligt. Att brister i
            arbetsmiljö som orsakar dödsfall och allvarliga skador inte straffas
            är fullständigt oacceptabelt. Vänsterpartiet anser att straffsanktionen
            borde ha behållits när det handlar om människors liv och hälsa.
            Vi anser även att den högsta nivån på sanktionsavgifterna bör
            höjas. Arbetsgivare som missköter sitt arbetsmiljöansvar ska ställas
            till svars och straffas.
          </p>
          <p xml:id="i-RwZaNtjtBGTftzdi7GDyiZ">
            I juni 2019 presenterade S-MP-regeringen en lagrådsremiss om
            skärpta straffrättsliga sanktioner mot företag. I lagrådsremissen
            föreslås bl.a. höjda böter vid arbetsmiljöbrott. Böternas storlek
            ska, enligt förslaget, kopplas till företagets omsättning. Vänsterpartiet
            välkomnar detta men anser att det krävs ytterligare åtgärder.
          </p>
          <p xml:id="i-V9xUSdgxnoqRkJaztMwA7M">
            Regeringen bör återkomma med förslag om straffansvar för fler
            arbetsmiljöbrott. Detta bör riksdagen ställa sig bakom och ge
            regeringen till känna.
          </p>
          <head xml:id="i-MCgT8CFGprgkFJ3x8mTdHa" type="h3">
            3.5.3 Stärk rättsväsendets arbete med arbetsmiljöbrott
          </head>
          <p xml:id="i-KnoNdRtEb1WkgX3fim7aLx">
            Få av de arbetsplatsolyckor med dödlig utgång som inträffat de
            senaste åren har prövats i domstol. I de flesta fall har inledda
            förundersökningar lagts ned utan åtal. En huvud­orsak till detta
            är resursbrist och bristande specialkompetens inom rättsväsendet.
            Få utredare och åklagare arbetar specifikt med arbetsmiljöbrott.
            För Vänsterpartiet är det en oacceptabel situation. Arbetsgivare
            som vållar en arbetstagares död ska ställas till svars. Det kräver
            en förstärkning av rättsväsendets arbete med arbetsmiljöbrott.
          </p>
          <p xml:id="i-HpTqSEHu4gtqwuRNxm3Gn6">
            För att förbättra möjligheten för polis och åklagare att utreda
            arbetsmiljöbrott bör de tilldelas mer resurser för detta ändamål.
            Det bör även anställas fler poliser, utredare och åklagare som
            arbetar specifikt med arbetsmiljöbrott.
          </p>
          <p xml:id="i-UNR8W5GD5ASL399YEK3uaq">
            Vad som ovan anförts om att stärka rättsväsendets arbete med
            arbetsmiljöbrott bör riksdagen ställa sig bakom och ge regeringen
            till känna.
          </p>
          <head xml:id="i-Bx3uZ1zn4itG6z2pbAkufQ" type="h3">
            3.5.4 Straffsanktioner när skyddsombud utestängs
          </head>
          <p xml:id="i-JsB3wWHpHnDvTW9VjCW6Gk">
            Av 6 kap. 4 § framgår att skyddsombud ska delta vid planering
            av nya eller ändrade lokaler, anordningar, arbetsprocesser, arbetsmetoder
            och arbetsorganisation liksom vid planering av användning av ämnen
            som kan medföra ohälsa eller olycksfall. Skydds­ombud ska vidare
            delta vid upprättande av handlingsplaner enligt 3 kap. 2 a §.
            Enligt flera fackförbund, däribland Byggnads, efterlevs inte lagen
            i tillräckligt hög utsträck­ning. Många skyddsombud vittnar om
            att de utestängs från planering och riskbedöm­ningar. Därmed riskerar
            allvarliga brister i arbetsmiljön att inte uppmärksammas och åtgärdas.
            Det ökar risken för tillbud och olyckor, i värsta fall med dödlig
            utgång.
          </p>
          <p xml:id="i-GBsLWX2vRA8uYh7Q6dhFDE">
            Vänsterpartiet ser mycket allvarligt på att skyddsombud hindras
            från att utföra sitt uppdrag. För att komma till rätta med problemet
            har Byggnads föreslagit att Arbets­miljöverket ska kunna utdöma
            straffsanktioner om skyddsombud inte tillåts vara med vid riskbedömningen
            på det sätt lagen föreskriver. Rätten till eventuellt skadestånd
            till den fackliga organisationen ska kvarstå. Vänsterpartiet anser
            att det är ett bra förslag.
          </p>
          <p xml:id="i-RoZAy99wYvkSnZ13J9Hqkd">
            Arbetsmiljöverket ska kunna utdöma straffsanktioner mot arbetsgivare
            om skyddsombud inte tillåts vara med i riskbedömningen enligt
            6 kap. arbetsmiljölagen. Detta bör riksdagen ställa sig bakom
            och ge regeringen till känna.
          </p>
          <head xml:id="i-EAZuxDJxJygEfCqmoGmxAC" type="h3">
            3.5.5 Stärk myndighetssamverkan mot arbetslivskriminalitet
          </head>
          <p xml:id="i-KRDA1giZMxEWH63LZTKM7b">
            På svensk arbetsmarknad, liksom i övriga Europa, förekommer en
            utbredd arbetslivs­kriminalitet. Oseriösa företag dumpar löner,
            villkor och bryter systematiskt mot lagar och regler i syfte att
            skaffa sig konkurrensfördelar. Arbetsmiljön på dessa företag är
            ofta undermålig och i förlängningen riskeras de anställdas liv
            och hälsa.
          </p>
          <p xml:id="i-AqkGwpa25g3DFYoPYHfsT4">
            För att motverka utbredningen av arbetslivskriminaliteten på
            svensk arbetsmarknad bedrivs sedan 2017 ett gemensamt arbete mellan
            berörda myndigheter: Arbetsförmed­lingen, Arbetsmiljöverket, Ekobrottsmyndigheten,
            Försäkringskassan, Jämställdhets­myndigheten, Migrationsverket,
            Polismyndigheten och Skatteverket. Under 2018 genomförde myndigheterna
            1 100 gemensamma inspektioner. Ett liknande myndighets­gemensamt
            arbete bedrivs sedan flera år i Norge med gott resultat.
          </p>
          <p xml:id="i-CyEGE3LHodH1WDSgJmMemf">
            Vänsterpartiet ser mycket positivt på det myndighetsgemensamma
            arbete som redogjorts för ovan. För att stoppa arbetslivskriminaliteten
            på svensk arbetsmarknad bör denna myndighetssamverkan förstärkas.
          </p>
          <p xml:id="i-7ozv8kgEXLQqBE7iv9wSno">
            Vad som ovan anförts om att stärka myndighetssamverkan för att
            stoppa arbetslivskriminaliteten bör riksdagen ställa sig bakom
            och ge regeringen till känna.
          </p>
          <p xml:id="i-D9yMiPRY7BJ1EodbaeZWjf">
            Ett sätt att stärka det myndighetsgemensamma arbetet mot arbetslivskriminaliteten
            är att inrätta särskilda kontor där företrädare för de berörda
            myndigheterna kan arbeta tillsammans. I Norge, där arbetet mot
            arbetslivskriminalitet är mer utvecklat än i Sverige, finns fem
            sådana kontor på olika platser i landet. Dessa Senter mot arbeidslivs­kriminalitet
            utgör en viktig del i arbetet mot den systematiska arbetslivskriminaliteten
            på norsk arbetsmarknad. Vänsterpartiet anser att detta är en bra
            modell som Sverige bör överväga.
          </p>
          <p xml:id="i-CVpxgiUfpTkVvKX1k7QnM6">
            Regeringen bör tillsätta en utredning som ser över möjligheterna
            att inrätta arbets­livskriminalitetscenter i syfte att stärka
            det myndighetsgemensamma arbetet mot den systematiska kriminaliteten
            på arbetsplatserna. Detta bör riksdagen ställa sig bakom och ge
            regeringen till känna.
          </p>
          <head xml:id="i-SA3imekZBa5xctSxsBmCiY" type="h1">
            4 Bättre arbetstider för ett mänskligare arbetsliv
          </head>
          <p xml:id="i-LJMvmb366MVMxMhz8JW6ew">
            Full sysselsättning är ett centralt mål för Vänsterpartiets ekonomiska
            politik. Men det räcker inte att alla som vill och kan arbeta
            har möjlighet till det. Goda arbetsvillkor är ett minst lika viktigt
            mål för vår politik. I praktiken går dessa strävanden hand i hand.
            En ekonomisk politik för full sysselsättning gör det också lättare
            att arbeta politiskt och fackligt för bättre arbetsvillkor.
          </p>
          <p xml:id="i-D93RdQtQAia3xfvNKTchfq">
            Dagens arbetsliv präglas för många människor av ökad intensitet,
            stress och högt tempo. De senaste decennierna har arbetsplatserna
            slimmats och effektiviserats i stor utsträckning. De som har jobb
            har ofta svårt att kombinera förvärvsarbete med föräld­raskap,
            familj och fritid – tiden räcker inte till. Många arbetstagare
            tvingas dessutom arbeta övertid. Samtidigt går hundratusentals
            människor arbetslösa eller arbetar ofri­villig deltid. Så ska
            det inte behöva vara.
          </p>
          <p xml:id="i-L1MNd2NqGfi89Y936ayf1G">
            Vänsterpartiet ser det som viktigt och naturligt att steg tas
            mot en organiserad och bred sänkning av förvärvsarbetstiden generellt.
            Detta är en stor samhällsförändring och maktförskjutning, som
            behöver pressas fram på olika fronter. I den här motionen presenterar
            vi förslag som rör konkreta delar av dagens arbetstidsreglering.
          </p>
          <p xml:id="i-H3Tkf2Ak1VZx262RzbPiiz">
            Det måste vara möjligt för både kvinnor och män, i arbetaryrken
            och i tjänsteman­nayrken, att kombinera heltidsarbete med föräldraskap,
            familj och fritid utan att slita ut sig. Det behövs ett mänskligt
            och rättvist samhälle där människor har reella möjligheter att
            utvecklas och leva berikande liv. Det behövs ett mänskligare arbetsliv
            med plats för fler, där människor inte slits ut i förtid utan
            orkar jobba till pensionsåldern. Ett ökat inflytande för arbetstagarna
            vad gäller arbetstidens förläggning och omfattning är därför av
            central betydelse för att åstadkomma goda arbetsvillkor, en bra
            arbetsmiljö och ett mer hållbart arbetsliv. I det följande lyfter
            vi fram ett antal förslag för bättre arbetstider som kan bidra
            till ett mänskligare arbetsliv.
          </p>
          <head xml:id="i-U2LGavZdupPZTSf3S4nANM" type="h2">
            4.1 Begränsa delade turer
          </head>
          <p xml:id="i-LeBEFSmxJitutynuqxzkiT">
            Delade turer är en arbetsform som innebär att arbetsdagen delas
            upp i två eller flera arbetspass med flera timmars uppehåll mellan
            passen. Varje enskilt pass kan under dagen vara kort, men tillsammans
            med uppehållet blir arbetsdagen lång, stundtals mer än 13 timmar.
          </p>
          <p xml:id="i-8XPz6L2xrNvSNYpeDnX6CL">
            Delade turer är särskilt vanligt inom Kommunals branschområden.
            Där har de delade turerna ökat och är särskilt vanliga inom äldreomsorg
            och trafik. Drygt 100 000 av Kommunals medlemmar har delade turer.
            För dessa är uppehållet mellan passen i genomsnitt fyra timmar.
            Vanligast är delade turer under helger, men en tredjedel har delade
            turer både vardagar och helger. Endast en av fem får någon ekonomisk
            ersättning för uppehållet mellan passen. De medlemmar som har
            delade turer upplever överlag detta som negativt. Fyra av tio
            med delade turer hävdar att de lider av daglig trötthet och stress.
            De vanligaste orsakerna till att de anställda accepterat delade
            turer är att det har gett en möjlighet att få behålla jobbet,
            det har skapat färre helgpass, de har fått möjlighet att arbeta
            heltid eller för att man bytt arbetsgivare (Kommunal 2013: Delade
            turer i välfärdssektorn).
          </p>
          <p xml:id="i-UPoT9ogzLvKVXbqKRrSvS3">
            Delade turer har negativa konsekvenser för den enskildes hälsa
            och familjeliv. Flera studier visar att arbetstagare med delade
            turer har mer besvär än andra vad gäller hälsa, sömn och balans
            mellan arbete och fritid (Fastighetsfolket 2018-07-02).
          </p>
          <p xml:id="i-EGdyQsbbxDHUW7caYkF8WT">
            Kommunal har försökt att begränsa de delade turerna via avtal
            med motparten Sveriges Kommuner och Landsting (SKL). Enligt avtalet
            ska fack och arbetsgivare lokalt sträva efter att minska antalet
            delade turer. Det saknas statistik på om det skett en minskning,
            men flera kommuner har tagit policybeslut med förbud mot delade
            turer. På lokal nivå har Kommunal tecknat avtal som ger lönekompensation
            för delade turer (Arbetet 2017-01-30).
          </p>
          <p xml:id="i-JiupvgWukf9Z4DpFyb6AVC">
            Problemet med delade turer har nyligen lyfts upp av Undersköterskeupproret,
            ett nätverk som bl.a. kräver bättre arbetsvillkor för undersköterskor
            inom äldreomsorgen. Ett av nätverkets huvudkrav är att avskaffa
            delade turer i syfte att få mer tid för åter­hämtning (Arbetet
            2019-08-28).
          </p>
          <p xml:id="i-LB2J2GxZNZn4S9Gah5eM4Y">
            Det är inte rimligt att arbetstagare tvingas betala med sin hälsa
            och fritid för att tillgodose arbetsgivares behov av flexibilitet
            och precisionsbemanning, så som sker vid delade turer. De försök
            som berörda fackförbund har gjort för att begränsa delade turer
            genom avtal har varit bra men det behövs även stöd i lagstiftningen,
            exempelvis genom någon typ av förbud, som kan utgöra grund för
            förhandlingar och avsteg i kollektiv­avtal.
          </p>
          <p xml:id="i-Jud4yy1iuWrFqPjigY1rEg">
            Delade turer bör begränsas genom lagstiftning. Detta bör riksdagen
            ställa sig bakom och ge regeringen till känna.
          </p>
          <head xml:id="i-Y6fFktdaccf6i5ptYzz8aG" type="h2">
            4.2 Bättre och enklare regler om dygnsvila
          </head>
          <p xml:id="i-Sjc2bQVQ5bdzuFUtUuLCvC">
            Människan är inte anpassad för att vara vaken och arbeta på nätterna.
            Arbetstidslagen innehåller ett förbud mot nattarbete. Om de avtalsslutande
            parterna inte kommer överens om en annan förläggning av arbetstiderna
            är det lagen som gäller. Det ger arbetstagarna ett visst inflytande
            över arbetstidens förläggning. Vill arbetsgivaren förlägga arbetstiden
            på natten eller variera veckoarbetstiden måste denne förhandla
            och träffa överenskommelse om detta med den fackliga organisationen.
            Så sker också i stor utsträckning. Arbetsgivarna köper ökad flexibilitet
            och bättre avkastning på sina inves­teringar genom att erbjuda
            kortare arbetstid och/eller ekonomisk ersättning. Natt- och skiftarbete
            sliter dock hårt på människor. Det är därför viktigt med en tydlig
            skyddslag­stiftning för personer som arbetar på obekväma och oregelbundna
            arbetstider.
          </p>
          <p xml:id="i-6joYihmCqTn7CXtj6Vi6Dh">
            Enligt 13 § arbetstidslagen ska alla arbetstagare ha minst elva
            timmars samman­hängande ledighet under varje period om tjugofyra
            timmar (dygnsvila). I den dygnsvila som alla arbetstagare har
            rätt till ska tiden mellan midnatt och kl. 5 ingå. I 13 a § samma
            lag anges att med natt avses perioden mellan kl. 22 och kl. 6.
            Forskningen har visat att människokroppen på nätter är känsligare
            för störningar och att långa perioder av natt­arbete kan vara
            hälsovådligt för arbetstagare och äventyra säkerheten på arbetsplatsen.
          </p>
          <p xml:id="i-TkmssUTLHEiR6YUKeAWpon">
            Mot bakgrund av det slitage på människor som det innebär att
            arbeta natt och att det är ologiskt och onödigt med två olika
            definitioner på natt i samma lag anser vi att lagen bör förbättras
            och förenklas.
          </p>
          <p xml:id="i-TL1TGzBE9wTEZxah3f8BLs">
            Arbetstidslagens 13 § bör ändras så att perioden som ska ingå
            i dygnsvilan blir densamma som i definitionen av natt i 13 a §,
            dvs. perioden mellan kl. 22 och kl. 6. Detta bör riksdagen ställa
            sig bakom och ge regeringen till känna.
          </p>
          <head xml:id="i-5P23NiRaMtHdPHvX5NyJLd" type="h2">
            4.3 Jourtid
          </head>
          <p xml:id="i-JZcVmwXzCK1hyxGJWJ9AZX">
            Med arbetstid menas enligt arbetstidslagen (1982:673) att arbetstagaren
            står till arbetsgivarens förfogande på arbetsstället och utför
            arbete eller är beredd att börja arbeta om det behövs. Arbetstid
            kan vara ordinarie arbetstid, jourtid, övertid eller mertid. Utmärkande
            för den ordinarie arbetstiden och jourtiden är att den är planerad,
            t.ex. genom att ett arbetstidsschema görs upp. Övertiden och mertiden
            får däremot användas bara när arbetstiden behöver ökas tillfälligt.
            Jourtiden skiljer sig från den ordinarie arbetstiden genom att
            arbetstagaren inte utför något arbete utan bara finns tillgänglig
            på arbetsstället.
          </p>
          <p xml:id="i-XiPbUJrodMrLbEJSKP7Xy2">
            Enligt 6 § arbetstidslagen gäller följande beträffande jourtid:
            ”Om det på grund av verksamhetens natur är nödvändigt att en arbetstagare
            står till arbetsgivarens förfogande på arbetsstället för att vid
            behov utföra arbete, får jourtid tas ut med högst 48 timmar per
            arbetstagare under en tid av fyra veckor eller 50 timmar under
            en kalendermånad. Som jourtid anses inte tid då arbetstagaren
            utför arbete för arbetsgivarens räkning.”
          </p>
          <p xml:id="i-VwRfZ2EUvWsyy5N9GFFELn">
            Med jourtid menas enligt lagen att arbetstagaren befinner sig
            på arbetsplatsen, beredd att börja arbeta om det behövs. Det är
            alltså en slags väntetid som får tas ut utöver den ordinarie arbetstiden.
            Jourtiden får inte utnyttjas för en mera generell ökning av arbetsinsatsen.
            Jourtid får bara förekomma i sådana verksamheter där det måste
            finnas personal tillgänglig om det inträffar något oförutsett,
            utan att det därmed är fråga om övertidsarbete. Som exempel kan
            nämnas sjukvården, socialvården och krimi­nalvården.
          </p>
          <p xml:id="i-mf8QNgqmEK6aGmeDff2jd">
            Enligt arbetstidslagens definition av jourtid äger således arbetsgivaren
            din tid, men du utför inte ett arbete. Därmed behöver jourtiden
            inte heller lönesättas som arbete, i stället utgår ersättning
            som kan variera beroende på gällande kollektivavtal, s.k. jourersättning.
          </p>
          <p xml:id="i-JStQWT3nGA7vzGnV6GpUr2">
            Ett exempel på jourtid är s.k. sovande jour, vilket innebär att
            arbetstagaren ska befinna sig på sin arbetsplats sovande för att
            om behov uppstår vara tillgänglig för verksamheten. Detta är vanligt
            förekommande bland arbetstagare som arbetar inom LSS-området,
            exempelvis på service- och gruppboenden eller som personliga assistenter.
          </p>
          <p xml:id="i-M2QSNLFkk4TdZNYrZ49AEY">
            Den tid som arbetstagaren har jour ingår således inte i arbetstiden
            utan är förlagd utanför tjänstgöringstid och tjänstgöringsgrad.
            Arbetstidslagen beräknar dock jour som arbetstid, vilket innebär
            att möjligheten för dessa arbetsgrupper att kunna arbeta heltid
            sänks beroende på hur många timmar jour som den anställde har
            på sitt schema. Om den anställde har ett heltidsmått om 40 timmar
            per vecka, och har 8 timmar jourtid per vecka, så innebär det
            att den anställde enligt nuvarande regelverk aldrig kan uppnå
            en högre tjänstgöringsgrad än 80 procent. Den anställdes jourtid
            ”äter” därmed upp den ordinarie arbetstiden och förbrukar således
            den anställdes möjlighet att arbeta mer tid. Eftersom det är vanligt
            med fler än ett sovande jourpass i veckan utslaget under en längre
            schemaperiod kan den maximalt möjliga tjänstgöringsgraden bli
            ännu lägre. Det blir således svårt för de berörda arbetstagarna
            att kunna arbeta heltid.
          </p>
          <p xml:id="i-VYYKUGMf9fwPH9dsxV4Mre">
            När det gäller personlig assistans kompliceras förhållandena
            ytterligare då det är Försäkringskassan som beslutar om hur stor
            del jourtid som ingår i arbetet. Försäkrings­kassans ersättningsmodell
            baseras även på normen att sovande jour inte är betald arbetstid
            och ger därmed inte full ersättning för dessa timmar. Eftersom
            ersättnings­systemet är uppbyggt kring dessa villkor kan detta
            svårligen lösas i förhandlingar mellan arbetsmarknadens parter.
            Det krävs därför en ändring av arbetstidslagen.
          </p>
          <p xml:id="i-PYG3md9BuwzQisdWBsRSoc">
            Konsekvenserna av nuvarande lagstiftning innebär dels att arbetstagarna
            inte får lön för jourtiden utan endast jourersättning (vilken
            kan variera beroende på kollektivavtal), dels att arbetstagarna
            har svårt att arbeta heltid eftersom jourtid förläggs utanför
            ordina­rie tjänstgöringstid. Sammantaget påverkas arbetstagarnas
            inkomst och framtida pension negativt. De som drabbas är främst
            kvinnodominerade yrkesgrupper inom välfärds­sektorn där sovande
            jour är vanligt förekommande, yrkesgrupper som redan i utgångs­läget
            har låga löner.
          </p>
          <p xml:id="i-K4BSRUB9Q16u37wYwjqHsb">
            Kommunal, som organiserar stora delar av de yrkesgrupper som
            drabbas av nuva­rande regelverk, har tidigare drivit krav på att
            all tid på jobbet ska räknas som arbetstid och att lön ska utgå
            för jourtid. Arbetsgivarna har dock inte tillmötesgått detta krav.
            I stället har Kommunal fått igenom bättre jourersättning. Grundproblemet
            kvarstår således.
          </p>
          <p xml:id="i-BYbAYBtsLpBWMiexeNxD6k">
            Vänsterpartiet anser att det krävs en förändring av arbetstidslagen
            för att komma till rätta med de problem som lyfts fram här. Genom
            en förändring av arbetstidslagen skulle de kvinnodominerade yrkesgrupper
            som drabbas av nuvarande regelverk dels ges möj­lighet att arbeta
            heltid, dels få lön för all den tid då de står till arbetsgivarens
            förfogande, även jourtid.
          </p>
          <p xml:id="i-RJqNXhx4BnsqbFmtJY7jZz">
            Arbetstidslagen (1982:673) bör ses över med syfte att den tid
            som arbetsgivaren förfogar över, där den anställde förväntas vara
            på en av arbetsgivaren angiven plats som inte är i det egna hemmet,
            också ska betraktas som arbetstid och därmed definieras som utfört
            arbete. Detta bör riksdagen ställa sig bakom och ge regeringen
            till känna.
          </p>
          <head xml:id="i-GGdq8Ng8Qxwr4MM7Kba9Xi" type="h2">
            4.4 Rätt till utökad anställning för deltidsanställda vid mertidsarbete
          </head>
          <p xml:id="i-M2UBEwnp2i9UfiZs5eurEh">
            Allt fler arbetsgivare har satt i system att omreglera tidigare
            heltidsanställningar till deltidsanställningar. Arbetsgivarens
            behov av arbetskraft tillgodoses efter en sådan förändring av
            att arbetstagarna får arbeta s.k. mertid. Med mertid avses sådan
            arbetstid som vid deltidsanställningar överstiger arbetstagarens
            ordinarie arbetstid enligt anställ­ningsavtalet.
          </p>
          <p xml:id="i-C5oi5DaeAHeow3zxSzJCkk">
            En förutsättning för ett erbjudande om sådant mertidsarbete är
            inte sällan att arbetstagaren är lojal, foglig och okritisk. Genom
            denna ordning är det arbetstagarna som får bära hela risken. Arbetsgivaren
            behöver inte längre planera sin verksamhet i förväg, utan kan
            bedöma behovet av arbetskraft dag för dag trots att verksamheten
            kan planeras på annat sätt. Arbetsgivarnas omfattande flexibilitet
            uppkommer därmed på bekostnad av arbetstagarna som fråntas sin
            grundtrygghet. Arbetstagarnas rättigheter behöver förstärkas betydligt
            på detta område.
          </p>
          <p xml:id="i-3XLD23EsB9cFbkNMgfEhXm">
            I norsk arbetstidslagstiftning finns sedan 2013 en reglering
            för att förbättra villkoren för deltidsanställda. Regleringen
            ger deltidsanställda som arbetat mertid rätt att utöka sin anställning.
            En gång per år beräknas den faktiska arbetstiden. Om den är högre
            än den avtalade deltiden utökas deltidstjänsten. Anställningen
            övergår därmed till en sysselsättningsgrad som motsvarar faktiskt
            arbetad tid (jfr Lov om arbeidsmiljö, arbeidstid og stillingsvern,
            kapitel 14, § 14-4 a och 14-4 b).
          </p>
          <p xml:id="i-MvuHVdjG9vEE7RdNrV9yTY">
            Den norska arbetstidslagstiftningen, som ger rätt till utökad
            anställning vid mertids­arbete, är ett konkret sätt att komma
            till rätta med problematiken kring deltidsarbete på arbetsgivarens
            villkor.
          </p>
          <p xml:id="i-SfZgoKU9iYEQimpz6LjMeC">
            Fackförbundet Seko har, som första svenska fack, tagit intryck
            av den norska lagstiftningen i syfte att förbättra villkoren för
            sina deltidsanställda medlemmar. I avtalsförhandlingarna mellan
            Seko och Almega IT och Telekomföretagen våren 2016 drev Seko krav
            på att mertid skulle ge utökad anställning. Sekos krav var formulerat
            på följande sätt: ”För deltidsanställda arbetstagare som kontinuerligt
            arbetat mer än sin avtalade sysselsättningsgrad skall anställningen
            övergå till sysselsättningsgrad som motsvarar faktiskt arbetad
            tid.” Enligt Sekos förslag skulle avstämning ske varje sexmånadersperiod,
            varvid anställningen skulle omvandlas till genomsnittligt faktiskt
            utförd arbetstid. Seko fick dock inte gehör för detta krav hos
            arbetsgivarna.
          </p>
          <p xml:id="i-8JDXpa4EhnbhEXST2CWR9X">
            Vänsterpartiet ser positivt på att fackförbund driver denna fråga
            i avtalsförhand­lingar med arbetsgivarna. För att förbättra villkoren
            för alla deltidsanställda på hela arbetsmarknaden krävs dock en
            ändring av arbetstidslagen, liknande den som genomförts i norsk
            lagstiftning. Frågan om huruvida arbetstagare bör få rätt till
            ett arbetstidsmått som motsvarar den faktiska arbetstiden har
            utretts av Utredningen för hållbart arbetsliv över tid (A 2017:02).
            Utredningen studerade den norska regleringen och fann den intressant,
            men bedömde att det bör vara upp till arbetsmarknadens parter
            att avgöra om det ska finnas en rätt till ett arbetstidsmått som
            motsvarar den faktiska arbetstiden (SOU 2019:5). Vänsterpartiet
            gör en annan bedömning. För att komma till rätta med problemet
            krävs en lagändring.
          </p>
          <p xml:id="i-SJD9YZLZoxxYQ3BR7C9Ru4">
            Arbetstidslagen (1982:673) bör ändras så att deltidsanställda
            arbetstagare, som kontinuerligt arbetat mer än sin avtalade sysselsättningsgrad,
            ges rätt till en sysselsätt­ningsgrad som motsvarar faktiskt arbetad
            tid. Detta bör riksdagen ställa sig bakom och ge regeringen till
            känna.
          </p>
        </div>
        <div xml:id="i-SZc1Y2NbVGifBAHGTHbRNZ" type="motSignatures">
          <list xml:id="i-HTrYjZwom8Ldiged7JV6Ds">
            <item xml:id="i-Na9sSEH9ikC5Bb9mqcYZBu" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-RLduUHqJH9UXuUKphebVuQ" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-E79xa747rejLtmrrHgZ4Sd" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-Qs3xcVgPzfPhPJYcpAJCGQ" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-2aRXRMc9ZVog35BFRAYcXV" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-FhgwyZtJC9EzVdHDMB7Pq7" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-UDiaeff8TY4qexUgRn29Px" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-6brbmkmCVcxLMKK31GRrKP" who="i-TxLwXp3MJemR8iGdYER2aZ">
              Ali Esbati (V)
            </item>
          </list>
        </div>
      </div>
    </body>
  </text>
</TEI>
