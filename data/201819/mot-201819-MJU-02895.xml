<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-MJU-02895">
  <teiHeader>
    <fileDesc>
      <titleStmt>
        <title>Klimatpolitik för hoppfulla</title>
        <author corresp="i-MEQoHPb6qh2nYtPCAZQYv3">av Maria Malmer Stenergard m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:2895 av Maria Malmer Stenergard m.fl. (M)</title>
          <idno type="rdwebb">H6022895</idno>
          <rs type="number">2895</rs>
          <orgName type="comitteeAbbreviation">MJU</orgName>
          <ref type="dokument_url_text">http://data.riksdagen.se/dokument/H6022895/text</ref>
          <ref type="dokument_url_html">http://data.riksdagen.se/dokument/H6022895</ref>
          <ref type="dokumentstatus_url_xml">http://data.riksdagen.se/dokumentstatus/H6022895</ref>
          <ref type="docx">http://data.riksdagen.se/fil/796CE4EA-FE75-4355-A06B-B26ADACF6CCB</ref>
          <ref type="pdf">http://data.riksdagen.se/fil/F74A2DA0-E4D1-415C-9D78-6E9DE8B0C910</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-MEQoHPb6qh2nYtPCAZQYv3</idno>
            <name>Maria Malmer Stenergard</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NU3HPSXKRWGcdWfzmr5Vhd</idno>
            <name>Åsa Coenraads</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Q1WPoNtt1578KMfEZ5TLkK</idno>
            <name>Betty Malmberg</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGTHVhbApAq9J741uJW2uT</idno>
            <name>Marléne Lund Kopparklint</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-MMZ3PPm3RdM5bTMYBgyJCZ" type="signed"/>
        <correspContext corresp="i-MMZ3PPm3RdM5bTMYBgyJCZ">
          <note type="signatory" corresp="i-MEQoHPb6qh2nYtPCAZQYv3"/>
          <note type="signatory" corresp="i-NU3HPSXKRWGcdWfzmr5Vhd"/>
          <note type="signatory" corresp="i-Q1WPoNtt1578KMfEZ5TLkK"/>
          <note type="signatory" corresp="i-DGTHVhbApAq9J741uJW2uT"/>
        </correspContext>
        <correspAction xml:id="i-VqmF9VAZApADHxjUac4YUh" type="submitted">
          <date when="2018-11-30"/>
          <time when="15:25:48"/>
        </correspAction>
        <correspAction xml:id="i-B8HgEiMjmhpS3oH1UfzpJt" type="reviewed">
          <date when="2018-11-30"/>
          <time when="18:29:46"/>
        </correspAction>
        <correspAction xml:id="i-WZMPVTWPCrpenFGU88iUDq" type="referred">
          <date when="2018-12-05"/>
        </correspAction>
        <correspAction xml:id="i-2gzxXZXyRGqTN6RGQmnbib" type="assigned">
          <date when="2019-07-11"/>
          <time when="11:21:07"/>
        </correspAction>
        <correspContext corresp="i-2gzxXZXyRGqTN6RGQmnbib">
          <ref type="assignedTo">Miljö- och jordbruksutskottet</ref>
        </correspContext>
        <correspAction xml:id="i-BJsyF9Y1t5tdUaFSQiAKUL" type="behandlas_i"/>
        <correspContext corresp="i-BJsyF9Y1t5tdUaFSQiAKUL">
          <ref type="uppgift">2018/19:MJU1</ref>
          <ref type="ref_dok_id">H601MJU1</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU1</ref>
          <ref type="ref_dok_titel">Utgiftsområde 20 Allmän miljö- och naturvård</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-FJ13qubUs5AEc48g7eKnyU" type="behandlas_i"/>
        <correspContext corresp="i-FJ13qubUs5AEc48g7eKnyU">
          <ref type="uppgift">2018/19:MJU4</ref>
          <ref type="ref_dok_id">H601MJU4</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU4</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-A61h2rMRgQS4USh1yv2kKH" type="behandlas_i"/>
        <correspContext corresp="i-A61h2rMRgQS4USh1yv2kKH">
          <ref type="uppgift">2018/19:MJU5</ref>
          <ref type="ref_dok_id">H601MJU5</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU5</ref>
          <ref type="ref_dok_titel">Cirkulär ekonomi</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KGzqLjR8dkPaRJc5RMetW6" type="behandlas_i"/>
        <correspContext corresp="i-KGzqLjR8dkPaRJc5RMetW6">
          <ref type="uppgift">2018/19:MJU8</ref>
          <ref type="ref_dok_id">H601MJU8</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">MJU8</ref>
          <ref type="ref_dok_titel">Skyddet av värdefull skog</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UmUauthNXZjfuqN7s2Xcc" type="behandlas_i"/>
        <correspContext corresp="i-UmUauthNXZjfuqN7s2Xcc">
          <ref type="uppgift">2018/19:SkU11</ref>
          <ref type="ref_dok_id">H601SkU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU11</ref>
          <ref type="ref_dok_titel">Företag, kapital och fastighet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XHcFH3km3Tp8MWgSzYQEBP" type="behandlas_i"/>
        <correspContext corresp="i-XHcFH3km3Tp8MWgSzYQEBP">
          <ref type="uppgift">2018/19:SkU12</ref>
          <ref type="ref_dok_id">H601SkU12</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU12</ref>
          <ref type="ref_dok_titel">Punktskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7zpKjEk7oSGKCpK1Sa9r5P" type="behandlas_i"/>
        <correspContext corresp="i-7zpKjEk7oSGKCpK1Sa9r5P">
          <ref type="uppgift">2018/19:SkU14</ref>
          <ref type="ref_dok_id">H601SkU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU14</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7kVPRUTbcb9un5xkmBjox8" type="behandlas_i"/>
        <correspContext corresp="i-7kVPRUTbcb9un5xkmBjox8">
          <ref type="uppgift">2018/19:SkU10</ref>
          <ref type="ref_dok_id">H601SkU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">SkU10</ref>
          <ref type="ref_dok_titel">Inkomstskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-TzoynoDrtCM9u8EKBWT8Ye" type="behandlas_i"/>
        <correspContext corresp="i-TzoynoDrtCM9u8EKBWT8Ye">
          <ref type="uppgift">2018/19:FiU34</ref>
          <ref type="ref_dok_id">H601FiU34</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">FiU34</ref>
          <ref type="ref_dok_titel">Offentlig upphandling</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N97gjgqtQjyS2afJH1oz88" type="behandlas_i"/>
        <correspContext corresp="i-N97gjgqtQjyS2afJH1oz88">
          <ref type="uppgift">2018/19:CU11</ref>
          <ref type="ref_dok_id">H601CU11</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">CU11</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XMJGU3U8QdbUXMFbb9MVEc" type="behandlas_i"/>
        <correspContext corresp="i-XMJGU3U8QdbUXMFbb9MVEc">
          <ref type="uppgift">2018/19:TU15</ref>
          <ref type="ref_dok_id">H601TU15</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU15</ref>
          <ref type="ref_dok_titel">Luftfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4C8B71GFu5RJjGUezv1r64" type="behandlas_i"/>
        <correspContext corresp="i-4C8B71GFu5RJjGUezv1r64">
          <ref type="uppgift">2018/19:TU14</ref>
          <ref type="ref_dok_id">H601TU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU14</ref>
          <ref type="ref_dok_titel">Sjöfartsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7CK14dbwrt7RP2r8hvLDev" type="behandlas_i"/>
        <correspContext corresp="i-7CK14dbwrt7RP2r8hvLDev">
          <ref type="uppgift">2018/19:TU16</ref>
          <ref type="ref_dok_id">H601TU16</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">TU16</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GWLPb9ycKs76BFiU6eaHgL" type="behandlas_i"/>
        <correspContext corresp="i-GWLPb9ycKs76BFiU6eaHgL">
          <ref type="uppgift">2018/19:NU13</ref>
          <ref type="ref_dok_id">H601NU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-LHcMnW7oHuJnJdd4jnR8X7" type="behandlas_i"/>
        <correspContext corresp="i-LHcMnW7oHuJnJdd4jnR8X7">
          <ref type="uppgift">2018/19:NU14</ref>
          <ref type="ref_dok_id">H601NU14</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU14</ref>
          <ref type="ref_dok_titel">Energipolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-P67tHNiFzGE4qeqra3mo7n" type="behandlas_i"/>
        <correspContext corresp="i-P67tHNiFzGE4qeqra3mo7n">
          <ref type="uppgift">2018/19:NU7</ref>
          <ref type="ref_dok_id">H601NU7</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU7</ref>
          <ref type="ref_dok_titel">Näringspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Ghd9j2Jtkn6cB9TqMBj46y" type="motHeader">
        <div xml:id="i-MdGnuoRkKzTHbVDjpvQb5n" type="motTitle">
          Motion till riksdagen 2018/19:2895 av Maria Malmer Stenergard
          m.fl. (M) Klimatpolitik för hoppfulla
        </div>
      </div>
      <div xml:id="i-8ZN759k4NZJPZ7NpsE2bpg" type="motBody">
        <div xml:id="i-W3z2QFedBPf3Xi112DbCif" type="motProposal" subtype="förslag">
          <head xml:id="i-MNAHAYBvzgX1ggLmzuHSYT">
            Förslag till riksdagsbeslut
          </head>
          <list xml:id="i-VwfdvHrcWaBXZb3sRrZNEv" style="ol">
            <item xml:id="i-ASqxjQqDL5RSZLgjzWwhen">
              Riksdagen ställer sig bakom det som anförs i motionen om att
              ta fram beräkningskonventioner för klimatnytta och tillkännager
              detta för regeringen.
            </item>
            <item xml:id="i-PJver1iJsYS8zMkG9XpnZC">
              Riksdagen ställer sig bakom det som anförs i motionen om att
              utreda vilka varor och tjänster som bör omfattas av striktare
              informationskrav gällande klimat- och miljöpåverkan med utgångspunkt
              i en livscykelanalys och tillkännager detta för regeringen.
            </item>
            <item xml:id="i-8bQG9Fgp59TaDWHgydj7py">
              Riksdagen ställer sig bakom det som anförs i motionen om att
              använda livscykelanalys vid nybyggnation av bostäder för klimatsmart
              byggande och tillkännager detta för regeringen.
            </item>
            <item xml:id="i-NAoLnminm7nen1KDpWPrnJ">
              Riksdagen ställer sig bakom det som anförs i motionen om att
              driva på för krav på utökad information om personbilars totala
              klimat- och miljöpåverkan vid nybilsförsäljning och tillkännager
              detta för regeringen.
            </item>
            <item xml:id="i-FXbn7v5p7Qz96mgtqjWBzL">
              Riksdagen ställer sig bakom det som anförs i motionen om att
              ge Upphandlingsmyndigheten i uppdrag att sprida kunskap om möjligheten
              att inkludera livscykelanalys som en faktor vid offentlig upphandling
              och tillkännager detta för regeringen.
            </item>
            <item xml:id="i-TFecM4AMoxetnYwWCbS9Vj">
              Riksdagen ställer sig bakom det som anförs i motionen om att
              utreda möjligheten att införa ett klimatavdrag för vissa industribolag
              som investerar i teknik som lagrar koldioxid genom CCS och CCU,
              eller annan teknik som drastiskt minskar de processrelaterade
              koldioxidutsläppen, och detta tillkännager riksdagen för regeringen.
            </item>
            <item xml:id="i-TF75awThY6Pw9y8gDdF6p2">
              Riksdagen ställer sig bakom det som anförs i motionen om forskning
              och innovationer som kan främja basindustrins övergång till fossilfri
              produktion och tillkännager detta för regeringen.
            </item>
            <item xml:id="i-VKWQnpzavBMDCFovY3q4So">
              Riksdagen ställer sig bakom det som anförs i motionen om en översyn
              av bonus–malus-systemet i syfte att göra det teknik- och kostnadsneutralt,
              samt miljömässigt mer träffsäkert, och tillkännager detta för
              regeringen.
            </item>
            <item xml:id="i-RLZzWjZ88csnWxhJaWzm5k">
              Riksdagen ställer sig bakom det som anförs i motionen om att
              ge Skatteverket i uppdrag att med hjälp av ny teknik effektivisera
              kontrollen av reseavdrag och tillkännager detta för regeringen.
            </item>
            <item xml:id="i-KuHLXSKE5XFEanWn6Vzfh6">
              Riksdagen ställer sig bakom det som anförs i motionen om att
              införa teknikneutralt stöd för utbyggnad av laddinfrastruktur
              och tillkännager detta för regeringen.
            </item>
            <item xml:id="i-BZBs4i5UrbDApEWb4hhcqr">
              Riksdagen ställer sig bakom det som anförs i motionen om att
              se över förmånsbeskattningen av bilar så att den bättre speglar
              det faktiska värdet och får en starkare miljöstyrande effekt och
              tillkännager detta för regeringen.
            </item>
            <item xml:id="i-XVdr8rLoxJ3cCBsCwpa7X3">
              Riksdagen ställer sig bakom det som anförs i motionen om att
              verka för en överenskommelse om bana i reduktionsplikten fram
              till 2030 och tillkännager detta för regeringen.
            </item>
            <item xml:id="i-Sr6F75ZSGrqUrRRdQyK95E">
              Riksdagen ställer sig bakom det som anförs i motionen om att
              utreda reduktionsplikt för flyget och hur tillgången på biobaserat
              flygbränsle kan öka och tillkännager detta för regeringen.
            </item>
            <item xml:id="i-UjwKopUrzKbsDQxhXkJRMg">
              Riksdagen ställer sig bakom det som anförs i motionen om att
              utreda möjligheten att införa ytterligare miljödifferentiering
              för start- och landningsavgifter som uppmuntrar till investeringar
              i mer bränslesnåla plan och inblandning av biodrivmedel, och detta
              tillkännager riksdagen för regeringen.
            </item>
            <item xml:id="i-M3wQctLGy4m2JeMqpWc6hd">
              Riksdagen ställer sig bakom det som anförs i motionen om att
              införa krav på erbjudande om klimatkompensation som ett tillägg
              vid biljettköp och tillkännager detta för regeringen.
            </item>
            <item xml:id="i-HT4ixk7nw8EjF3NPw43AYS">
              Riksdagen ställer sig bakom det som anförs i motionen om att
              driva på för ökad takt i implementeringen av Single European Sky
              och tillkännager detta för regeringen.
            </item>
            <item xml:id="i-CoHB7SiXpqGiERXKtcVgSF">
              Riksdagen ställer sig bakom det som anförs i motionen om att
              ta en aktiv roll för att driva på för en omförhandling av Chicagokonventionen,
              i syfte att sluta en global överenskommelse om en nationell minimiskatt
              på flygbränsle, och tillkännager detta för regeringen.
            </item>
            <item xml:id="i-KcHV2VkWg2idSH4GfVqLhr">
              Riksdagen ställer sig bakom det som anförs i motionen om att
              kraftfullt driva på inom IMO för en kostnadseffektiv minskning
              av den internationella sjöfartens klimatpåverkan och tillkännager
              detta för regeringen.
            </item>
            <item xml:id="i-UUPjAHVtrybEjSEGdb8nCX">
              Riksdagen ställer sig bakom det som anförs i motionen om att
              undersöka möjligheten att inkludera batteridrivna fartyg och elhybrider
              i nedsättningen av energiskatt och tillkännager detta för regeringen.
            </item>
            <item xml:id="i-PnkcJcZLQzgNYLvGbRYQh8">
              Riksdagen ställer sig bakom det som anförs i motionen om att
              se över Sveriges möjligheter att attrahera energiintensiv industri
              och tillkännager detta för regeringen.
            </item>
            <item xml:id="i-LDaSQUGwnA5DFPpMfbXEUN">
              Riksdagen ställer sig bakom det som anförs i motionen om att
              driva på för en harmonisering av kompensationen för indirekta
              effekter och tillkännager detta för regeringen.
            </item>
            <item xml:id="i-HMLEc2S1vRxdnEoG2wB3BZ">
              Riksdagen ställer sig bakom det som anförs i motionen om att
              inrätta en nationell bioekonomistrategi i syfte att skapa långsiktiga
              spelregler för de gröna näringarna och tillkännager detta för
              regeringen.
            </item>
            <item xml:id="i-poUhswvkFXLtqyGsV5Ckh">
              Riksdagen ställer sig bakom det som anförs i motionen om att
              verka för förutsebara regler för förnybara bränslen på EU-nivå
              och tillkännager detta för regeringen.
            </item>
            <item xml:id="i-TYNN3J3LJq6bDSGh1gRNy1">
              Riksdagen ställer sig bakom det som anförs i motionen om att
              driva på för att avskaffa handelshinder gentemot länder som vidtar
              åtgärder som sänker växthusgasutsläppen, och detta tillkännager
              riksdagen för regeringen.
            </item>
            <item xml:id="i-4HW1bw1qwvcwU7c7G5dRtk">
              Riksdagen ställer sig bakom det som anförs i motionen om att
              driva på för att det gröna frihandelsavtalet ska bli så omfattande
              som möjligt och tillkännager detta för regeringen.
            </item>
            <item xml:id="i-8btf7CqS3SKBuQ9qsHfTZP">
              Riksdagen ställer sig bakom det som anförs i motionen om att
              verka för en sammanlänkning av EU ETS med andra länders och regioners
              system för handel med utsläppsrätter och tillkännager detta för
              regeringen.
            </item>
          </list>
        </div>
        <div xml:id="i-YMCZUoM9DTgLKWRBx8V3R1" type="motContent">
          <head xml:id="i-EszdmaDcSC9AagjY94YHj3" type="h1">
            Motivering
          </head>
          <p xml:id="i-JgoGxa6MUvHfZZ5dyjPurP">
            Jordens klimat är ett komplext system. Människan har i alla tider
            försökt utveckla metoder för att förutspå väder och vind. Tack
            vare modern vetenskap, där Sverige har stått för viktiga bidrag,
            förstår vi dock klimatsystemet bättre i dag än vi gjort någonsin
            tidigare. Kunskap ger oss makt, men den förpliktigar också. Vi
            vet nu att mänsklig aktivitet under det senaste århundradet har
            fått medeltemperaturen att stiga snabbare än någonsin. Forskarna
            räknar med att medeltemperaturen har ökat med över en grad sedan
            år 1880. Redan i dag kan vi se tecken på att klimatförändringarna
            är här. Allt fler extremväder har drabbat oss, i form av översvämningar,
            torka och smältande polarisar. Ekosystem sätts ur balans och konsekvenserna
            blir katastrofala.
          </p>
          <p xml:id="i-6To72uW4Ttk8HwV4uqfDxL">
            Klimatutmaningen är global. Det innebär att vi i Sverige måste
            möta den på både ett internationellt och ett nationellt plan.
            Efter fleråriga förhandlingar är det mycket glädjande att världens
            länder år 2015 enades om ett klimatavtal i Paris. Genom avtalet
            har länderna förbundit sig till att hålla den globala ökningen
            av medeltemperaturen väl under två grader och göra ansträngningar
            för att den inte ska överstiga en och en halv grad. Den breda
            uppslutningen bakom Parisavtalet är mycket glädjande, eftersom
            den signalerar att klimatutmaningen tas på allvar och att världens
            länder känner gemensamt ansvar för att hejda klimatförändringarna.
            Men det är bråttom. Ett gott internationellt samarbete är avgörande
            för att vi ska kunna ta oss framåt.
          </p>
          <p xml:id="i-FgJYhCNA43fbcnst9uT3Tg">
            De nationella åtaganden som kommunicerats är långt ifrån tillräckliga
            för att nå tvågradersmålet och än mindre målet på en och en halv
            grad. EU står i dag för cirka nio procent av de globala utsläppen
            medan Sverige står för cirka en promille av de globala utsläppen.
            Det kanske viktigaste verktyget för att minska utsläppen av växthusgaser
            inom EU är utsläppshandelssystemet (EU ETS). Systemet täcker cirka
            45 procent av EU:s utsläpp av växthusgaser. Inom systemet sätts
            ett utsläppstak, som minskas över tid. Företag tilldelas eller
            köper rätten att släppa ut. För den icke-handlande sektorn har
            EU satt ett mål om att minska utsläppen med 30 procent till år
            2030 jämfört med år 2005. Sverige har ålagts ett mål om 40 procent
            för samma period inom ramen för EU:s bördefördelning.
          </p>
          <p xml:id="i-UcJuiS2Sx6tJwH9RRbm7DT">
            Men även om EU nådde netto-noll utsläpp imorgon så skulle det
            inte räcka för att stoppa klimatförändringarna. Nyckeln till ett
            framgångsrikt klimatarbete ligger i att ställa sig frågan hur
            vi i Sverige och EU kan göra vårt, samtidigt som vi möjliggör
            för och driver på övriga världen att göra sitt.
          </p>
          <p xml:id="i-2rznUsTUiXewPMYCYSWDXg">
            På det nationella planet är det betydelsefullt att Moderaterna
            och sex andra riksdagspartier enats om målet att Sverige ska ha
            noll nettoutsläpp av växthusgaser senast år 2045. Grunden för
            överenskommelsen lades i Miljömålsberedningen och antogs sedan
            i riksdagen i juni 2017 genom det förstärkta klimatpolitiska ramverket.
          </p>
          <p xml:id="i-4jyq7yTH7FNWiV5DgCqMEH">
            Överenskommelsen innebär att det finns en bred samsyn kring de
            klimatutmaningar vi står inför, och den skapar därmed förutsättningar
            för en långsiktig miljö- och klimatpolitik. Därför är det viktigt
            att överenskommelsen vårdas.
          </p>
          <head xml:id="i-NfL2G3CUzTDYaMryRFoTRC" type="h2">
            Hur kan Sverige bäst vara ett grönt föredöme?
          </head>
          <p xml:id="i-3CtTbqwk3bWnUZ4T8HaaTV">
            Tack vare enigheten bakom de klimatpolitiska målen har vi nu
            möjlighet att lämna överbudspolitiken bakom oss. I stället faller
            ljuset på frågan om hur vi ska nå våra egna mycket ambitiösa mål.
            Det är här som nyckeln till verkligt grönt ledarskap finns, och
            det är också här som skiljelinjen går i svensk klimatpolitik.
          </p>
          <p xml:id="i-7WgTWUXJKdzTtx3CNYHjCF">
            För att leverera en klimatpolitik som är på riktigt och säkerställer
            Sveriges roll som grönt föregångsland krävs förmågan att hålla
            två tankar i huvudet samtidigt. Det räcker inte att sänka de svenska
            utsläppen för att andra länder ska vilja följa efter oss. Vi måste
            också visa att det går att bryta länken mellan tillväxt och ökade
            utsläpp. Den länken bröts under Alliansens tid vid makten. Under
            alliansregeringen sänktes utsläppen i Sverige med cirka 20 procent
            medan BNP ökade med nästan tio procent. Det är ett trendbrott
            som kan inspirera andra att följa efter.
          </p>
          <p xml:id="i-UpnGwn432LYjG5co56jeuw">
            Under 2016 och 2017 ökade de svenska utsläppen av växthusgaser,
            enligt Statistiska centralbyrån. Naturvårdsverkets data, som dock
            inte inkluderar utrikes transporter, visar på en viss minskning
            av utsläppen under 2016, 1,6 procent. Självklart påverkas utsläppsnivåerna
            av den starka högkonjunktur som just nu råder. De svenska utsläppen
            sjönk dramatiskt i samband med den globala finanskrisen och nu
            stiger de på motsvarande vis i takt med högkonjunkturen. Men det
            är just det som är problematiskt. För från år 2010, när ekonomin
            började återhämta sig efter den stora nedgången, minskade utsläppen
            samtidigt som ekonomin växte. Nyckeln till en verkligt framgångsrik
            klimatpolitik ligger i att kunna sänka utsläppen även under en
            stark högkonjunktur. Vi kommer aldrig att kunna inspirera länder
            som Kina, Indien och USA om vi inte kan visa dem att det går att
            sänka utsläppen samtidigt som allt fler får möjligheten att förverkliga
            sina drömmar.
          </p>
          <p xml:id="i-GFjjrNidxiMznFh1isaqQg">
            Även om konjunkturläget påverkar utsläppen, är det alltså uppenbart
            att utvecklingen går åt fel håll.
          </p>
          <p xml:id="i-MqZiV5apDj5HjPF2zK2chj">
            Sverige har en omfattande basindustri med gruvnäring, stålindustri,
            cementproduktion, kemiindustri samt massa- och pappersindustri.
            Industrin har kommit långt från klimatsynpunkt och är ett globalt
            föredöme. Med det sagt, är det dock just basindustrin som, tillsammans
            med transporterna, står för de största utsläppen i Sverige. Därför
            är det framför allt dessa båda sektorer som vi måste fokusera
            de politiska resurserna på om vi ska nå de svenska klimatmålen.
          </p>
          <p xml:id="i-LfS7sFSPh7HsaniZssav2x">
            Att Sverige ligger långt fram i omställningen synliggörs av att
            inom Europeiska ekonomiska samarbetsområdet (EES) så är det endast
            Liechtenstein som har lägre utsläpp per capita än vad Sverige
            har.
          </p>
          <p xml:id="i-Ec7pqYq7u2ior7UTRemJkX">
            Det är relativt sett mycket kostsamt att sänka utsläppen i Sverige;
            vi har redan plockat många lågt hängande frukterna och vårt elsystem
            är i stort sett koldioxidfritt. För svensk räkning betyder detta
            i praktiken att de stora utsläppsminskningar som finns kvar att
            göra blir beroende av tekniksprång. Sverige har som högteknologisk
            nation goda förutsättningar att bidra till detta. Tekniska framgångar
            och metodutveckling kan bli till viktiga exportprodukter som kan
            hjälpa andra länder till en snabbare omställning.
          </p>
          <head xml:id="i-C2MKnMbz3NSYoXKM9rQGA3" type="h2">
            Beräkningskonventioner för klimatnytta
          </head>
          <p xml:id="i-ADKAQ98Q2fXF5awBoCw16i">
            En politisk åtgärd är enbart verkningsfull om den genererar extra
            nytta utöver vad som hade skett om åtgärden inte vidtagits, det
            vill säga additionell nytta. Därför är det den additionella nyttan
            som ska eftersträvas. Att från politikens sida lägga pengar på
            och ta åt sig äran för åtgärder som hade vidtagits oberoende av
            politiska satsningar är inte ansvarsfullt. Konjunkturinstitutet
            lyfter fram flera sådana exempel i regeringens klimatbudget. Om
            ladda hemma-stödet skriver man exempelvis att det riskerar att
            bli ett stöd för en åtgärd som hushållen ändå skulle göra. Stödet
            förväntas alltså inte generera någon additionell nytta.
          </p>
          <p xml:id="i-2YBmN43yiLz58faESUanBq">
            En annan mycket viktig aspekt att ta hänsyn till i bedömningen
            av klimatnytta är risken för koldioxidläckage. Så fort vi genomför
            åtgärder i Sverige för att sänka utsläppen finns en risk att den
            utsläppsgenererande aktiviteten flyttar till ett annat land. Det
            kan till och med leda till större utsläpp, globalt sett, om varor
            i stället produceras i länder med högre utsläpp. Regeringens klimatpolitik
            riskerar att bidra till att flytta utsläppen utomlands samtidigt
            som de samhällsekonomiska konsekvenserna för Sverige är negativa.
            Skatt på internationella flyg är ett exempel – det skapar drivkrafter
            för resenärer att flyga från våra grannländer.
          </p>
          <p xml:id="i-SfeLKdkkmGede3K3aNTyxU">
            Utgångspunkterna för Moderaternas klimatpolitik, och för vår
            politik i stort, är att kostnadseffektivitet måste stå i centrum.
            Under åtta år med Alliansen vid makten redovisade vi alltid sysselsättningseffekter
            av arbetsmarknads- och skattepolitiken, något som nuvarande regering
            slutat med. Nuvarande regering redovisar heller inte hur stora
            utsläppsminskningar som klimatpolitiken förväntas ge upphov till.
          </p>
          <p xml:id="i-Bad1QRHB7pabA6rPRpLz9C">
            Detta beror delvis på att de rödgröna partierna inte vill prata
            kostnadseffektivitet, men också på att det inte finns några allmänt
            vedertagna beräkningskonventioner för hur klimatnytta ska bedömas.
            Att sådana saknas får konsekvensen att symbolpolitik allt för
            ofta tillåts övertrumfa åtgärder som på allvar skulle kunna sänka
            utsläppen i både Sverige och världen. Ett viktigt förslag för
            att ha ordning och reda i klimatpolitiken är att beräkningskonventioner
            tas fram för att bedöma klimatnyttan med alla förslag.
          </p>
          <head xml:id="i-QBULyFDqe1nCHwhFmi4qye" type="h2">
            Hållbar konsumtion
          </head>
          <p xml:id="i-3Yyf9BUGCMRriBypQGMKV9">
            I miljö- och klimatarbetet, liksom i vår politik i övrigt, tar
            vi vår utgångspunkt i människan. Kunniga konsumenter med mer pengar
            kvar i plånboken kan göra stor skillnad för miljön och klimatet
            genom att använda sin konsumentmakt.
          </p>
          <p xml:id="i-9FHRZyR69HVRPL3bkBa7tA">
            Från politiskt håll bör vi stärka konsumenterna, dels genom skattelättnader
            som skapar större ekonomiskt utrymme och större möjligheter att
            göra medvetna val, och dels genom krav på information om produkters
            miljö- och klimatpåverkan.
          </p>
          <p xml:id="i-T6LDALFLVQzVCcA8i2xmaT">
            För att kunna göra rätt val behöver det bli lättare att få kunskap
            om produkters miljö- och klimatpåverkan. Livscykelanalyser har
            under senare år blivit kraftfulla verktyg för att ge en helhetsbild
            av den miljöpåverkan som en produkt har under hela sin livslängd.
            I en sådan analys ingår en bedömning av den miljöpåverkan som
            sker i samband med bland annat råvaruuttag, tillverkningsprocess
            och avfallshantering kopplat till produkten. Genom livscykelanalyser
            kan vi få en mer rättvisande bild av olika produkters miljöpåverkan,
            exempelvis elbilar och bensinbilar, och bättre möjligheter att
            jämföra dem med varandra. Dessutom ger livscykelanalyser producenter
            möjlighet att rikta sina miljöinsatser mot de områden där deras
            produkter har som störst negativ miljöpåverkan.
          </p>
          <p xml:id="i-3rqiMcR1f57tcniTT2Gmd3">
            Hittills har analys av byggnaders miljö- och klimatpåverkan främst
            fokuserat på driften av dessa. Men en väsentlig del av påverkan
            sker redan när husen byggs. Denna påverkan bör i högre grad synliggöras
            genom livscykelanalys. Den kan dels omfatta olika byggmaterial,
            dels olika metoder för om- och nybyggnation. För en effektiv livscykelanalys
            är det också avgörande att den genomförs på ett grundligt och
            transparent sätt. Den färdiga analysen bör vara lättillgänglig,
            och den kan därmed komma att på sikt utgöra en grund för olika
            aktörer inom byggsektorn att dela ”best practice”. Genom att integrera
            livscykelanalyser i sitt arbetssätt kan byggsektorn bidra till
            minskad klimatpåverkan. Det är särskilt viktigt med tanke på det
            stora behovet av bostäder som finns i Sverige. Användningen av
            livscykelanalys i samband med om- och nybyggnationer bör därför
            öka.
          </p>
          <p xml:id="i-UEsBg2ZKpwGZDPjh8CaGR1">
            Bilen är, efter bostaden, många hushålls största investering.
            Många vill vara med och bidra till ett bättre klimat genom att
            köpa en miljövänlig bil. Men då måste man också kunna känna sig
            trygg med att köpet verkligen är miljövänligt. I dag ställs krav
            på information om bilars bränsleförbrukning och koldioxidutsläpp
            vid försäljning och marknadsföring. Dessutom måste information
            lämnas gällande producentansvar och hur bilen återvinns.
          </p>
          <p xml:id="i-RSAhvLwsvSuNfU6yFkbMh8">
            Men det är inte bara dessa faktorer som avgör hur miljövänlig
            en bil är. För att få en rättvisande bild behöver vi veta hur
            bilen och dess delar har producerats, hur mycket energi som har
            gått åt i produktionen och varifrån den energin har kommit. Det
            spelar exempelvis stor roll om elbilens batteri har tillverkats
            med vattenkraft eller med kolkraft. Samtidigt bör man kunna få
            upplysning om förhållandena vid utvinning av de råvaror som krävs
            för biltillverkningen. Därför föreslår vi utökade krav på redovisningen
            av bilars totala klimat- och miljöpåverkan. Frågan bör framför
            allt drivas på EU-nivå där andra regelverk gällande konsumentinformation
            vid bilköp finns.
          </p>
          <head xml:id="i-NcnTfATNtdvgC44XQNzVXQ" type="h2">
            Offentlig upphandling
          </head>
          <p xml:id="i-2YSwvZExdvmPBoBBmaVxoZ">
            Offentlig upphandling är ett kraftfullt verktyg för förändring.
            Tack vare stora och långsiktiga inköp kan det offentliga, om rätt
            krav ställs, bidra med efterfrågan på klimatsmarta produkter och
            tjänster och styra konsumtionen i en mer hållbar riktning.
          </p>
          <p xml:id="i-Hb8XAunV29VL659fp4AWZX">
            Med den nya lagen om offentlig upphandling finns tydligare utrymme
            att ställa krav på miljöhänsyn. Bland annat finns möjlighet att
            värdera ett anbud utifrån livscykelanalys. Det är bra, eftersom
            det offentliga bör sträva efter att agera klimatsmart i möjligaste
            mån.
          </p>
          <p xml:id="i-3FpG58WTymWtvzfLLFqKV4">
            Samtidigt kräver upphandling ofta tid och resurser. Därför bör
            Upphandlingsmyndigheten få i uppdrag att särskilt sprida kunskap
            om möjligheten att inkludera livscykelanalys som en bedömningsfaktor
            vid värderingen av olika anbud, samt på vilket sätt detta kan
            ske i praktiken.
          </p>
          <head xml:id="i-CG3wSNWvPqfPAbBtNuCTso" type="h2">
            Nollvision för basindustrin
          </head>
          <p xml:id="i-7ZWVrs7RnpvRbvnEJDY6qp">
            Svensk industri står i dag för cirka en tredjedel av Sveriges
            totala utsläpp av växthusgaser, och det är framför allt basindustrin
            som står för denna tredjedel. Med basindustri avses energiintensiva
            industrier vars produkter säljs till tillverkningsindustrier som
            ytterligare förädlar råvarorna.
          </p>
          <p xml:id="i-VTay2uEnexojyyRaker45q">
            De industrier som släpper ut mest koldioxid är stål, cement och
            petroleumraffinaderier. Tillsammans står de för 12 procent av
            världens totala koldioxidutsläpp. I Sverige handlar det i första
            hand om ett fåtal fabriker med mycket höga punktutsläpp: SSAB
            i Luleå och Oxelösund, Cementa på Gotland, Öland och i Skövde
            samt raffinaderierna i Lysekil och Göteborg.
          </p>
          <p xml:id="i-XB5TgH7KCsSeGoc2iyDAom">
            Gemensamt för industrierna är att utsläppen är processrelaterade
            och att produkterna handlas globalt. Det senare är också anledningen
            till att dessa industrier, liksom all annan industriverksamhet,
            mer eller mindre helt befriats från koldioxidbeskattning. Visserligen
            omfattas utsläppen av EU:s handel med utsläppsrätter (ETS), men
            de sektorer inom utsläppshandeln som är globalt handlade och därmed
            är utsatta för en risk för koldioxidläckage har fri tilldelning
            av utsläppsrätter. Det är problematiskt att ensidigt öka kostnaden
            för att släppa ut koldioxid, då det direkt skulle slå mot den
            svenska – och förhållandevis miljövänliga – produktionens konkurrenskraft.
            Konsekvensen skulle bli minskad svensk export och på sikt riskerar
            den svenska produktionen att konkurreras ut till förmån för produktion
            i andra länder. Eftersom Sverige redan har världens kanske tuffaste
            klimatkrav så innebär detta också att produktionen förläggs till
            länder och regioner med mindre stränga krav. Med stor sannolikhet
            skulle följden bli ökade utsläpp globalt.
          </p>
          <p xml:id="i-GfeDngUzmXB4aH3qPM6ZCc">
            Stål, cement och de många produkter som kommer från raffinaderier,
            exempelvis asfalt och plast, är svåra att vara utan i vårt moderna
            samhälle. Det är inte sannolikt att dessa varor kommer sluta konsumeras,
            tvärtom tyder allt på att efterfrågan på många av materialen kommer
            att öka. Alternativ finns i vissa fall, men de är inte fullt utvecklade
            – till exempel står bioplast enbart för en procent av världsmarknaden.
            Även med en exceptionell tillväxttakt under de närmaste åren kommer
            fossila plaster fortfarande att utgöra merparten av konsumtionen.
            Byggsektorn, som använder den största mängden cement, kan bygga
            mer i trä och återvinningen av stål kan öka, men behoven av materialen
            kommer fortsatt att vara stora. Vill man till exempel bygga ny
            infrastruktur behövs både stål och betong, vill man bygga nya
            elbilar behövs stål till karosser och chassin.
          </p>
          <p xml:id="i-NXtYRn2Z2yWuM3BoDaf5iY">
            För att reducera basindustrins utsläpp till noll krävs omfattande
            insatser längs hela kedjan. Det är än så länge omöjligt att göra
            stål utan att generera betydande koldioxidutsläpp. Det pågår dock
            projekt med syfte att eliminera stålindustrins processutsläpp
            genom att använda vätgas i produktionen. Om vätgasdriven produktion
            blev möjlig, skulle det innebära en stor minskning av de svenska
            utsläppen, eftersom enbart SSAB i dag står för tio procent av
            Sveriges totala utsläpp.
          </p>
          <p xml:id="i-S8fWxvbLjncugY6eTGRS4T">
            Det är dock inte all produktion som kan göras helt utsläppsfri.
            Ett sådant exempel är produktionen av cement. När det gäller cement
            och raffinaderier är i nuläget Carbon Capture and Storage (CCS)
            samt Carbon Capture and Utitlization (CCU), där koldioxid fångas
            in för att lagras respektive användas, de mest realistiska lösningarna
            för att minska koldioxidutsläppen till atmosfären.
          </p>
          <p xml:id="i-2n7yEpHQRZ5BjwQDvgDcm2">
            FN:s klimatpanels (IPCC) kalkyler bygger på att CCS blir en gångbar
            lösning. Utöver CCS och CCU förväntas även kombinationen av bioenergi
            och CCS (BECCS) bli ett viktigt verktyg. Biomassa som förbränns
            för energiändamål kan i princip betraktas som koldioxidneutral,
            eftersom det kol som frigörs till atmosfären vid förbränning tidigare
            har tagits upp från luften och i motsvarande mån minskat koncentrationen
            av koldioxid. Om koldioxiden från exempelvis kraftproduktionen
            i sin tur fixeras och lagras via CCS-teknik kan man under vissa
            förutsättningar räkna med att mer kol försvinner från atmosfären
            än vad som tillförs.
          </p>
          <p xml:id="i-Mtr6zKCUFDyBqYXtEgzXTN">
            Basindustrin är en storkonsument av el. Det är inte ett direkt
            problem eftersom svensk elproduktion i princip är fossilfri, men
            många av de potentiellt fossilfria teknikerna för basindustrin
            innebär elektrifiering. Därför kommer tillgången till billig el
            att vara avgörande för basindustrins omställning. Om detta dessutom
            ska ske samtidigt som fordonsflottan elektrifieras i högre grad
            kan den svenska elproduktionen, och inte minst effekten i det
            svenska elnätet, stöta på problem. Slutligen är transporterna
            till och från basindustrin behäftade med utsläpp då en stor del
            går på lastbil i dag. Här finns behov av smarta logistiklösningar
            som flyttar över större flöden till eldriven transport och till
            miljövänliga transporter till sjöss.
          </p>
          <head xml:id="i-BsfDsrkosPiz8iouTzKTaX" type="h2">
            Klimatavdrag
          </head>
          <p xml:id="i-LnRfzdHBHMKJTsPSzwxosH">
            Redan i budgeten för 2018 anslog Moderaterna 75 miljoner kronor
            för en riktad CCS-satsning. Vi bedömer att det krävs en större
            och breddad satsning på olika tekniker som på ett avsevärt sätt
            kan minska utsläppen från svensk basindustri. Vi vill därför skattemässigt
            gynna minskningar i koldioxidutsläpp genom användning av CCS,
            CCU eller annan teknik. En reduktion av bolagsskatten, för företag
            som bedriver industriell verksamhet och omfattas av EU:s utsläppshandelssystem,
            kan öka drivkrafterna och minska riskerna. Investeringarna kan
            bidra till tekniksprång som vi sedan kan exportera för att generera
            global klimatnytta.
          </p>
          <p xml:id="i-LFXkMFxxb3yVQnA6b48EZd">
            Vi vill därför utreda ett skatteavdrag (skattereduktion) på bolagsskatten.
            Avdragets storlek bör vara relaterat till storleken på utsläppsminskningarna
            som åstadkommits genom investeringarna. Stödet blir därmed betydligt
            mer resultatorienterat än regeringens Industrikliv och tydligt
            knutet till storleken på utsläppsminskningarna. Den närmare utformningen
            måste utredas, men en möjlig förebild finns i Nederländerna för
            företag som investerar i grön teknik (med inriktning på energi)
            som minskar utsläppen.
          </p>
          <head xml:id="i-BD4umsYHZBvL43PqnCEs2S" type="h2">
            Snabbare handläggning
          </head>
          <p xml:id="i-1h7dHRa2vnzXnkuhJHAaZ">
            Många företag vittnar i dag om långa handläggningstider för tillstånd
            till verksamheter som skulle kunna skapa klimatnytta. I stället
            för att mötas av hinder borde de uppmuntras. För verksamheter
            som väljer att investera i miljöförbättrande åtgärder bör processen
            därför förenklas och påskyndas. Exempelvis bör åtgärder som syftar
            till att minska utsläpp, eller tillstånd för att starta upp test-
            eller provverksamhet genomgå en snabbare prövning. Byråkrati och
            långa handläggningstider får helt enkelt inte begränsa företag
            som vill ta ett utökat miljöansvar.
          </p>
          <head xml:id="i-3YXHPyqnzwDR8ZVEXgXFQV" type="h2">
            Innovationspolitik för basindustrin
          </head>
          <p xml:id="i-6JhTg9FCiHHewSL89RT3rb">
            Under efterkrigstiden präglades svensk innovationspolitik av
            nära samverkan mellan stat och industri. Genom olika industriforskningsinstitut
            finansierade staten i princip hälften av den tillämpade forskningen
            och utvecklingen för industrierna. Det fanns stora förväntningar
            på den här modellen, men den var inte långsiktigt hållbar för
            Sverige. Eftersom i alla fall basindustrin till sin karaktär var
            lågteknologisk ägnades mycket tid åt att förfina och utveckla
            redan befintliga processer och jaga marginaler i stället för att
            satsa på banbrytande forskning och innovation som öppnade upp
            nya marknader.
          </p>
          <p xml:id="i-uGY3115s15ZTs8BWwmeJL">
            På 90-talet lades forskningspolitiken om. Det i kombination med
            stora reformer av universiteten och deras forskningsprocess innebar
            sammantaget en radikal omläggning av förutsättningarna för innovation
            i basindustrin.
          </p>
          <p xml:id="i-oc58jQbRJ8NuSV5yoy7BW">
            Förändringarna var bra och har tjänat Sverige väl – i dag är
            vi en innovativ ekonomi och statens forskningsresurser läggs i
            hög grad på att finansiera grundforskning medan det är företagen
            själva som får finansiera den tillämpade forskningen och utvecklingen.
          </p>
          <p xml:id="i-Tn1rTL73LVcPsFXaC4ZMbT">
            Den uppdelningen är också rimlig. Staten bör inte finansiera
            sådan forskning som branscherna ändå skulle behöva göra för att
            hålla sig konkurrenskraftiga. Samtidigt som man inte nog kan understryka
            akademins viktiga roll för basforskningen, så står andra aktörer
            än universiteten för de största innovationerna. Enligt Reforminstitutet
            har 47 procent av Sveriges 100 främsta innovationer skapats av
            uppfinnare som varit anställda vid företag. Enskilda uppfinnare
            har utvecklat 33 procent och akademin har stått för resterande
            20 procent.
          </p>
          <p xml:id="i-Fcm4ZVSfsTKE1bhBYjwudb">
            Men när det kommer till dagens svenska basindustri finns det
            anledning att ifrågasätta delar av den nuvarande linjen inom innovationspolitiken.
            Att företagen själva ska stå för sina kostnader för forskning
            och utveckling är rimligt då de förväntas ha ett ekonomiskt intresse
            i att utveckla sina processer och produkter. Men när det kommer
            till omställning till utsläppsfri basindustri så sker inte omställningen
            enbart för att få en bättre affärsmodell – tvärtom kommer omställningen
            medföra stora risker för bolagens lönsamhet och konkurrenskraft.
            Rätt hanterat, och om resten av världen ställer om i tid, kommer
            det självklart vara en fördel att ha fossilfri produktion – men
            sådana garantier finns inte. Med tanke på att vi från politiskt
            håll har satt upp mycket ambitiösa mål för utsläppsminskningarna
            har vi också ett ansvar för att underlätta för olika aktörer att
            nå dem.
          </p>
          <p xml:id="i-JLbHKXF1XJzUj5sXRsd1xh">
            Mot denna bakgrund bör staten i nästa forskningsproposition styra
            forskningsmedel tydligare mot projekt som kan främja basindustrins
            övergång till fossilfri produktion. Det handlar om att samla olika
            forskningsresurser runt ett gemensamt problem och se till att
            det finns möjligheter att genomföra förändring. I dag går cirka
            30 procent av innovationsmyndigheten Vinnovas finansiering genom
            två program som uttryckligen tar detta som utgångspunkt: de Strategiska
            innovationsprogrammen (20 procent) och programmet Utmaningsdriven
            innovation (10 procent). Inget av programmen har dock tydligt
            fokus på basindustrin och dessutom har det svenska innovationssystemet
            kritiserats av OECD för att vara för spretigt:
          </p>
          <p xml:id="i-RACVBUfe2ocmM5M4gty4G9">
            Perhaps the greatest challenges lie at the overall system level.
            Swedish policy makers, together with relevant stakeholders, should
            devise and implement a national visioning mechanism that can build
            greater consensus around major priorities, without excluding other
            research and innovation efforts that are necessary in a well-functioning
            innovation system. Research and innovation policy, governance
            and co-ordination mechanisms should be transformed to effectively
            link public research and innovation and address societal challenges.
          </p>
          <p xml:id="i-LdjSTEzVSJY4HMmpkH3HKX">
            En rapport från Lunds universitet hävdar också att intresset
            för just basindustrin varit lågt och att enbart 4 till 8 procent
            av de forskningsmedel som faktiskt avsätts från Energimyndigheten
            för innovationer går till basindustrin. Den lyfter också fram
            vikten av att inte fastna vid teknisk forskning. Som redan nämnts
            finns de tekniska lösningarna ofta, men vad som krävs är juridiska,
            ekonomiska eller logistiska innovationer. CCS är ett sådant exempel
            där tekniken finns men det ännu inte är fullt kommersiellt gångbart.
            Potentialen är stor och det är inte främst de tekniska frågorna
            som gör att investeringarna uteblir, utan det är andra faktorer
            som är avgörande.
          </p>
          <p xml:id="i-MrJhH1AWWNCEza91ap5Qi3">
            En bättre ansvarsfördelning mellan stat, industri och akademi
            är avgörande för att lyckas. Det finns också ett antal frågor,
            exempelvis med hänsyn till statsstödsreglerna, som kommer behöva
            lösas på EU-nivå då det till exempel är svårt att ge stöd till
            demonstrations- och testanläggningar om de har för nära koppling
            till enskilda branscher eller företag.
          </p>
          <head xml:id="i-Jv2CCArWoMD99YxdGMFbVh" type="h2">
            Transporter
          </head>
          <p xml:id="i-GhgTM8DP1SqfLkgacXtbxo">
            Transportsektorn står för en tredjedel av Sveriges utsläpp. Därför
            är det angeläget att vi vidtar åtgärder för att närma oss Sveriges
            ambitiösa etappmål för transportsektorn: växthusgasutsläppen från
            inrikes transporter, exklusive flyg, ska minska med 70 procent
            senast år 2030 jämfört med utsläppsnivån år 2010.
          </p>
          <p xml:id="i-HxgRaWs3nZuMF7ycT3EgSJ">
            När vi utformar vår gröna transportpolitik måste vi beakta att
            Sverige är ett land med stora avstånd. Många är beroende av bilen
            för att kunna ta sig till jobbet, och både råvaror och produkter
            måste kunna transporteras såväl inom landet som till andra länder.
            För Moderaterna är det viktigt att det finns förutsättningar för
            tillväxt i hela landet och att människor ska ha möjlighet att
            bo och verka där de vill. Samtidigt värnar vi miljön. Därför vill
            vi inte straffa transporter som sådana, utan fokuserar i stället
            på åtgärder för sänkta utsläpp.
          </p>
          <p xml:id="i-TfBphoL4VkpHbyhd5D7zNp">
            När alliansregeringen tog över makten efter Socialdemokraterna
            år 2006 hade Sverige den tredje äldsta bilparken i EU. Alliansregeringen
            genomförde en rad insatser för att minska utsläppen från transportsektorn.
            Det gav resultat. Andelen förnybart i transportsektorn ökade nära
            fyra gånger och under perioden 2007–2013 minskade koldioxidutsläppen
            från trafiken i Sverige med i genomsnitt 2,6 procent per år. Målet
            om att nå 10 procent förnybar energi i transportsektorn till år
            2020 uppnåddes redan under alliansregeringen och nya bilars utsläpp
            har minskat rejält.
          </p>
          <p xml:id="i-R7UTbqCMYT8HfamMebekVc">
            Utsläppsminskningen som skedde i transportsektorn under alliansregeringens
            tid har nu avtagit. Under 2016 ökade utsläppen från transportsektorn
            med mer än 6 procent, enligt Statistiska centralbyrån. Vi är angelägna
            om att bryta den negativa utvecklingen.
          </p>
          <p xml:id="i-E6Qw1FcSPXNKPv8Pydaypj">
            Vi vill fortsätta minska transporternas klimatpåverkan genom
            att tillvarata möjligheterna med ny teknik, öka andelen förnybara
            drivmedel och uppmuntra effektiva transporter med hög klimatprestanda
            vad gäller såväl fordon som drivmedel.
          </p>
          <p xml:id="i-LnKGpKVZU86TqaG79XTuvM">
            För att bryta beroendet av fossila bränslen och för att anpassa
            transporter efter behov och önskemål i olika delar av landet är
            en viktig utgångspunkt att vi inte premierar eller utesluter någon
            klimatsmart modell. El, vätgas, biodrivmedel och andra miljövänliga
            tekniker bör alla beredas plats i omställningen och konkurrera
            om vilken teknik som är mest kostnadseffektiv. Vi ser också hur
            satsningar på batteriproduktion sker i Sverige, till exempel har
            Northvolt valt att lägga sin nya fabrik här.
          </p>
          <p xml:id="i-HQkX7uReb9bMpwBR5bFKqh">
            När vi utformar politiska system ska vi även vara öppna för de
            nya möjligheter som digitaliseringen medför. Med en mer träffsäker
            matchning av utbud och efterfrågan kan resursanvändningen optimeras.
            Det finns visioner om att kollektivtrafiken på sikt kan individanpassas
            med hållplatsen hemma hos resenären. Det innebär stor potential
            för det framtida resursutnyttjandet, med tanke på att den genomsnittliga
            bilen står still 95 procent av tiden.
          </p>
          <head xml:id="i-L2jCzLXKqwD9LbW8mkQV6J" type="h2">
            Vägtransporter
          </head>
          <p xml:id="i-UAjy3b4PizSrgG1yyabPCB">
            94 procent av utsläppen av växthusgaser från transportsektorn
            kommer från vägtrafiken. Bland vägtransporterna är det personbilar
            och tunga lastbilar som genererar de största utsläppen. Personbilar
            står för drygt 65 procent och de tunga transporterna för 21 procent
            av utsläppen. Att minska utsläppen från vägtrafiken är därför
            särskilt angeläget om vi ska få ner utsläppen från transportsektorn.
          </p>
          <p xml:id="i-UHQiJX6nzWZpn5Aeos7gLc">
            För att nå klimatmålen inom transportsektorn behöver vi skynda
            på utvecklingen mot mer koldioxidfria transporter. Regeringen
            har infört ett ”ladda hemma-stöd” som innebär att privatpersoner
            och bostadsrättsföreningar kan få bidrag för att installera en
            laddstation i bostaden. Man kan som mest få 10 000 kronor i bidrag
            per fastighet. Stödet avfärdas av Konjunkturinstitutet som ineffektivt.
            Konjunkturinstitutet menar däremot att investering i infrastruktur
            längs vägar kan vara motiverat.
          </p>
          <p xml:id="i-LQqgvaUsUX5fSQYsoJmYzs">
            Runt om i världen pågår en spännande utveckling av teknik för
            fossilfria transporter. Det finns dock fortfarande ett antal flaskhalsar
            i tekniken, främst kopplade till lagringen. Den lastbil som Tesla
            presenterade och som förväntas börja produceras 2019 har exempelvis
            en förhållandevis begränsad räckvidd och fler tekniksprång krävs.
          </p>
          <p xml:id="i-LdAD3jdj1RS5QotYRtiPtj">
            Teknikerna för elvägar har utvecklats kraftigt de senaste åren.
            År 2016 invigdes världens första elväg på E16 mellan Sandviken
            och Kungsgården. Lastbilar som körs med denna teknik står i princip
            inte för några utsläpp av växthusgaser samtidigt som bullret som
            vanligtvis uppstår från den här typen av transporter minskas.
            Infrastrukturen kring elvägarna kan också användas för att ladda
            elbilar.
          </p>
          <p xml:id="i-ETy2PuHFsFsy7CcbJCqeqY">
            Bränsleceller är spännande teknik som får allt mer uppmärksamhet
            runt om i världen. Utah-baserade företaget Nikola Motor planerar
            att redan år 2020 lansera koldioxidfria lastbilar med samma lastkapacitet
            som dieseldrivna lastbilar och med en räckvidd som överstiger
            dagens lastbilars. Företaget planerar för en infrastruktur för
            vätgasstationer i Nordamerika, där bränslet ingår i ett leasingkoncept.
            Vätgasen ska produceras med hjälp av solenergi.
          </p>
          <p xml:id="i-GSFNoTFv3qot2wMfznyyHp">
            I sammanhanget är det värt att notera att det svenska bolaget
            Powercell har slutit avtal med just Nikola Motor om leverans av
            bränsleceller. Honda, Toyota och Hyundai har lanserat modeller
            med bränsleceller och Mercedes planerar att släppa en bränslecellshybrid.
          </p>
          <p xml:id="i-SJohXMo8pDBoD7HE9Xaikc">
            Ovanstående är bara några exempel på tekniker som är under utveckling.
            I ljuset av den utveckling som sker är det viktigt att vi inte
            begränsar de statliga satsningar som sker på området. Det sannolika
            är att vi framöver har en mix av olika tekniker, på samma sätt
            som vi i dag har flera olika sorters drivmedel i form av exempelvis
            bensin och diesel.
          </p>
          <p xml:id="i-QNzBHjgrEUHuWWPzLqjTyJ">
            Vi vill bejaka och underlätta för ny koldioxidfri teknik genom
            att införa ett ekonomiskt stöd för utbyggnad av infrastruktur
            för teknik som inte kan nyttja befintlig infrastruktur, såsom
            bensinstationer. Vi reformerar därmed vårt tidigare föreslagna
            stöd till laddstolpar. Att reformera stödet så att det blir teknikneutralt
            går i linje med den vilja som Moderaterna tidigare har kommunicerat
            om att styrmedel inom miljö- och klimatområdet ska vara teknikneutrala.
          </p>
          <p xml:id="i-S1A3ciKsb1yBLpG5GCoEUv">
            Nya förbränningsmotorer blir allt mer effektiva och utvecklingen
            av fossilfria alternativ går framåt. På lite längre sikt tror
            många på en elektrifiering av åtminstone de lättare fordonen,
            men i dag utgör laddbara bilar endast 1 procent av fordonsflottan.
            Nästintill hela bilparken, inklusive laddhybriderna, har alltså
            någon form av förbränningsmotor i dag. Med tanke på att bilen
            har en medellivslängd på 17 år är det ett rimligt antagande att
            vi kommer att ha en stor andel förbränningsmotorer på våra vägar
            under ganska lång tid framöver. Vi måste också ta hänsyn till
            att bilen utgör en av hushållens största investeringar och att
            omsättningen därför inte kan ske alltför snabbt. Med den vetskapen
            behöver vi skapa styrmedel som uppmuntrar minskade utsläpp från
            förbränningsmotorerna.
          </p>
          <p xml:id="i-28KLzbFza3DG6rvNuHe3KH">
            En övergripande utmaning gällande biobränslen är att en stor
            del av lagstiftningen sker på EU-nivå. Det är förstås i grunden
            rimligt men det är viktigt att vår nationella lagstiftning och
            våra nationella mål går i takt med EU-lagstiftningen. En risk
            blir annars att vi sätter mål som är omöjliga att nå eftersom
            lagstiftningen helt enkelt inte ger oss de verktyg som krävs.
          </p>
          <p xml:id="i-2u53rK7hZz4ZVRpY7UEigQ">
            I Sverige har vi, tillsammans med Finland, högst andel biodrivmedel
            i EU. Vi har mycket goda förutsättningar för inblandning av biodrivmedel
            i fossila bränslen, vilket bidrar till minskade utsläpp av klimatgaser.
            Biodrivmedel kan framställas av bland annat skogsråvara, grödor,
            restprodukter och avfall. Olika biodrivmedel har olika grad av
            klimatnytta. Exempelvis kan Lantmännen Agroetanols etanol bidra
            med en 95-procentig utsläppsreduktion. För att säkra tillväxten
            av biodrivmedel med ökade investeringar i anläggningar för produktion
            krävs långsiktighet i regelverken. Förutsättningarna och reglerna
            har hittills varit kortsiktiga och osäkra.
          </p>
          <p xml:id="i-MRbGzWKVxdFNTLDmgHNudb">
            Det är glädjande att vi den 1 juli i år fick på plats ett regelverk
            gällande reduktionsplikt, det vill säga krav på ökad inblandning
            av biodrivmedel, som Moderaterna länge har drivit på för. Systemet
            grundas på drivmedlens klimatprestanda, alltså hur stora reduktioner
            av utsläpp av växthusgaser som drivmedlet ger upphov till. Genom
            successivt ökad inblandning av biodrivmedel kan vi minska de fossila
            koldioxidutsläppen och bidra till att Sverige når 2030-målet.
            En svaghet i förslaget är dock att det bara innehåller bindande
            etappnivåer fram till år 2020. Branschföreträdare menar också
            att det finns förutsättningar att ställa högre krav på inblandningen
            i bensin.
          </p>
          <p xml:id="i-7iqRmCZsJNv3wCJjuiDPUV">
            Kraven är högt ställda när det gäller biodrivmedel, med ett antal
            hållbarhetskriterier och krav på spårbarhet som måste uppfyllas.
            Motsvarande hållbarhetskrav ställs inte på fossila drivmedel.
            Ställer vi för höga krav på biobränslen tappar de i konkurrenskraft
            gentemot de fossila alternativen. Därför får kraven som ställs
            inte undergräva de förnybara bränslenas konkurrenskraft.
          </p>
          <p xml:id="i-CEXPEMmFXWHSvtXcryL9si">
            Principen bakom bonus–malus är att inköp av miljövänliga bilar
            ska premieras på bekostnad av dem som köper bilar med stora utsläpp.
            Moderaterna har länge förespråkat ett sådant system. Systemet,
            som trädde i kraft den 1 juli 2018, innebär att miljövänliga bilar
            får en premie vid inköpstillfället medan bilar som släpper ut
            mycket får en kraftigt förhöjd fordonsskatt under tre år. Förslaget
            har dock fått motta en del kritik. Det bör därför ses över på
            en rad punkter:
          </p>
          <p xml:id="i-NYHoK7xGYPydc9d2mAvBzz">
            Eftersom syftet med ett bonus–malus-system är att påskynda omställningen
            av fordonsflottan, och inte att straffa bilisterna, bör det inte
            vara överfinansierat, vilket det är med regeringens förslag. Energimyndigheten
            skriver i sitt remissvar:
          </p>
          <p xml:id="i-PHugokG7m596sotJwUSjp5">
            Givet att systemet beräknas generera betydande intäkter till
            statskassan ligger tanken nära till hands att syftet med bonus
            malus-systemet är fiskalt.
          </p>
          <p xml:id="i-TH6VUKyPmYrfxSBrtAmC7A">
            I dag sker ”malus” genom en höjning av fordonsskatten under tre
            år. Man bör närmare analysera om treårsgränsen riskerar att försena
            omställningen av fordonsflottan. Effekten kan exempelvis bli att
            importen av äldre bilar ökar och/eller att bilägaren behåller
            bilen längre tid efter att de tre åren gått. Det finns också rapporter
            om att bilar som köpts med bonus försvinner till andra länder,
            såsom Norge. Även utifrån den aspekten finns det anledning att
            se över systemet. Systemet bör vara teknikneutralt och baseras
            på livscykelanalyser av fordon för att ge en mer rättvisande bild
            av olika fordonstypers klimatpåverkan.Sammanfattningsvis finns
            det alltså flera aspekter av bonus–malus-systemet som närmare
            bör utvärderas och ses över.
          </p>
          <p xml:id="i-7YqyTc3vP5tWmwLuvYeD4v">
            Reseavdraget är viktigt för att säkerställa möjligheterna att
            bo och arbeta i hela Sverige utan att drabbas av orimliga kostnader
            för arbetspendling. Flera undersökningar har dock tyvärr visat
            att fusket med reseavdraget är mycket utbrett. Enligt Skatteverket
            beror det utbredda fusket på tidsvinstregeln, det vill säga att
            man ska spara minst två timmar på att arbetspendla med bil i stället
            för kollektivtrafik, vilket anses svårt att kontrollera. Med dagens
            teknik finns större möjligheter att kontrollera hur avdraget används.
            Minskat fusk skulle sannolikt minska miljöpåverkan, eftersom fler
            då skulle välja kollektivtrafik. Skatteverket bör därför kraftigt
            effektivisera kontrollen av reseavdragets användning genom att
            dra nytta av ny teknik.
          </p>
          <p xml:id="i-LByK8a1C87BU4GJK5u2JTn">
            Vidare bör förmånsbeskattningen av bilar ses över i syfte att
            säkerställa att förmånsvärdet överensstämmer med det faktiska
            värdet. Eftersom förmånsbilarna står för hälften av förnyelsen
            av fordonsflottan, och därmed utgör en viktig del i omställ­ningen
            av densamma, bör miljöstyrningen vid bestämmandet av förmånsvärdet
            öka.
          </p>
          <p xml:id="i-8iYz8ybjZX3DyiYy4nw5Vy">
            Att minska utsläppen från vägtrafiken är särskilt angeläget om
            vi ska minska utsläppen från transportsektorn. Moderaterna har
            länge föreslagit att längre och tyngre lastbilar ska tillåtas
            på svenska vägar. Tyngre och längre lastbilar är bra för såväl
            miljön som jobben och företagens villkor eftersom mer varor kan
            fraktas på varje lastbil. De utvärderingar som har gjorts av bland
            annat skogsindustrin, visar att tyngre lastbilar med en vikt på
            74 ton sänker koldioxidutsläppen per transporterat ton med cirka
            10 procent. Alla metoder som effektiviserar godstransporterna
            via lastbil och samtidigt sänker koldioxidutsläppen bör nyttjas.
            Det är därför välkommet att nuvarande regering har öppnat upp
            för tyngre lastbilar på det svenska nätet. Däremot krävs det en
            förstärkning av vägnätets bärighet, för att reformen ska få full
            effekt. Vidare bör vi driva på för att tyngre lastbilar ska tillåtas
            i EU.
          </p>
          <head xml:id="i-NacbKpZ5PYjqyaYSkj8hGa" type="h2">
            Flyg
          </head>
          <p xml:id="i-C6WfbiAF3qRHtYeXNtabdq">
            Med en stor förväntad ekonomisk tillväxt och befolkningstillväxt
            är det inte rimligt att anta att efterfrågan på flygandet kommer
            att minska i framtiden. Människans nyfikenhet driver henne att
            se nya platser och byta erfarenheter och upplevelser med andra.
            Inom de närmaste 20 åren beräknas antalet flygresenärer fördubblas.
            Samtidigt ökar utsläppen från flyget. För att nå klimatmålen måste
            vi minska flygets utsläpp.
          </p>
          <p xml:id="i-9wq6Jqihkjy4pXJRFP5oJC">
            Flyget står i dag för 2–3 procent av människans totala koldioxidutsläpp.
            I Sverige står inrikesflyget för 1 procent av koldioxidutsläppen.
            Men då har man inte räknat in höghöjdseffekterna. Höghöjdseffekter
            innebär att utsläpp från flyg på hög höjd, cirka 10 000 meter,
            påverkar klimatet mer. Enligt Naturvårdsverket uppskattas förbränning
            på hög höjd dubblera den negativa klimateffekten jämfört med om
            förbränningen sker på marknivå. Höghöjdseffekterna orsakas främst
            av bildande av kväveoxider och vattenånga i den höga atmosfären.
            Detta gäller främst för utrikesflyg, eftersom inrikesflyg sällan
            når så hög höjd. Förbränning av förnybart bränsle ger också en
            höghöjdseffekt men forskarna är inte ense om hur stor den är.
            De är inte heller ense om hur stor den klimatvärmande effekten
            är av kväveoxider och vattenånga på hög höjd.
          </p>
          <p xml:id="i-ENq64e2RRUyF25JcPK6wNb">
            Runt om i världen pågår hoppingivande projekt för att minska
            flygets klimatpåverkan. I november 2017 meddelade Airbus, Rolls
            Royce och Siemens att de gemensamt arbetar på en prototyp på ett
            elhybridplan som ska kunna testas redan år 2020. Boeing samarbetar
            med start up-bolaget Zunum som räknar med att ha eldrivna plan
            i luften år 2022. Fördelarna med eldrift är inte bara klimatmässiga
            utan också att bullernivån minskar.
          </p>
          <p xml:id="i-LmbzsMEpcgEwjgiRqfBDTG">
            Även i Sverige går utvecklingen framåt. På sträckan mellan Ängelholm
            och Stockholm flyger BRA i dag med ett modernt turbopropflygplan
            som minskar de fossila utsläppen per passagerare med cirka 45
            procent jämfört med jetflygplan. På alla flygningar mellan Halmstad
            och Stockholm har bolaget en femprocentig inblandning av biodrivmedel.
            Sådana lovvärda initiativ premieras inte i regeringens modell
            för flygskatt. Den bygger på att straffa avstånd i stället för
            utsläpp. Skatten ger därmed inte heller flygbolagen några incitament
            att sänka sina utsläpp och ställa om till nyare teknik. Detta
            konstaterades även i utredningen:
          </p>
          <p xml:id="i-7sW4MVgpit2FqpxHQ1DQaE">
            Det innebär dock inte att skatten ger incitament till ökad energieffektivitet
            eller till minskad användning av fossila bränslen genom till exempel
            en övergång till biobränsle eftersom skatten är helt frikopplad
            från bränsleförbrukningen och typen av bränsle.
          </p>
          <p xml:id="i-XCESzYRX3cQcnwtjgmXBTz">
            Inom Sverige och EES innebär skatten dessutom dubbla styrmedel,
            eftersom flyget omfattas av EU:s handel med utsläppsrätter. Därutöver
            riskerar den att flytta flyg till länder utan flygskatt, såsom
            Danmark, men också att på vissa sträckor flytta transporter till
            vägtrafik. Vidare finns en betydande risk att långflygningar inte
            längre utgår från Sverige. Skatten är ineffektiv, då den endast
            förväntas leda till begränsade utsläppsminskningar. Enligt utredningen
            handlar det om en minskning med 0,08–0,2 miljoner ton koldioxidekvivalenter.
            Det kan jämföras med Sveriges totala koldioxidutsläpp som år 2016
            låg på 53 miljoner ton koldioxid.
          </p>
          <p xml:id="i-QJ8vo1DjGz5bbcJYDhyrCP">
            Flera åtgärder kommer att krävas för ett mer hållbart flyg. Det
            handlar om ny teknik, effektivisering, modernisering, flygsätt
            och drivmedel. Tillgången på biodrivmedel för flyget är fortfarande
            begränsad, men precis som för vägtransportsektorn krävs långsiktiga
            styrmedel för att skapa en efterfrågan. Vi vill därför undersöka
            förutsättningarna för ökad inblandning av biodrivmedel. För att
            skapa smartare drivkrafter för omställning av fordonsflottan vill
            vi också utreda hur man ytterligare kan miljödifferentiera start-
            och landningsavgifter i syfte att uppmuntra till investeringar
            i mer bränslesnåla plan och inblandning av biodrivmedel.
          </p>
          <p xml:id="i-PtDUAgSr7UCE9fge82KBzt">
            Som ytterligare ett komplement vill vi uppmuntra till klimatkompensation
            för flygresor. Fly Green Fund är ett exempel på ett initiativ
            som möjliggör klimatkompensation som används till utveckling av
            nya biodrivmedel. Av intäkterna går 75 procent till inköp av bioflygbränsle
            och 25 procent till att stötta kontinuerlig och storskalig produktion
            i Sverige.
          </p>
          <p xml:id="i-GLpCNavb4wJeLFGXUHSq19">
            Vi föreslår att det ska bli obligatoriskt för aktörer som säljer
            flygbiljetter att erbjuda klimatkompensation som ett tillägg vid
            biljettköp. För företag bör sådan klimatkompensation dessutom
            vara avdragsgill. Vi vill införa ett skatteavdrag för företag
            som klimatkompenserar genom att investera i olika program. Vi
            menar att möjligheterna att välja form för klimatkompensation
            bör vara stora eftersom det kan öka intresset för att investera.
            Dessutom är denna typ av insatser för att minska klimatutsläppen
            ofta kostnadseffektiva, särskilt i utvecklingsländer, och bör
            uppmuntras.
          </p>
          <p xml:id="i-M6ebmT8Wz3WkcEzWnyxKz9">
            Det europeiska flygtrafikledningssystemet hanterar dagligen runt
            26 000 flygningar. Ineffektivitet inom det europeiska luftrummet
            beräknas kosta cirka 2 till 3 miljarder euro per år. Flygtrafiken
            växer för varje år, vilket kräver ett effektivare användande av
            luftrummet. EU:s program Single European Sky bidrar till ett effektivt
            och miljömässigt bättre användande av luftrummet genom att möjliggöra
            för ett gemensamt europeiskt luftrum där flygbolag kan frångå
            landsgränser och i stället flyga den rakaste och snabbaste sträckan.
            Det skapar kortare väntetid i luften innan flygen kan landa. Flygets
            utsläpp skulle därmed minska med 10 till 12 procent genom att
            ha ett gemensamt luftrum. Det är oroande att arbetet med att få
            systemet på plats drar ut på tiden. Implementeringen av Single
            European Sky bör prioriteras.
          </p>
          <p xml:id="i-X22uH6nVh5jYaVNyoS1QZT">
            Som en följd av Chicagokonventionen (Convention on International
            Civil Aviation) från 1944 tillåts ingen beskattning av flygbränsle.
            Det saknas i dag ett brett stöd bland ICAO:s medlemsstater för
            att göra de ändringar som krävs i Chicagokonventionen. I stället
            har ICAO valt att införa ett globalt marknadsbaserat klimatstyrmedel
            för det internationella flyget, kallat CORSIA (Carbon Offsetting
            and Reduction Scheme for International Aviation). Systemet baseras
            på målsättningen att nå en koldioxidneutral tillväxt från år 2020.
            Alla utsläpp över den nivån ska man kompensera för. Även om vi
            välkomnar initiativet från branschen, menar vi att det mest effektiva
            vore att införa en möjlighet till koldioxidbeskattning av flygbränslet.
            Vi bör därför driva på för gemensam minimiskatt på utsläpp från
            flyget genom en förändring av Chicagokonventionen.
          </p>
          <head xml:id="i-AqJ5Qdmef4K4vtvPV7zhuE" type="h2">
            Sjöfart
          </head>
          <p xml:id="i-GHzzuc4rYvesFXJiDDmxvt">
            Redan i dag transporteras globalt sett omkring 90 procent av
            alla varor till sjöss. Transporter via sjöfart är många gånger
            effektiva om man ser till drivmedelsförbrukningen per vikt och
            sträcka. Det vore därför bra för klimatet om större andel gods
            och persontransporter flyttades över till sjöfarten.
          </p>
          <p xml:id="i-Tf27xtjjjNN2UMA7v7VgU2">
            Men även sjöfarten behöver minimera sina utsläpp till luften
            i form av svaveldioxid, kväveoxider, koldioxid och partiklar,
            och till vattnet i form av kemikalier och avloppsvatten. I dag
            används nästan enbart fossila drivmedel i sjöfarten, om man bortser
            från eldrift, som i nuläget är begränsad till ett fåtal användningsområden.
            LNG och metanol framställs ur naturgas, vilket gör att de inte
            kan klassas som förnybara. Däremot minskas utsläppen av svavel
            och partiklar.
          </p>
          <p xml:id="i-NyK8FJcL8idEFFZHBrxJRE">
            Svensk sjöfart inkluderas i utsläppsmålet om att minska växthusutsläppen
            med 70 procent mellan 2010–2030, vilket kommer att kräva åtgärder.
            Fartyg har en lång livslängd, vilket innebär att enbart inköp
            av nya energieffektiva fartyg inte kommer lösa utsläppsproblematiken
            på kort sikt, utan att resurser även måste läggas på att minska
            utsläppen från befintliga fartyg.
          </p>
          <p xml:id="i-3WeGCobKSj9Pkyp9QiEGDE">
            Sjöfarten står i dagsläget för cirka 3 procent av de globala
            växthusutsläppen. Sjöfarten verkar på en global marknad och ytterligare
            nationella regleringar riskerar att svensk sjöfart och industri
            får konkurrensnackdelar i jämförelse med andra länder. Dessutom
            har nationella särkrav relativt liten verkningsgrad i jämförelse
            med internationella åtaganden. Mot denna bakgrund är internationella
            åtgärder inom ramen för FN:s internationella sjöfartsorganisation,
            IMO, viktiga för att minska utsläppen från den internationella
            sjöfarten.
          </p>
          <p xml:id="i-XeVLpykdru2GigB12gSmZp">
            Varken Kyotoprotokollet eller Parisavtalet reglerar utsläppen
            från den internationella sjöfarten, utan detta arbete har lämnats
            till IMO. IMO har tidigare tagit steg mot ett internationellt
            utsläppsmål för koldioxid från sjöfarten, genom att besluta om
            ett krav om att alla större fartyg ska samla in och rapportera
            data gällande bränsleanvändning. IMO fattade i april 2018 dessutom
            beslut om att sjöfartens globala utsläpp ska minskas med 50 procent
            till 2050 jämfört med 2008. Utöver ökad miljöhänsyn har ett internationellt
            system potential att ytterligare stärka konkurrenskraften hos
            svensk sjöfart, vars miljöarbete redan i dag ligger i framkant.
            IMO har tidigare fått påtryckningar från EU, som vid den senaste
            uppgörelsen om framtidens utsläppshandel beslutade att inkludera
            sjöfarten om den inte vidtagit åtgärder senast år 2023. Regeringen
            måste kraftfullt driva på inom IMO för en kostnadseffektiv minskning
            av den internationella sjöfartens klimatpåverkan
          </p>
          <p xml:id="i-WXFLqfkTrkk3YkwATzpDo4">
            Alliansregeringen genomförde en nedsättning av energiskatten
            på landström till 0,5 öre per kWh för större skepp inom den yrkesmässiga
            sjöfarten. Den nedsatta energiskatten skapar incitament till lägre
            utsläpp av växthusgaser från fartyg i hamn, då det blir relativt
            sett billigare att använda landström jämfört med generatorer som
            drivs med diesel eller eldningsolja. Landström passar bäst för
            färjor och fartyg i linjetrafik som frekvent anlöper hamn och
            har fasta kajplatser. Samtidigt blir miljönyttan större ju längre
            tid fartyget ligger i hamn. Cirka 15 procent av de svenskregistrerade
            handelsfartygen omfattas av nedsättningen. Dessa 15 procent står
            för mer än 98 procent av den totala bruttodräktigheten.
          </p>
          <p xml:id="i-D4jFuDUQ6HqsXa4pKic1xD">
            Nedsättningen av energiskatten har varit framgångsrik och minskar
            både utsläppen från fartyg i hamn och bullernivån. Många svenska
            hamnar har investerat i nya anläggningar de senaste åren. Med
            tanke på den senaste tidens utveckling av batteridrivna fartyg
            och elhybrider, bör det även undersökas om dessa kan inkluderas
            i skattenedsättningen.
          </p>
          <head xml:id="i-H6W4y7jXWEQJw4QDUaGB93" type="h2">
            Järnväg
          </head>
          <p xml:id="i-RacEAUeSx318WoauXmvmVj">
            En fungerande järnväg är avgörande för ett hållbart och robust
            transportsystem. Tåget är ett klimatsmart transportmedel och står
            för mindre än en procent av hela den svenska transportsektorns
            utsläpp av koldioxid. Svenska företag och inte minst industrin
            måste kunna lita på att järnvägen fungerar och att de kan välja
            tåget som ett hållbart transportslag för att frakta sitt gods.
            För att fler ska kunna välja tåget behöver punktligheten förbättras
            samtidigt som befintlig bankapacitet används mer effektivt. Även
            om alliansregeringen nästan fördubblade anslagen för drift och
            underhåll av järnväg så var det inte tillräckligt. Moderaterna
            prioriterar därför järnvägsunderhåll och vi lägger lika mycket
            resurser som den nuvarande regeringen på att bygga ut järnvägen
            med ny kapacitet. Samtidigt vill vi införa styrmedel för en effektivare
            användning av järnvägen. Vi vill gynna en utveckling där fler
            väljer tåget som transportmedel, såväl för gods som för persontransporter.
          </p>
          <p xml:id="i-XRqBdpB6SHPB1MW8Y5N1uW">
            Moderaterna ställer sig positiva till ökad järnvägsutbyggnad
            med fokus på den regionala pendlingen som är avgörande för jobb
            och tillväxt. Kraftiga underhållsinsatser ska kombineras med investeringar
            i kostnadseffektiva kapacitetshöjande åtgärder i hela landet.
            Det regionala pendlandet och industrins behov av pålitliga godstransporter
            ska stå i centrum. Fokus bör ligga på de sträckor där kapacitetsbristerna
            är som störst. Ur ett miljö- och klimatperspektiv är det viktigt
            att beakta livscykelanalyser för att säkerställa att investeringar
            inte blir ineffektiva. Byggandet av järnväg genererar i sig betydande
            koldioxidutsläpp och därför ska resurser inte läggas på sträckor
            där dessa utsläpp inte kan hämtas hem.
          </p>
          <p xml:id="i-9KtMAv6apQxSKjRjwNJtiR">
            För att infrastrukturen ska kunna användas så effektivt som möjligt
            och för att investeringar ska få största möjliga effekt bör infrastrukturplaneringen
            med våra grannländer vara gränsöverskridande när så krävs. Åtgärder
            på EU-nivå är nödvändiga för att utveckla sammanhållna och effektivt
            fungerande marknader för järnvägstransporter i Europa. Det så
            kallade fjärde järnvägspaketet, som nu ska implementeras i Sverige,
            syftar till att skapa bättre förutsättningar för ett gemensamt
            europeiskt järnvägsområde utan tekniska, administrativa och rättsliga
            hinder mellan länderna. Paketet innebär att de nationella persontrafikmarknaderna
            i EU öppnas upp för konkurrens av kommersiell trafik, vilket bidrar
            till ett attraktivt, effektivt och långsiktigt hållbart trafikutbud
            av god kvalitet. Det bidrar till ett ökat resande på järnväg till
            förmån för tillväxt, sysselsättning, regional utveckling och miljö.
            Moderaterna vill arbeta för ett fullt genomförande av det fjärde
            järnvägspaketet i Sverige och övriga medlemsstater.
          </p>
          <p xml:id="i-CBWkQSTFVNWofG1c9eSrM">
            Moderaterna presenterar ytterligare förslag för en bättre fungerande
            järnväg i kommittémotionen Transporter för jobb och tillväxt.
          </p>
          <head xml:id="i-VmpoUbu7FHXXbdGT5i17Cm" type="h2">
            En trygg energiförsörjning
          </head>
          <p xml:id="i-TSsSrE5vdmeJ9LrUJsSrGm">
            Sveriges klimatarbete, välfärd, jobb och konkurrenskraft är beroende
            av en fungerande energipolitik. Den svenska energipolitiken ska
            värna klimatet, vara ekologiskt hållbar, säkra el till konkurrenskraftiga
            priser och garantera att el finns när den behövs.
          </p>
          <p xml:id="i-NJWhDtunQWeqeFjfDpbQZu">
            Sverige är i toppen av EU när det gäller andelen förnybar energi.
            Vårt tidigare mål om minst 50 procent förnybart senast år 2020
            nådde vi redan år 2012. Det handlar framför allt om bioenergi
            och vattenkraft, men även vindkraften har ökat snabbt.
          </p>
          <p xml:id="i-CX3Te1XLkxbMvwcy2wdGbP">
            Koldioxidfri el medför stora möjligheter för Sverige att bidra
            till klimatmålens uppfyllelse men också att skapa nya jobb och
            exportmöjligheter. Industrin och transportsektorn bör i största
            möjliga mån dra nytta av att vi har ren el, därför bör vi se över
            hur vi kan attrahera mer energiintensiv industri till Sverige.
            Samtidigt ställer ökad efterfrågan på el också krav på en utbyggd
            och driftsäker infrastruktur.
          </p>
          <p xml:id="i-JKqKPeJQHhVEPA8bG799At">
            Sommaren 2016 slöts en bred energiöverenskommelse mellan Moderaterna,
            Centerpartiet, Kristdemokraterna, Socialdemokraterna och Miljöpartiet.
            Därigenom har förutsättningar skapats för långsiktiga spelregler
            genom förnybar energiproduktion, utfasning av fossila bränslen
            och kontrollerade generationsskiften i den svenska kärnkraften.
            Målet för år 2040 är 100 procent förnybar elproduktion. Detta
            innebär inte ett stoppdatum för kärnkraft och inte heller en stängning
            av kärnkraft genom politiska beslut.
          </p>
          <p xml:id="i-UVAEuj4mR7oPLJLH5vCRWH">
            Med energiöverenskommelsen på plats är det hög tid att fokusera
            på morgondagens elmarknad, hur framtidens marknadsdesign ska se
            ut och hur Sverige ska klara de utmaningar gällande kraftöverföring
            som ett elsystem med allt mer intermittent kraft, såsom sol- och
            vindkraft, medför.
          </p>
          <head xml:id="i-BYucSALsQNo42ddWpUb6y7" type="h2">
            Globala utmaningar och möjligheter
          </head>
          <p xml:id="i-83B4udGD7E6fuxeEPKKVJn">
            Genom den europeiska energiunionen länkas Europa samman. Detta
            är en viktig process som binder ihop våra marknader, ökar handeln
            med el och bidrar till att trygga elförsörjningen även i Sverige.
            När marknaden växer ökar intresset för att investera i klimatsmart
            el i Sverige. Resultatet blir ett säkrare och mer klimatsmart
            Europa. Sverige bör driva på för en gemensam energimarknad där
            långsiktiga konkurrenskraftiga spelregler råder.
          </p>
          <p xml:id="i-5Q7LNznH7kmiX1iZc7p7bW">
            Klimatutmaningen ställer krav på hela världen att ställa om.
            Det förutsätter att miljötekniken fortsätter att utvecklas. Vi
            behöver underlätta export av svensk koldioxidfri el såväl som
            miljövänlig energiteknik. Sverige är redan i dag en nettoexportör
            av el, de senaste åren har Sverige exporterat mellan 10–22 TWh
            per år, men möjligheterna behöver förbättras. Ett konkret problem
            är att långt ifrån alla EU-länder har marknadspriser på el.
          </p>
          <p xml:id="i-QdoQQoo16q4REC7qn85csm">
            Därför menar vi att en ambitiös politik för företagande, frihandel
            och innovationer går hand i hand med en modern energipolitik.
            Vi föreslår att en utredning tillsätts med uppdrag att analysera
            den svenska elmarknaden ur ett internationellt perspektiv och
            se över vilka åtgärder som skulle behövas för att Sverige ska
            fortsätta vara konkurrenskraftigt.
          </p>
          <head xml:id="i-LsQRa1CGwBfms28q2Wwtwr" type="h2">
            Kompensation för indirekta effekter
          </head>
          <p xml:id="i-DGos1Knt4cDQKbbd6N5UBr">
            Den svenska energiproduktionen utgör i stort en konkurrensfördel
            för det svenska näringslivet. Det betyder dock inte att det inte
            finns utrymme för förbättring. Elnätet är sammankopplat med våra
            grannländer vilket leder till att fossil energi också påverkar
            priset. Eftersom den sista kilowattimmen bestämmer priset på all
            el som säljs påverkar EU ETS indirekt elpriset, trots att elen
            inte har några utsläpp. Dessa indirekta effekter får medlemsstaterna
            kompensera för men det nuvarande systemet för kompensation motarbetar
            dock hela utsläppshandelns syfte, då det ger länder som ännu inte
            ställt om sin elproduktion en konkurrensfördel gentemot länder
            som faktiskt minskat sin andel fossilbaserad elproduktion. Detta
            eftersom endast el producerad med fossila bränslen genererar de
            intäkter som används för kompensationen. Ett sådant system är
            i grunden orimligt. Att harmonisera kompensationen för indirekta
            effekter på EU-nivå skulle i förlängningen gynna länder som har
            ställt om sin elproduktion och på så sätt främja övergången till
            ett fossilfritt samhälle. En harmonisering är också något som
            Moderaterna och partigruppen EPP drev i förhandlingarna om den
            nya utsläppshandeln.
          </p>
          <head xml:id="i-RzsTKgegVAP2fcQ2uZsquT" type="h2">
            Skogens möjligheter
          </head>
          <p xml:id="i-YFeDgfu1iJoCLhMRmAfPwQ">
            Skogen har en central roll i den gröna omställningen och är en
            av nycklarna för att bryta vårt fossilberoende. Skogsråvara kapslar
            in koldioxid och kan användas i produkter som ersätter till exempel
            plast och andra energikrävande material samt för att ersätta fossila
            bränslen och drivmedel. En förutsättning för detta är dock att
            skogen kan brukas effektivt och hållbart.
          </p>
          <p xml:id="i-CTG3jXiR728z3qcWGyqXV5">
            Fundamentet för ett långsiktigt hållbart skogsbruk utgörs av
            äganderätten. Samtidigt ger markägare och företagare inom de gröna
            näringarna i växande omfattning uttryck för oro över att äganderätten
            håller på att urholkas. Trots omfattande kritik väljer regeringen
            att inte se över tillämpningen av artskyddsförordningen och inventeringen
            av nyckelbiotoper. Få andra branscher kräver sådan långsiktighet
            som skogsindustrin. Skogsägaren, och kommande generationer, måste
            kunna räkna med att få skörda frukterna av sitt arbete.
          </p>
          <p xml:id="i-VbidGRqBSpZngguG6VkdJt">
            Att skapa förutsättningar för ökad tillväxt och ökad produktion
            i de svenska skogarna underlättar omställningen till ett mer hållbart
            samhälle. En brukad skog växer snabbare än en skog som inte brukas
            och kan därför lagra mer koldioxid. Om skogsbruket skulle ställas
            om till lägre tillväxt skulle det därmed göra det svårare att
            nå målet om ett fossilfritt Sverige. Att det svenska skogsbruket
            är effektivt framgår av en undersökning som visar att om Ryssland
            och Kanada applicerade det svenska skogsbrukets metoder skulle
            de kunna lagra upp till 2,5 miljarder ton mer koldioxid årligen.
            Det kan jämföras med Sveriges nettoutsläpp av koldioxid, som år
            2016 uppgick till 52,9 miljoner ton.
          </p>
          <p xml:id="i-U1LDS7S1ScyZnFJ87J6mjh">
            Ökad tillväxt och ökad produktion i de svenska skogarna ökar
            också potentialen för ersättning av fossila produkter i takt med
            att uttaget kan bli större. Skogsprodukter för byggindustrin både
            i Sverige och i andra länder bidrar också till att minska klimatpåverkan
            från andra mer energikrävande byggmaterial, varför ökad export
            av trä också kan bidra till minskad klimatpåverkan. Skogen har
            därmed stor potential att bidra i kampen mot klimatförändringarna.
            Vi menar att klimathänsyn inte tillräckligt beaktas i de avvägningar
            som görs med stöd av miljöbalken. Därför föreslår vi att miljöbalken
            ses över i syfte att tydligare lyfta fram klimataspekter vid beslutsfattande.
          </p>
          <p xml:id="i-CZtjCRcpwUhQjufVu184Tr">
            Sverige har goda möjligheter att utveckla en ekonomi som i ännu
            högre grad är biobaserad. Genom att inrätta en nationell bioekonomistrategi
            menar vi att man tillsammans med de gröna näringarna kan skapa
            större miljö- och klimatnytta. Den nationella strategin ska vara
            en väl förankrad strategi som främjar samverkan mellan både stat
            och näringsliv för att underlätta de omställningar som krävs i
            exempelvis skogsindustrin och lantbruket. Moderaterna vill därför
            inrätta en nationell bioekonomistrategi. Vi ser även stort behov
            av att skapa bättre förutsättningar och långsiktiga spelregler
            för förnybara biobränslen samt säkerställa en bred råvarubas.
            Detta krävs för att branschen ska våga göra större investeringar
            exempelvis i anläggningar för produktion av biobränslen.
          </p>
          <head xml:id="i-Q1BWc9hEqEtGkGxbR9jQo4" type="h2">
            Internationella avtal och förhandlingar
          </head>
          <p xml:id="i-GpKHCK55NagwHFVSbwV6mV">
            Sverige ska behålla sin pådrivande roll i de internationella
            klimatförhandlingarna. Parisavtalet är viktigt och vi ska fortsätta
            att utveckla det. Det finns dessutom många andra internationella
            konventioner som vi ser ett behov av att uppdatera och göra ändringar
            i. Ett sådant exempel är Chicagokonventionen som reglerar den
            internationella flygmarknaden (se avsnittet om flyget i denna
            rapport).
          </p>
          <p xml:id="i-H1j82bjE2epE6Dkb7qk11A">
            I stället för att använda marknadskrafter för att sänka utsläppen
            globalt har FN genom Parisavtalet valt att ha ett nedifrån-och-upp-perspektiv
            för att sänka utsläppen. Varje land får i princip bestämma hur
            stor dess kapacitet för utsläppsminskningar är och förväntas sedan
            genomföra åtgärder i linje med det.
          </p>
          <p xml:id="i-K8A838f9vNyFFUAFHZGSPs">
            Genom handelsavtal har Sverige möjlighet att påverka andra länder.
            Den huvudsakliga kompetensen att förhandla handelsavtal finns
            dock i Bryssel. Därför är det viktigt att en svensk klimatpolitik
            alltid har med sig det europeiska perspektivet. Sverige bör exempelvis
            vara pådrivande för att länder som vidtar verkningsfulla åtgärder
            och sänker sina utsläpp ska belönas med mer fördelaktiga handelsavtal.
            Vidare är det naturligt att Sverige verkar för att det gröna frihandelsavtal
            som EU just nu förhandlar, Environmental Goods Agreement, blir
            så omfattande som möjligt; tullar på klimatsmarta varor måste
            sänkas eller helt tas bort.
          </p>
          <p xml:id="i-Q5Vtcn3eEZ36mRWLnC6dES">
            Sverige bör också sträva efter att komma överens med andra länder
            som har koldioxidskatt eller handel med utsläppsrätter, i syfte
            att nå en överenskommelse om gemensamma regler. Steg som tas för
            att koppla samman EU:s utsläppshandelssystem med andra länders
            motsvarigheter bör påskyndas. Exempelvis har EU redan kopplat
            samman ETS med motsvarande utsläppshandelssystem i Schweiz.
          </p>
          <head xml:id="i-6h9hkE2qBZX64sFnqxK5BL" type="h2">
            Multilaterala klimatorganisationer
          </head>
          <p xml:id="i-Bpc1BVCvkMDjAFrJyW4f9F">
            Sverige bidrar med pengar till internationella organisationer
            som arbetar med att motverka klimatförändringar. Enligt statsbudgeten
            för 2018 var den totala biståndsramen fastslagen till 49 miljarder
            kronor. Det motsvarar en procent av BNP. Drygt 14 miljarder kronor
            går till multilaterala projektorganisationer och projektfonder.
            Av dessa 14 miljarder är det bara sju procent (knappt en miljard)
            som har som sitt primära syfte att sänka utsläppen av växthusgaser.
          </p>
          <p xml:id="i-KorkxRQBmc7WuXHJeXZbba">
            De två enskilt största svenska bidragen är de till FN:s två fonder
            Green Climate Fund och Globala miljöfonden (Global Environment
            Facility), som tillsammans får drygt 1 miljard kronor år 2018.
            Räknar man också in Världsbanken så ökar siffran, men även om
            Världsbanken har flertalet projekt som just går ut på att motverka
            klimatförändringar så är det inte huvudfokus för verksamheten.
            Genom vår roll som stor givare kan vi dock driva på Världsbanken
            att fokusera mer på klimatfrågan.
          </p>
          <head xml:id="i-WwBGPui73YZnUfisWULNtd" type="h2">
            Bilaterala utvecklingsprojekt
          </head>
          <p xml:id="i-Cb3F2FY9rrpDZvwM8zxMDj">
            Den största delen av biståndsbudgeten går till bilaterala utvecklingsprojekt.
            För 2018 handlar det om sammanlagt 24,8 miljarder kronor. Av projekten
            är det få som har utsläppsminskningar som huvudsyfte. Enligt regeringens
            egna uppgifter är det bara 3 procent av utbetalningarna som syftar
            till att sänka utsläppen. 11 procent går till projekt som har
            som delsyfte att minska utsläppen. Det finns dock andra klimatrelaterade
            projekt som Sida finansierar. År 2016 rörde det sig om ungefär
            3 miljarder kronor som på olika sätt gick till klimatprojekt.
            Av dem är det någonstans mellan 1 och 2 miljarder kronor som går
            till att sänka utsläppen.
          </p>
          <p xml:id="i-8jyChfZVmwKUFffWdXgtpp">
            Många andra länder lägger en betydligt större andel av sitt bilaterala
            bistånd på miljö- och klimatinsatser. För Sveriges del handlade
            det om 15 procent år 2016. Motsvarande siffra för hela världen
            var 20 procent.
          </p>
          <p xml:id="i-Xan1kXm6GpWdAWVuD8HA8K">
            Det svenska miljö- och klimatbiståndet fokuserar i högre grad
            på klimatanpassning medan andra länder tenderar att lägga pengarna
            på att motverka utsläpp. Åtgärder för klimatanpassning är förstås
            viktiga, men de tar oss inte närmare tvågradersmålet. Ett utökat
            fokus på bilateralt bistånd som syftar till att minska de globala
            utsläppen är därför önskvärt.
          </p>
          <p xml:id="i-8Tj7jPRXV6apmo68VnLQum">
            Denna analys har bland annat Norge gjort som lägger mångfalt
            större del på bistånd med huvudsyfte att minska klimatutsläpp.
            Även om Norge sticker ut så är det noterbart att såväl Tyskland
            som Frankrike lägger betydligt mycket mer fokus just på att minska
            utsläppen.
          </p>
          <p xml:id="i-WTH7CcdwrSAoGeBfdzWGgY">
            Ett exempel på ett svenskt projekt som gjort stor nytta är finansieringen
            av vattenkraft i Mocambique. Biståndet borde i större utsträckning
            gå till fler sådana projekt som ger konkreta resultat och som
            hjälper länder att utvecklas samtidigt som de bidrar till ett
            bättre klimat. Om vi höjde andelen bilateralt bistånd som går
            till att reducera klimatutsläppen från dagens 3 procent till runt
            10 procent skulle det innebära ytterligare cirka 2–3 miljarder
            kronor årligen för att sänka klimatutsläppen globalt.
          </p>
          <p xml:id="i-YVLBBjnnxpyhmfGuS7sHAg">
            Det är centralt att vi ger de länder som nu står inför en tillväxtresa
            möjligheten att undvika de misstag som vi begått. Genom vårt bistånd
            har vi en möjlighet att bidra till precis just detta.
          </p>
          <head xml:id="i-NPBeQBWPdgWkcs5bFsdAzd" type="h2">
            Internationella klimatinvesteringar
          </head>
          <p xml:id="i-WgWX2AQ64wH5rsP8Vw2UZp">
            Ett av de mest kostnadseffektiva verktygen inom klimatpolitiken
            är internationella klimatinvesteringar. Dessa mekanismer har gett
            goda resultat på flera plan, såsom klimatpåverkan, luftkvalitet
            och hälsa samt tekniköverföring och teknikutveckling.
          </p>
          <p xml:id="i-F1SNizrELYbPHJ4ntTzDuz">
            Clean Development Mechanism (CDM) tillkom i samband med Kyotoprotokollet.
            Mekanismen möjliggör för industriländer att investera i projekt
            för att minska utsläppen i andra delar av världen och avräkna
            de uppnådda utsläppsminskningarna mot de egna målen.
          </p>
          <p xml:id="i-125UWbWxHo1wceMzzBuouf">
            I Parisavtalet finns ett avsnitt som handlar om att utveckla
            flexibla mekanismer för att sänka utsläppen. Systemet är inte
            färdigförhandlat – men rätt hanterat skulle det kunna bli ett
            globalt system för handel med utsläppsrätter. Det nya systemet
            är tänkt att ersätta Kyotoprotokollets CDM-system.
          </p>
        </div>
        <div xml:id="i-67HcvA9Eg41vzmG4EMtz42" type="signatureBlock">
          <list xml:id="i-5d5jtTYrsomXq7VAy4QifR">
            <item xml:id="i-U9fTU4qTsv2jdk3tBCrTRx" who="i-MEQoHPb6qh2nYtPCAZQYv3" type="signature">
              Maria Malmer Stenergard (M)
            </item>
            <item xml:id="i-5gp84evSPvs5VopNXRVWDE" who="i-NU3HPSXKRWGcdWfzmr5Vhd" type="signature">
              Åsa Coenraads (M)
            </item>
            <item xml:id="i-Cq8DdsJQG6A1SCyurhm4CZ" who="i-Q1WPoNtt1578KMfEZ5TLkK" type="signature">
              Betty Malmberg (M)
            </item>
            <item xml:id="i-BybwYLbHzq6YRXCnrhYTkc" who="i-DGTHVhbApAq9J741uJW2uT" type="signature">
              Marléne Lund Kopparklint (M)
            </item>
          </list>
        </div>
      </div>
    </body>
  </text>
</TEI>
