<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-AU-00331">
  <teiHeader>
    <fileDesc>
      <titleStmt>
        <title>En bättre arbetslöshetsförsäkring</title>
        <author corresp="i-RnWtNUQCpycyMXbuRLTXcR">av Josefin Brink m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En bättre arbetslöshetsförsäkring</title>
          <idno type="rdwebb">H102A331</idno>
          <rs type="number">A331</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H102A331/text</ref>
          <ref type="dokument_url_html">http://data.riksdagen.se/dokument/H102A331</ref>
          <ref type="dokumentstatus_url_xml">http://data.riksdagen.se/dokumentstatus/H102A331</ref>
          <ref type="doc">http://data.riksdagen.se/fil/043EBD24-DC6E-4FC8-9F20-BA0CEAD050CF</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-M5o8cYSRJsbmZdvevomfQX</idno>
            <name>Ulla Andersson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7Gy2xwC7Jyimjy9QTKnQEf</idno>
            <name>Rossana Dinamarca</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WjgeYy5RFWngMB9NwFvFEY</idno>
            <name>Christina Höj Larsen</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-JXtu8uNTWfe8VD7uCTPrLY" type="signed"/>
        <correspContext corresp="i-JXtu8uNTWfe8VD7uCTPrLY">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-M5o8cYSRJsbmZdvevomfQX"/>
          <note type="signatory" corresp="i-7Gy2xwC7Jyimjy9QTKnQEf"/>
          <note type="signatory" corresp="i-WjgeYy5RFWngMB9NwFvFEY"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-CNBy5dFgNNyEozHVpAj93c"/>
        </correspContext>
        <correspAction xml:id="i-G47HhVB9nS9T2c4ku2Fq6b" type="numbering">
          <date when="2013-10-07"/>
        </correspAction>
        <correspAction xml:id="i-PD7QvfvDW4HCY61qjRRr6r" type="submission">
          <date when="2013-10-03"/>
        </correspAction>
        <correspAction xml:id="i-T5cfRSC6rDrPGdCymfBupZ" type="transfer">
          <date when="2013-10-03"/>
        </correspAction>
        <correspAction xml:id="i-J62swS47MV5JVUmyNFzNYX" type="assigned"/>
        <correspContext corresp="i-J62swS47MV5JVUmyNFzNYX">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-YRGKwhZ7zvzdLu51GWCWeT" type="motHeader"/>
      <div xml:id="i-Horan3SH9A4R2eHoQ5FxbT" type="motBody">
        <div xml:id="i-5QkhEDtTY2tyPPpQw8w8PQ" type="TOC">
          <head xml:id="i-RRCjDtckpzYTSxXLjDKb3j">
            1 Innehållsförteckning
          </head>
          <list xml:id="i-5jTnwpFD4krH6bcy99u7hv">
            <item xml:id="i-Ei9HUdK1PYyt7u5VrYhmFS">
              2 Förslag till riksdagsbeslut 2
            </item>
            <item xml:id="i-3TNWdKyM64BeX3Bu5DKEmD">
              3 Bakgrund 3
            </item>
            <item xml:id="i-XwYFm8G5FrGiN4m8o8xbdU">
              3.1 Regeringens nedmontering av arbetslöshetsförsäkringen 4
            </item>
            <item xml:id="i-Gm5BbekKcC9PfcpVc9H66Z">
              4 Reformer för en stärkt arbetslöshetsförsäkring 5
            </item>
            <item xml:id="i-PKA6x6kdDfegwPXPMJu3fm">
              4.1 Alla ska ha råd att vara med i a-kassan 6
            </item>
            <item xml:id="i-RpkNq1LYVWXxxEVcMzyub5">
              4.2 Höj ersättningsnivån 7
            </item>
            <item xml:id="i-Eotkr6VuRBNppFFQxv851C">
              4.3 Höj och indexera den högsta dagpenningen och grundbeloppet
              8
            </item>
            <item xml:id="i-EeHC6PiiwRrEaFVFkBXWqK">
              4.3.1 Taket – den högsta dagpenningen 8
            </item>
            <item xml:id="i-9bCvycRpCTYNzdq2Z6iDaE">
              4.3.2 Golvet – grundbeloppet 9
            </item>
            <item xml:id="i-Phyu6oF5ZUcvx39Ruj9Nye">
              4.4 Ta bort 75-dagarsregeln vid deltidsarbetslöshet 9
            </item>
            <item xml:id="i-SweC3oHT2pxQ2SY1o8wrzQ">
              4.5 Minska antalet karensdagar 11
            </item>
            <item xml:id="i-Tp2xcKkbnJLuLSfawVjDeD">
              4.6 Stärkt allmän arbetslöshetsförsäkring – färre i bidrag 11
            </item>
            <item xml:id="i-DoZS6PyMXEJgCfqu5sbeq8">
              5 Se över arbetslöshetsförsäkringen i sin helhet 12
            </item>
            <item xml:id="i-2moSjHdfB4QJawebA2V7U5">
              5.1 Obligatorisk a-kassa är inte en lösning på dagens problem
              12
            </item>
            <item xml:id="i-CYaNyst9a6pqcEtYwatEVs">
              5.1.1 Dagens a-kassor är effektiva 13
            </item>
            <item xml:id="i-We4gCT931gFAnGJFdNpHRB">
              5.2 Villkor för ersättning 14
            </item>
            <item xml:id="i-Ch3g6pmz2YfMhFJn13x2Tt">
              5.2.1 Arbets- och medlemsvillkoren 14
            </item>
            <item xml:id="i-PV7KH3x28s2Hzwv8KK4jMv">
              5.2.2 Arbetsvillkoret 15
            </item>
            <item xml:id="i-NkpTM1tr4oxFnKMa8FKCFr">
              5.2.3 Medlemsvillkoret 15
            </item>
            <item xml:id="i-DKAXVariJ6vwhEGy9A6LC2">
              5.2.4 Överhoppningsbar tid 15
            </item>
            <item xml:id="i-TDiphp3MjLP87gw6VM5bK8">
              5.2.5 Beräkning av normalinkomst och normalarbetstid 17
            </item>
            <item xml:id="i-8LRLHwMg8XAd6DJsnC6P2L">
              5.2.6 Bisyssla 18
            </item>
            <item xml:id="i-MAutP6g3EcwQJJkjHVtKVz">
              5.2.7 Förtroendevaldas rätt till ersättning 18
            </item>
            <item xml:id="i-RVM66yDw9ozHrXJLhzdGHL">
              5.2.8 Förtida uttag av pension 18
            </item>
            <item xml:id="i-LCq8vmM1QctsCpBKBbfeN1">
              5.2.9 Neutralitet i förhållande till ålder och familjesituation
              19
            </item>
            <item xml:id="i-Kpe3uGf5mUYA2mvTFasDL2">
              5.2.10 Rätten att begränsa sitt sökande 19
            </item>
            <item xml:id="i-NLJdXdrsAYv7BJoYccZsFv">
              5.2.11 Lämpligt arbete 20
            </item>
            <item xml:id="i-JUj3gS4ej8Dei9rrqh6yzZ">
              5.2.12 Möjligheten till en ytterligare ersättningsperiod 21
            </item>
            <item xml:id="i-6W5ciHKnnpz9yx8apf1iFf">
              5.3 Inför ett utjämningssystem 21
            </item>
            <item xml:id="i-88f42RAjd42YCq3u7sNWzX">
              5.4 Administrationen av aktivitetsstödet 21
            </item>
          </list>
        </div>
        <div xml:id="i-5dhAAJiHQ7fPrZgomiwhFn" type="motProposal" subtype="förslag">
          <head xml:id="i-GSTZq2L9Yg6oFGPYbotJeA">
            2 Förslag till riksdagsbeslut
          </head>
          <list xml:id="i-QFop9zFVgTxDdjcWEF7gef" style="ol">
            <item xml:id="i-LoHygeXemjhMC4eLbzQrBE">
              Riksdagen tillkännager för regeringen som sin mening vad som
              anförs i motionen om att nedtrappningen av ersättningsnivån i
              arbetslöshetsförsäkringen och aktivitetsstödet ska slopas så att
              ersättningsnivån är 80 procent av den tidigare lönen under hela
              ersättningsperioden samt för tid med aktivitetsstöd.
            </item>
            <item xml:id="i-JqujKYvhHSS5KJ5kgaTd8s">
              Riksdagen tillkännager för regeringen som sin mening vad som
              anförs i motionen om att den högsta dagpenningen ska höjas till
              960 kronor 2014 och därefter indexeras till löneutvecklingen.
            </item>
            <item xml:id="i-9bsZtNEzx85rA6B4A2Mpd2">
              Riksdagen tillkännager för regeringen som sin mening vad som
              anförs i motionen om att grundbeloppet ska höjas till 410 kronor
              per dag 2014 och därefter indexeras till löneutvecklingen.
            </item>
            <item xml:id="i-4qQTKyFD4kt5Q7FJTekxUG">
              Riksdagen begär att regeringen snarast återkommer med förslag
              om borttagande av 75-dagarsregeln vid deltidsarbetslöshet.
            </item>
            <item xml:id="i-BVwpRSCo6a721HswHQFgPd">
              Riksdagen tillkännager för regeringen som sin mening vad som
              anförs i motionen om att karensdagarna i arbetslöshetsförsäkringen
              ska minskas med två per år under 2014–2016.
            </item>
            <item xml:id="i-NUoUjtRphchewHzndhXsYN">
              Riksdagen tillkännager för regeringen som sin mening vad som
              anförs i motionen om att alla som uppfyller grundvillkoret i 9
              § lagen om arbetslöshetsförsäkring och har varit inskrivna vid
              Arbetsförmedlingen i tre månader utan att få arbete ska få rätt
              till ersättning med grundbeloppet.
            </item>
            <item xml:id="i-QW2fhF8M12XVZsZeFGzihs">
              Riksdagen tillkännager för regeringen som sin mening vad som
              anförs i motionen om att utgångspunkten för en översyn av arbetslöshetsförsäkringen
              ska vara att det även i fortsättningen ska vara frivilligt att
              vara medlem i en a-kassa och att arbetslöshetsförsäkringen ska
              vara solidariskt finansierad.
            </item>
            <item xml:id="i-SNuX124tmkeGJxqgb7dXuv">
              Riksdagen tillkännager för regeringen som sin mening vad som
              anförs i motionen om att utgångspunkten vid en översyn av arbetsvillkoret
              bör vara att utformningen ska vara så generös att det finns marginaler
              för sjukfrånvaro även för deltidsarbetande och visstidsanställda
              och att strukturell diskriminering av kvinnor undviks.
            </item>
            <item xml:id="i-uMtppFCh5mKFB1YCTM1pP">
              Riksdagen tillkännager för regeringen som sin mening vad som
              anförs i motionen om att en översyn av medlemsvillkoret bör utgå
              från att det inte får vara så kort att det lönar sig att stå utanför
              försäkringen till dess en uppsägning är ett faktum men att det
              inte heller ska utestänga unga, som sällan erbjuds mer än korta
              visstidsanställningar, från möjligheten till inkomstrelaterad
              ersättning.
            </item>
            <item xml:id="i-W5YKGePVph8RHYYj9WYgaY">
              Riksdagen tillkännager för regeringen som sin mening vad som
              anförs i motionen om att begränsningen av den överhoppningsbara
              tiden bör tas bort permanent alternativt göras lika lång för alla
              typer av överhoppningsbar tid.
            </item>
            <item xml:id="i-9c31ANb2QKXKGdT8Ms4DBw">
              Riksdagen tillkännager för regeringen som sin mening vad som
              anförs i motionen om att villkoren för att få räkna studier som
              överhoppningsbar tid bör utformas för att premiera, inte som i
              dag försvåra, livslångt lärande.
            </item>
            <item xml:id="i-94k86bvL1duH9PgMjBuwvS">
              Riksdagen tillkännager för regeringen som sin mening vad som
              anförs i motionen om att normalarbetstiden bör beräknas så att
              den inte diskriminerar deltids- och visstidsanställda.
            </item>
            <item xml:id="i-QrGKytWHx66cjfNsS13LgC">
              Riksdagen tillkännager för regeringen som sin mening vad som
              anförs i motionen om att beräkningen av normalinkomst och normalarbetstid
              bör förenklas.
            </item>
            <item xml:id="i-KKumeNH2mfANMs8piRUQFj">
              Riksdagen tillkännager för regeringen som sin mening vad som
              anförs i motionen om att kravet att en bisyssla ska ha utförts
              i minst tolv månader för att godkännas i kombination med arbetslöshetsersättning
              bör sänkas.
            </item>
            <item xml:id="i-Je74HqxwuVC3NgJuMhnBXT">
              Riksdagen tillkännager för regeringen som sin mening vad som
              anförs i motionen om att nya regler i syfte att stärka fackligt
              och politiskt förtroendevaldas rätt till ersättning från arbetslöshetsförsäkringen
              bör utarbetas.
            </item>
            <item xml:id="i-U24DqUJBfpQsgBoTqxh9iJ">
              Riksdagen tillkännager för regeringen som sin mening vad som
              anförs i motionen om att pensionsavdrag bör göras utan omräkning
              av dagpenningen, och för den som blivit beviljad förtida uttag
              men inte tar ut pension bör inget pensionsavdrag göras.
            </item>
            <item xml:id="i-F8vusMgdvFNbQNbigsdKvo">
              Riksdagen tillkännager för regeringen som sin mening vad som
              anförs i motionen om att arbetslöshetsförsäkringen inte ska vara
              utformad så att den diskriminerar unga, utan den ska vara neutral
              i förhållande till ålder och familjesituation.
            </item>
            <item xml:id="i-Dba3arp1qGR632DTeBAyZ">
              Riksdagen begär att regeringen, mot bakgrund av riksdagens tidigare
              tillkännagivande, snarast återkommer med lagförslag som ger arbetslösa
              rätt att begränsa sitt arbetssökande under de första 100 dagarna.
            </item>
            <item xml:id="i-GiQseyhdsCaCVJqo1aPK6v">
              Riksdagen begär att regeringen tar initiativ till att, i enlighet
              med vad som anförs i motionen, föra in bestämmelser om arbete
              utomlands i allmänhet och inom Försvarsmakten i synnerhet i de
              föreskrifter som reglerar lämpligt arbete.
            </item>
            <item xml:id="i-VPhjJQrGKkSiTxEYkimrwY">
              Riksdagen tillkännager för regeringen som sin mening vad som
              anförs i motionen om att det är väsentligt att reglerna i arbetslöshetsförsäkringen
              är utformade så att de inte i praktiken sätter upp hinder för
              den enskilde att få en varaktig anställning efter arbetslösheten,
              och därför bör det i vissa situationer finnas möjlighet till en
              ytterligare ersättningsperiod.
            </item>
            <item xml:id="i-RgogrSN7YxtaxaYxewRsDi">
              Riksdagen tillkännager för regeringen som sin mening vad som
              anförs i motionen om att ett förutsägbart system för utjämningsavgifter
              respektive utjämningsbidrag mellan a-kassorna bör införas.
            </item>
            <item xml:id="i-P1irmxEtAt6HnAYPh29RhS">
              Riksdagen tillkännager för regeringen som sin mening vad som
              anförs i motionen om att ansvaret för aktivitetsstödet bör föras
              över till a-kassorna.
            </item>
          </list>
        </div>
        <div xml:id="i-9bTFNBXM7wk3NFx3Rwvms3" type="motContent">
          <head xml:id="i-Ngt2aAKyww1kNrTFZRCcof" type="h1">
            3 Bakgrund
          </head>
          <p xml:id="i-WC8qUqHhdEnz8gdip5RLbM">
            Arbetslöshetsförsäkringen består av två delar: en allmän grundförsäkring
            och en frivillig inkomstrelaterad försäkring. Från den allmänna
            försäkringen kan alla arbetslösa, som enligt regelverket kvalificerat
            sig till det, erhålla ersättning med grundbeloppet. För att få
            inkomstrelaterad ersättning från den frivilliga arbetslöshetsförsäkringen
            ska man vara medlem i en a-kassa. En arbetslöshetsförsäkring som
            ger inkomsttrygghet vid arbetslöshet är en viktig del i den svenska
            arbetsmarknadsmodellen.
          </p>
          <p xml:id="i-AKoHZsHgYGZ1RkysonubV">
            En arbetslöshetsförsäkring som ger inkomsttrygghet under omställning
            är avgörande för den enskildes trygghet och handlingsutrymme.
            För löntagarkollektivet som helhet ska försäkringen bidra till
            att förhindra underbudskonkurrens och att upprätthålla löner på
            en anständig nivå också i tider av hög arbetslöshet. Arbetslöshetsförsäkringens
            utformning och legitimitet är också avgörande för en flexibel
            arbetsmarknad som präglas av strukturomvandling, produktivitetsutveckling
            och rörlighet. Försäkringen måste dessutom kunna fylla en viktig
            konjunktur- och regionalpolitisk funktion i tider av hög arbetslöshet
            och då tillfälliga kriser drabbar hela eller delar av landet.
          </p>
          <p xml:id="i-A6k5kjevK4qJYAHkxptBUy">
            Med en urholkad arbetslöshetsförsäkring förskjuts maktförhållandena
            på arbetsmarknaden till arbetsgivarnas förmån och alla löntagare
            riskerar press nedåt på löner och arbetsvillkor.
          </p>
          <head xml:id="i-Ntrn1yGxN7BrguAuBVzv3d" type="h2">
            3.1 Regeringens nedmontering av arbetslöshetsförsäkringen
          </head>
          <p xml:id="i-F9VKxCrpVxR3bzQxUEZv1R">
            Efter regeringsskiftet 2006 raserade regeringen snabbt och strategiskt
            viktiga grundstenar i arbetslöshetsförsäkringen. Medlemsavgifterna
            i a-kassorna höjdes kraftigt och differentierades, kvalificeringsreglerna
            försämrades drastiskt, ersättningsnivån sänktes, studerandevillkoret
            avskaffades, antalet karensdagar utökades, möjligheten till ersättning
            vid deltidsarbetslöshet begränsades och den högsta dagpenningen
            och grundbeloppet urholkades. De otal ändringar som regeringen
            verkställt har gjort försäkringen onödigt krånglig, svårhanterlig
            och oförutsägbar, vilket leder till ökad rättsosäkerhet och längre
            handläggningstider. Sammantaget omfattas färre av en arbetslöshetsförsäkring
            som blivit sämre, dyrare att vara ansluten till och mer orättvis.
          </p>
          <p xml:id="i-KvFbQmsP9zuci8z2YyDnKC">
            Det ger negativa effekter för hela samhället. En dålig arbetslöshetsförsäkring
            bidrar till att fördjupa ekonomiska krisers effekter och varaktighet
            eftersom efterfrågan inte hålls uppe. Regeringens finanspolitiska
            råd har försökt uppmärksamma regeringen på det problemet och föreslog
            en förstärkning av arbetslöshetsförsäkringen som en konjunkturpolitisk
            insats. Inte ens det var regeringen beredd att diskutera.
          </p>
          <p xml:id="i-8Ke94SMFYjjeeQvcBDJw4f">
            En annan kontraproduktiv samhällsekonomisk effekt av en sämre
            arbetslöshetsförsäkring är att kostnaderna för arbetslösheten
            i stället vältras över på kommunerna i form av ökade kostnader
            för ekonomiskt bistånd. Regeringen hävdar att den vill minska
            bidragsberoendet men för en politik som leder till det motsatta.
            Sedan år 2008 har utbetalningarna av ekonomiskt bistånd ökat drastiskt.
            År 2011 fick 264 249 personer ekonomiskt bistånd. 40 procent av
            biståndsmottagarna, drygt 100 000 personer, var arbetslösa. De
            flesta av dem som var tvungna att söka bidrag för att de saknade
            arbete, gjorde det därför att de inte var berättigade till någon
            ersättning från arbetslöshetsförsäkringen. Många var också tvungna
            att söka bidrag eftersom den ersättning de fick från arbetslöshetsförsäkringen
            var alltför låg.
          </p>
          <p xml:id="i-FdgiQ7z5zD73NFbXi6PTX7">
            Den politik som regeringen Reinfeldt kallar arbetslinjen, och
            som skulle minska utanförskapet, har gjort arbetslösa bidragsberoende
            och vältrar över kostnader för arbetslösheten på kommunerna.
          </p>
          <p xml:id="i-VXaxtEt7jgC4KeELVfMbkK">
            Sabotaget av arbetslöshetsförsäkringen är en bärande del i regeringens
            långsiktiga strävan att försvaga löntagarna som kollektiv och
            stimulera framväxten av en låglönearbetsmarknad. I kombination
            med bl.a. sämre möjligheter till utbildning och omskolning, avsaknad
            av innehåll i de arbetsmarknadspolitiska programmen, hårdare krav
            på arbetssökande och rabatter på arbetskraft inom framför allt
            den privata tjänstesektorn, skapas ett starkt tryck på löntagarna
            att acceptera väsentligt lägre löner och sämre arbetsvillkor än
            vad som tidigare varit tänkbart. Konsekvenserna är förödande.
          </p>
          <p xml:id="i-CvCsSBNK3CF9fJU9HRqfCC">
            Vi behöver en stabil och solidarisk arbetslöshetsförsäkring som
            bättre motsvarar dagens och framtidens behov. Den frivilliga arbetslöshetsförsäkringen
            måste därför förbättras så att den ger verklig inkomsttrygghet
            och den allmänna grundförsäkringen måste förstärkas för att minska
            arbetslösas beroende av kommunala bidrag.
          </p>
          <p xml:id="i-WR28VgC6QCC7SfLPELJHaC">
            Arbetslöshetsförsäkringen behöver ses över i sin helhet och reformeras
            i grunden så att den kan fylla sin funktion i den svenska arbetsmarknadsmodellen.
            Det är nödvändigt för ett solidariskt och tryggt arbetsliv och
            samhälle.
          </p>
          <p xml:id="i-Rov2cx57TigmkWXVh2vsd9">
            Ett antal nödvändiga förändringar som minskar de negativa effekterna
            av regeringens sabotage mot arbetslöshetsförsäkringen kan dock
            göras omgående utan föregående utredning. Vi lägger därför fram
            ett antal förslag som förbättrar den inkomstrelaterade arbetslöshetsförsäkringen
            och som stärker den allmänna grundförsäkringen. Vi lämnar också
            förslag på utgångspunkter för en översyn av hela regelverket till
            en framtida frivillig solidariskt finansierad inkomstförsäkring
            vid arbetslöshet.
          </p>
          <head xml:id="i-64iA5zX5wiJgA25LdUMXhB" type="h1">
            4 Reformer för en stärkt arbetslöshetsförsäkring
          </head>
          <p xml:id="i-5pF4k4oT4hXaD1PDEUC4Ko">
            Regeringen menar att arbetslösheten minskar om arbetslösa söker
            så många jobb som möjligt och sänker sina lönekrav. Den bortser
            från det självklara att det inte är antalet sökta arbeten som
            avgör om en arbetslös får ett jobb eller inte. Det är tvärtom
            tillgången på arbetstillfällen som avgör både sökintensitet och
            möjligheten att få ett nytt jobb. Så länge det inte finns tillräckligt
            med lämpliga arbeten att söka saknar enskilda arbetssökandes beteende
            avgörande betydelse för hur antalet sysselsatta förändras. Ökad
            press på arbetslösa, ekonomiskt och socialt, ger inte några positiva
            effekter om det inte finns lämpliga arbeten att söka. Det är arbetslösheten
            som är problemet – inte den arbetslöse. Återkommande arbetslöshetskriser
            är ett systemfel i kapitalismen, ett marknadsmisslyckande. Det
            går inte att rätta till genom att, som regeringen har gjort, försämra
            arbetslöshetsförsäkringen och utforma arbetsmarknadspolitiska
            program i avskräckningssyfte. Det som krävs är en ekonomisk politik
            för full sysselsättning.
          </p>
          <head xml:id="i-PEiqr2qb8zPTzGCUtXbryA" type="h2">
            4.1 Alla ska ha råd att vara med i a-kassan
          </head>
          <p xml:id="i-Y1QBT8H7dQkwtEkseZXRud">
            Efter regeringens tillträde i september 2006 minskade antalet
            medlemmar i a-kassorna på två år med en halv miljon. Därefter
            har en viss återhämtning skett, 350 000 färre är i dag medlem
            i en a-kassa än jämfört med vid regeringens tillträde. Detta samtidigt
            som arbetskraften, i åldern 15–75 år, har ökat med över 300 000
            personer. Tillsammans medför det att andelen av arbetskraften
            som är medlem i en a-kassa har minskat från ca 80 till under 70
            procent. Det stora medlemsbortfallet är en följd av regeringens
            drastiska höjningar av medlemsavgifterna till a-kassorna och försämrade
            ersättnings- och kvalificeringsvillkor.
          </p>
          <p xml:id="i-SjB3Vod5UssQVYBvTyS8X7">
            De höjda medlemsavgifterna har orsakats av att regeringen har
            infört nya avgifter som a-kassorna tvingas betala in till staten,
            först en förhöjd finansieringsavgift och därefter den s.k. arbetslöshetsavgiften.
          </p>
          <p xml:id="i-Midu8PxsDFavRh4JB4BwAz">
            Löntagarna finansierar arbetslöshetsförsäkringen i sin helhet,
            dels genom arbetsmarknadsavgiften som arbetsgivaren betalar in
            till staten, dels genom finansieringsavgiften och arbetslöshetsavgiften
            som a-kassorna betalar in till staten.
          </p>
          <p xml:id="i-PyipwC4yMdy8bWWoGoB2Sd">
            År 2006 finansierade arbetsmarknadsavgiften ca 88 procent av
            den utbetalda ersättningen från försäkringen och medlemsavgifterna
            ungefär 12 procent. Vid årsskiftet 2007 införde regeringen en
            förhöjd finansieringsavgift. Det innebar att a-kassorna var tvungna
            att drastiskt höja sina medlemsavgifter och att medlemsavgifternas
            andel av finansieringen av den utbetalda ersättningen ökade till
            drygt 60 procent år 2007 – en dramatisk ökning från året innan.
          </p>
          <p xml:id="i-CAsLdhvY7oJBQ23NqvUSTh">
            Den förhöjda finansieringsavgiften var inte påkallad av finansiella
            skäl. År 2007 gick arbetslöshetsförsäkringen med ett överskott
            på 28 miljarder kronor. Det utrymme i statsbudgeten som höjningen
            av medlemsavgifterna och de sänkta ersättningsnivåerna i arbetslöshetsförsäkringen
            skapade har regeringen i praktiken använt för att finansiera en
            stor del av det s.k. jobbskatteavdraget. Avdraget gäller alla
            som har inkomst av arbete men har på p.g.a. sin utformning till
            största delen gått till höginkomsttagare. Personer med inkomster
            från a-kassa, pensioner, sjukförsäkring eller annan socialförsäkring
            är inte berättigad till avdraget alls. Regeringen låter alltså
            a-kassornas medlemmar finansiera skattesänkningarna genom överuttag
            av avgifter.
          </p>
          <p xml:id="i-8hRALP4RU8F51C9kRQVqZ7">
            År 2008 ersatte regeringen den förhöjda finansieringsavgiften
            med arbetslöshetsavgiften. Arbetslöshetskassorna betalar just
            nu både den vanliga finansieringsavgiften och en arbetslöshetsavgift
            till staten. Regeringens syfte med arbetslöshetsavgiften var att
            den ska bidra till sänkta reservationslöner, dvs. att människor
            ska acceptera att ta anställningar med lägre löner. Den djupt
            orättvisa och differentierade arbetslöshetsavgiften är relaterad
            till arbetslöshetsnivån i respektive a-kassa och har en inbyggd
            omvänd solidaritetsprincip. Den lägsta avgiften betalar i dag
            medlemmar i Finans- och försäkringsbranschens och Akademikernas
            a‑kassa. I dessa kassor är arbetslöshetsnivån relativt låg och
            lönenivån hög, och därmed är inkomstökningen till följd av jobbskatteavdraget
            också hög. De högsta avgifterna betalas av LO-medlemmar i tjänstesektorn,
            där lönerna är låga, deltider och visstidsanställningar vanliga
            och inkomstökningen till följd av jobbskatteavdraget låg.
          </p>
          <p xml:id="i-At3kQnwuHnGnSa5k7zyX8U">
            De a-kassor vars medlemmar drabbades hårdast av krisen åren 2008–2009
            tvingades också öka sina avgifter kraftigt. Vissa a-kassor tvingades,
            samtidigt som arbetslöshetsförsäkringen var kraftigt överfinansierad,
            höja medlemsavgifterna med 300 procent.
          </p>
          <p xml:id="i-DxUHiR2QWeYzNLZhXPUdKW">
            Differentieringssystemet har också andra inbyggda absurditeter.
            Till exempel IF Metalls a-kassa kunde från den 1 januari 2011
            sänka arbetslöshetsavgiften från 300 kronor till 150 kronor. Inte
            för att medlemmarna hade fått nya anställningar utan därför att
            många då hade varit arbetslösa så länge att de utförsäkrades från
            arbetslöshetsförsäkringen och i stället fick aktivitetsstöd från
            Försäkringskassan.
          </p>
          <p xml:id="i-H4b2NG4uwAivP5QJizvAYb">
            Vänsterpartiet vill att alla ska ha råd att vara med i en a-kassa
            och att arbetslöshetsförsäkringen ska vara solidariskt finansierad.
            Det är därför av stor betydelse att regeringen, i och med årets
            budgetproposition, tvingas avskaffa arbetslöshetsavgiften som
            en följd av trepartssamtalen. Minskade kostnader för att vara
            medlem i en a-kassa tillsammans med förbättrade kvalificerings-
            och ersättningsvillkor är det effektivaste sättet att skapa en
            inkomstförsäkring som alla med fast förankring på arbetsmarknaden
            kan få ersättning ifrån vid arbetslöshet. Vänsterpartiet vill
            dock sänka tröskeln för medlemskap i a-kassa ytterligare genom
            att återinföra möjligheten att dra av för medlemsavgiften i skattedeklarationen.
            Avdragsrätt om 40 procent för medlemsavgift till arbetslöshetskassa
            ska införas. Detta bör riksdagen som sin mening ge regeringen
            till känna.
          </p>
          <head xml:id="i-Ve6qUcNf31hqXPAcMAJTW2" type="h2">
            4.2 Höj ersättningsnivån
          </head>
          <p xml:id="i-CnTQKetE9CNKtvF4BNg2XE">
            År 2007 differentierade högerregeringen ersättningsnivån från
            arbetslöshetsförsäkringen utifrån arbetslöshetens längd. Den som
            är arbetslös längre än 200 dagar straffas nu genom att ersättningsnivån
            sänks till 70 procent och efter 300 dagar till 65 procent. Möjligheten
            till förlängd ersättningsperiod efter 300 dagar togs bort så i
            praktiken är det, med vissa undantag, utförsäkrade med aktivitetsstöd
            som får ersättning på 65-procentsnivån.
          </p>
          <p xml:id="i-6ogExdB9iXfAnYNEMyu6k2">
            Självklart måste den som vill ha ett arbete söka jobb, men ersättningsnivåns
            betydelse är kraftigt överdriven i regeringens retorik. Äldre,
            lågutbildade, utlandsfödda och personer med funktionsnedsättningar
            är sedan länge överrepresenterade bland de långtidsarbetslösa.
            Det beror inte på att de söker färre anställningar än andra, utan
            på arbetsmarknadens krav och arbetsgivarnas preferenser. Nedtrappningen
            av ersättningsnivån i arbetslöshetsförsäkringen i kombination
            med kraftigt minskade resurser till aktiva utbildningsinsatser
            och anställningsstöd slår särskilt hårt mot dem som redan har
            svårigheter med att hävda sig på arbetsmarknaden. Nedtrappningen
            av ersättningsnivån drabbar i praktiken bara dem som hade en lön
            under 21 400 kronor i månaden före arbetslösheten. Den press nedåt
            på löneanspråk som nedtrappningen innebär är därför tydligt riktad
            mot låglönegrupper.
          </p>
          <p xml:id="i-7xpUxdJGRnfQaYt9YEmjHs">
            Problemen med hög arbetslöshet och långvariga arbetslöshetsperioder
            måste lösas med andra medel: en ekonomisk politik för full sysselsättning,
            bättre utbildningspolitik och en aktiv arbetsmarknadspolitik.
            På sikt arbetar vi för att skapa ekonomiskt utrymme för att höja
            ersättningsnivån till 90 procent. Det finns inga långsiktigt hållbara
            argument för att nivån i arbetslöshetsförsäkringen ska vara lägre
            i dag än på 1980-talet. I dagsläget prioriterar vi de insatser
            som är mest akuta för att förstärka arbetslöshetsförsäkringens
            legitimitet och minska de ekonomiska orättvisor och risker regeringens
            försämringar har skapat. Vi anslår i vårt budgetalternativ för
            åren 2014–2016 medel för att i ett första steg höja ersättningsnivån
            till 80 procent under hela ersättningsperioden samt för tid med
            aktivitetsstöd. Se motion 2013/14:A327 Utgiftsområde 14 Arbetsmarknad
            och arbetsliv.
          </p>
          <p xml:id="i-Vtwmxq7mYagsCWBpEo1nK8">
            Nedtrappningen av ersättningsnivån i arbetslöshetsförsäkringen
            och aktivitetsstödet ska därför slopas så att ersättningsnivån
            är 80 procent av tidigare lön under hela ersättningsperioden samt
            för tid med aktivitetsstöd. Detta bör riksdagen som sin mening
            ge regeringen till känna.
          </p>
          <head xml:id="i-Xin9iiuAfz4k475pucyB3z" type="h2">
            4.3 Höj och indexera den högsta dagpenningen och grundbeloppet
          </head>
          <p xml:id="i-M6wrCYFztt6HreBfvoxuZA">
            Det finns ett tak för den högsta dagpenningen som medför att
            de flesta inte kommer att få ut 80 procent även om nedtrappningen
            av ersättningsnivån tas bort. Nuvarande regler innebär att den
            högsta dagpenningen och grundbeloppet bestäms genom att riksdagen
            godkänner den nivå regeringen fastställer. Utredningen En allmän
            och sammanhållen arbetslöshetsförsäkring (SOU 1996:150) varnade
            för den urholkning av försäkringen denna ordning riskerade att
            leda till och förespråkade en indexering i förhållande till löneutvecklingen.
            Farhågorna har besannats med råge.
          </p>
          <head xml:id="i-Ub2GatU1QbefDR2EwxKHBF" type="h3">
            4.3.1 Taket – den högsta dagpenningen
          </head>
          <p xml:id="i-MYza7s46EciciK11gkxPLF">
            För att nå målet att 80 procent av löntagarna ska erhålla 80
            procent av tidigare lön vid arbetslöshet krävs det att taket för
            den högsta dagpenningen höjs rejält.
          </p>
          <p xml:id="i-YFGnA8ofiWjDiB3CaJmasp">
            Den högsta dagpenningen har urholkats sedan år 1993 då den dåvarande
            moderatledda regeringen slopade indexeringen. Sedan år 2002, då
            den högsta dagpenningen blev 680 kronor, har den inte höjts. Det
            innebär att den högsta ersättning som någon kan få från sin a-kassa
            är 14 960 kronor brutto per månad. Det är 80 procent av en bruttolön
            på 18 700 kronor per månad. Det innebär att en löntagare med genomsnittslön
            bara får ut omkring 50 procent av sin tidigare lön från sin a-kassa.
            Tillsammans med den försämrade beräkningen av normalinkomst och
            normalarbetstid har konsekvensen blivit att majoriteten av alla
            arbetslösa är underförsäkrade. I juni 2013 fick endast en av tio
            som jobbade heltid när de blev arbetslösa ut 80 procent av sin
            tidigare inkomst. Den svenska arbetslöshetsförsäkringen kan därmed
            inte längre sägas vara en inkomstbortfallsförsäkring. Det hotar
            försäkringens legitimitet. Arbetslöshetsförsäkringen levererar
            inte längre den utlovade inkomsttryggheten.
          </p>
          <p xml:id="i-D4u72ep5pCn64qBbSvEemV">
            I internationell jämförelse har den svenska arbetslöshetsförsäkringen
            försämrats dramatiskt. Enligt OECD (Organisation for Economic
            Co-operation and Development) sjönk den svenska nettoersättningsnivån
            för en medelinkomsttagare från 67 procent år 2002 till 50 procent
            år 2008. Det är det största raset inom OECD-området.
          </p>
          <p xml:id="i-NLya79RgytBWdaoGRtGzxX">
            Taket, den högsta dagpenningen i arbetslöshetsförsäkringen, måste
            därför höjas. Vi anslår i vårt budgetalternativ för åren 2014–2016
            medel för att i ett första steg höja den högsta dagpenningen till
            960 kronor och samtidigt indexera den till löneutvecklingen. Se
            motion 2013/14:A327 Utgiftsområde 14 Arbetsmarknad och arbetsliv.
            För att nå målet 80 procent kommer det att krävas ytterligare
            höjningar av taket.
          </p>
          <p xml:id="i-PPXU5KZCrcZ3aAhaEbu19U">
            Den högsta dagpenningen ska höjas till 960 kronor år 2014 och
            samtidigt indexeras till löneutvecklingen. Detta bör riksdagen
            som sin mening ge regeringen till känna.
          </p>
          <head xml:id="i-FfxQQ5CRsnR3aMU7PEyMLn" type="h3">
            4.3.2 Golvet – grundbeloppet
          </head>
          <p xml:id="i-YHb8Z1VDjqLHCgqoDE3oC">
            Inte heller golvet, grundbeloppet, har höjts sedan år 2002. Det
            är i dag 320 kronor per dag för den som har mist en heltidsanställning,
            vilket motsvarar 7 040 kronor brutto per månad. Aktivitetsstödet
            för dem som deltar i en arbetsmarknadsåtgärd och som inte har
            kvalificerat sig för ersättning från arbetslöshetsförsäkringen
            är ännu lägre, 223 kronor per dag, vilket motsvarar 4 906 kronor
            brutto per månad. I sin ekonomiska proposition våren 2011 tog
            regeringen upp att den ansåg att det var ett problem att det finns
            ett golv i arbetslöshetsförsäkringen eftersom det medför att det
            för vissa blir olönsamt att ta en anställning. Det säger en del
            om vilka lönenivåer regeringen anser är lagom.
          </p>
          <p xml:id="i-Kx5LeBJFpQhs32A2PWELdt">
            Vi anslår i vårt budgetalternativ för åren 2014–2016 medel för
            att höja grundbeloppet till 410 kronor och samtidigt indexera
            det till löneutvecklingen. Se motion 2013/14:A327 Utgiftsområde
            14 Arbetsmarknad och arbetsliv.
          </p>
          <p xml:id="i-Lq7JFx6Cx6fTHe5Btkr5BE">
            Grundbeloppet ska höjas till 410 kronor per dag år 2014 och samtidigt
            indexeras till löneutvecklingen. Detta bör riksdagen som sin mening
            ge regeringen till känna.
          </p>
          <head xml:id="i-T9gvgqLDDJ588dbys128rH" type="h2">
            4.4 Ta bort 75-dagarsregeln vid deltidsarbetslöshet
          </head>
          <p xml:id="i-F47YQpmGEE1guRdK4PD7Zn">
            En av regeringens deviser är att det ska löna sig att arbeta.
            Med ett sådant syfte är den 75-dagarsbegränsning vid deltidsarbetslöshet
            som regeringen infört direkt kontraproduktiv. En grundtanke i
            arbetslöshetsförsäkringen har varit att reglerna så långt möjligt
            ska utformas så att den som är arbetslös inte ska förlora på att
            arbeta. Under regeringen Reinfeldt har brådskan att genomföra
            förändringar och besparingar varit så stor att detta grundperspektiv
            inte alltid funnits med. Skärpningen i deltidsreglerna är ett
            exempel på det. Från att tidigare åtminstone kunna deltidsstämpla
            under en ersättningsperiod på 300 ersättningsdagar träder begränsningen
            nu in redan efter 75 dagar. De dagar som räknas in i de 75 dagarna
            är utbetalade dagar under veckor där den arbetslöse också arbetat.
          </p>
          <p xml:id="i-UBnSVrkp9Ft5aMLDg4eoy1">
            Konstruktionen är ineffektiv i förhållande till syftet. Den som
            kan misstänkas vara nöjd med att deltidsstämpla är nog i första
            hand den som jobbar ganska mycket. Den som jobbar bara enstaka
            dagar i veckan är troligen mer motiverad att aktivt söka mer arbete.
            Men 75-dagarsregeln innebär att den som jobbar fyra dagar per
            vecka kan deltidsstämpla i 75 veckor, medan den som jobbar en
            dag per vecka har slut på sina deltidsdagar redan efter 19 veckor.
            Det går knappast att leva på lönen för en dags arbete per vecka.
            Den som jobbar på det viset tvingas därför efter mindre än ett
            halvår att säga upp sitt deltidsarbete och bli helt arbetslös.
            75-dagarsregeln slår alltså hårdast mot dem som har svårast att
            komma in på arbetsmarknaden igen.
          </p>
          <p xml:id="i-MrCNknY5k333eXw4jGwwKe">
            De som har haft ett deltidsföretag vid sidan av en deltidsanställning
            och blivit av med sin anställning drabbas särskilt hårt av 75-dagarsregeln.
            Tidigare påverkades inte ersättningen av deltidsföretaget, men
            nu tvingas den arbetslöse lägga ner sitt företag efter 75 dagar.
            Det är märkligt att en regering som säger sig vilja ha fler småföretag
            inför en sådan försämring.
          </p>
          <p xml:id="i-ATy6dJPdFDXMtkr7inbQkP">
            Deltidsbegränsningen utgör också en begränsning i vår demokrati
            som bygger på att medborgarna engagerar sig i samhällsfrågor och
            tar på sig fackliga och politiska förtroendeuppdrag. I de fall
            där den förtroendevalde blir arbetslös och uppdraget i arbetslöshetsförsäkringens
            mening jämställs med arbete, innebär det att personen kan tvingas
            avsäga sig sitt uppdrag för att kunna behålla sin ersättning.
          </p>
          <p xml:id="i-9UGngjGjLpGNW9LFwcYHKd">
            Riksdagen gav våren 2011 regeringen i uppdrag att se över arbetslöshetsförsäkringens
            regelverk i fråga om deltidsbegränsningen och återkomma med förslag
            som inte diskriminerar deltidsarbetslösa. Sedan dess har regeringen
            skickat frågan vidare till den parlamentariska socialförsäkringsutredningen
            (PSFU). Vi menar dock att frågan inte behöver utredas vidare utan
            att en återställning av reglerna måste göras skyndsamt.
          </p>
          <p xml:id="i-TJviEdUsaCA5tNWFtWkWp5">
            Deltidsarbetslöshet är ett strukturellt problem. Inom kvinnodominerade
            branscher med låg lön är det vanligt att arbetsgivare organiserar
            arbetet utifrån deltidstjänster och tillfälliga anställningar
            i form av timvikariat. Under sådana förhållanden är det rimligt
            att den som kan och vill jobba heltid, men bara erbjuds jobb på
            deltid, ska ha rätt att kvarstå som arbetssökande och få ersättning
            från sin a-kassa upp till heltid.
          </p>
          <p xml:id="i-5iM4vtopMpfjkkdTXzeUL5">
            Regeringens begränsning av rätten att deltidsstämpla till sammanlagt
            75 ersättningsdagar innebär en orimlig bestraffning av den enskilde,
            där a-kassan tidigare stått för mellanskillnaden mellan arbetsutbud
            och arbetad tid. Det är dock inte en idealisk lösning på sikt
            att a-kassan på detta sätt subventionerar arbetsgivares ovilja
            att inrätta fasta heltidstjänster. Vänsterpartiet föreslår därför
            en lagstadgad rätt till heltid för att minimera risken för deltidsarbetslöshet,
            men så länge den rätten inte finns bör deltidsarbetslösa ha samma
            rätt som heltidsarbetslösa att få ersättning från arbetslöshetsförsäkringen
            för den tid de kan, men inte får, arbeta. Vi har avsatt medel
            för detta i vårt budgetalternativ för år 2014–2016. Se motion
            2013/14:A327 Utgiftsområde 14 Arbetsmarknad och arbetsliv.
          </p>
          <p xml:id="i-6iq7XkZQCxrjRtcoZqwJKd">
            Regeringen bör snarast återkomma med förslag om borttagande av
            75-dagarsregeln vid deltidsarbetslöshet. Detta bör riksdagen begära.
          </p>
          <head xml:id="i-6i9Fi5FaNQXDu1CJc9xdM3" type="h2">
            4.5 Minska antalet karensdagar
          </head>
          <p xml:id="i-FYkziFVVCbrzMJVJDjWbov">
            Självrisken i arbetslöshetsförsäkringen är i dag hög. Ingen ersättning
            betalas ut under de sju första dagarna, vilket medför en stor
            inkomstförlust i ett redan utsatt läge. Antalet karensdagar i
            arbetslöshetsförsäkringen bör därför minskas för att på sikt tas
            bort helt. I vårt budgetalternativ för åren 2014–2016 har vi avsatt
            medel för att påbörja detta. Se motion 2013/14:A327 Utgiftsområde
            14 Arbetsmarknad och arbetsliv.
          </p>
          <p xml:id="i-PBkAPvnhJ8WqSpKvLyrRPq">
            Karensdagarna i arbetslöshetsförsäkringen ska minskas med två
            per år under åren 2014–2016. Detta bör riksdagen som sin mening
            ge regeringen till känna.
          </p>
          <head xml:id="i-MawVpVqF4vU9SUwDPJdNYJ" type="h2">
            4.6 Stärkt allmän arbetslöshetsförsäkring – färre i bidrag
          </head>
          <p xml:id="i-RMRMufcU5v1VhkoF22SJxK">
            Vi har en allmän arbetslöshetsförsäkring i Sverige men efter
            regeringens försämringar av kvalifikationsvillkoren för rätt till
            ersättning kommer, om ingenting görs, bara var fjärde arbetslös
            kunna få ersättning inom kort. År 2006, före regeringens försämringar
            av kvalifikationsreglerna, fick 80 procent av de arbetslösa som
            var inskrivna vid Arbetsförmedlingen ersättning från arbetslöshetsförsäkringen.
            Nu är siffrorna dramatiskt lägre. Vid slutet av år 2012 fick endast
            39 procent av de arbetslösa männen ersättning från arbetslöshetsförsäkringen
            och av kvinnorna var det bara 36 procent.
          </p>
          <p xml:id="i-FMk2MosPHhygznjrrPuP8e">
            En viktig orsak till att allt färre får någon ersättning är att
            den borgerliga regeringen har avskaffat studerandevillkoret. Tidigare
            var det möjligt för den som efter avslutade studier varit inskriven
            hos Arbetsförmedlingen i tre månader utan att kunna få ett jobb
            att få ersättning med grundbeloppet från den allmänna arbetslöshetsförsäkringen.
            Idag står denna grupp arbetssökande, främst unga, helt utan ersättning
            från arbetslöshetsförsäkringen. Regeringen har också höjt ribban
            i arbetsvillkoret så att det är svårt för dem som arbetar halvtid
            eller har en kortvarig anställning att kvalificera sig för ersättning.
            En allt större andel av de arbetslösa blir i stället hänvisade
            till kommunernas försörjningsstöd eller försörjs av anhöriga.
          </p>
          <p xml:id="i-4mQRb4B4KAWEhu5C43Rouy">
            Att en majoritet av de arbetslösa saknar möjlighet till försörjning
            från arbetslöshetsförsäkringen är ohållbart. Det behovsprövade
            försörjningsstödet är direkt olämpligt som ersättning för arbetslösa.
            Det är också orimligt att socialtjänstens resurser i allt högre
            grad ska gå till handläggning av ersättning till arbetslösa på
            bekostnad av annat socialt arbete. Vänsterpartiet anser att försörjningen
            av arbetslösa, liksom arbetsmarknadspolitiken är ett statligt,
            inte ett kommunalt, ansvar.
          </p>
          <p xml:id="i-6Tf3b9hb4RAYQcBnT3NDeU">
            Vi har därför anslagit medel för en förstärkning av grundförsäkringen
            i vår budgetmotion för åren 2014–2016. Se motion 2013/14:A327
            Utgiftsområde 14 Arbetsmarknad och arbetsliv. Vi har utformat
            vårt förslag efter grundvillkoret i 9 § lagen om arbetslöshetsförsäkring.
            Det innebär att den sökande ska vara arbetsför och oförhindrad
            att ta ett arbete, beredd att ta lämpligt arbete, anmäld vid Arbetsförmedlingen,
            medverka till handlingsplan och aktivt söka men inte kunna få
            ett arbete.
          </p>
          <p xml:id="i-3xSdXnby8CTmu9Goh7nckG">
            Alla som uppfyller grundvillkoret i 9 § lagen om arbetslöshetsförsäkring
            och har varit inskrivna vid Arbetsförmedlingen i tre månader utan
            att kunna få arbete ska få rätt till ersättning med grundbeloppet.
            Detta bör riksdagen som sin mening ge regeringen till känna.
          </p>
          <head xml:id="i-3jpchfZx21kZMNTKgC7cqP" type="h1">
            5 Se över arbetslöshetsförsäkringen i sin helhet
          </head>
          <p xml:id="i-QJ59er9NhLtyNLqXAPo2uK">
            Efter att ha genomfört de tidigare nämnda försämringarna, skrev
            regeringen i sin budgetproposition för 2012 (prop. 2011/12:1)
            att den vill införa en allmän obligatorisk inkomstförsäkring vid
            arbetslöshet. Regeringen tillsatte år 2010 en parlamentarisk socialförsäkringsutredning
            som även har fått i uppdrag att se över när och hur en obligatorisk
            arbetslöshetsförsäkring kan införas.
          </p>
          <p xml:id="i-LpAudBT793Ap9pMmPteE7s">
            Det är olyckligt att på detta sätt sammanblanda arbetslöshetsförsäkringen
            med socialförsäkringarna. Det är fråga om olika system som fyller
            olika funktioner. Kopplingen till den svenska arbetsmarknadsmodellen
            med kollektivavtalade löner ger arbetslöshetsförsäkringen en särställning.
            Vi vill stärka och utveckla vår arbetsmarknadsmodell där systemet
            med frivilligt medlemskap i arbetslöshetskassor med facklig anknytning
            har en viktig funktion att fylla. Sanningen är också att det inte
            är fler som kommer att kunna få inkomstrelaterad ersättning i
            en arbetslöshetsförsäkring som alla tvångsansluts till om inte
            kvalifikationsreglerna och ersättningsnivåerna ändras.
          </p>
          <p xml:id="i-NQq2VadgqFmf3pzLEaXS8Z">
            Systemet med en allmän grundförsäkring och frivilligt medlemskap
            i a-kassor behöver istället förbättras och anpassas till hur behoven
            ser ut på dagens och morgondagens arbetsmarknad. I följande avsnitt
            redogör vi för de förändringar vi anser bör utredas och genomföras
            för en bättre fungerande arbetslöshetsförsäkring.
          </p>
          <head xml:id="i-47266pyDuQbuxvUBEb44NV" type="h2">
            5.1 Obligatorisk a-kassa är inte en lösning på dagens problem
          </head>
          <p xml:id="i-HsQt2j2RXvDgtHcX9aEFR7">
            Det finns tre stora övergripande problem med dagens arbetslöshetsförsäkring.
            För det första är nu mindre än 40 procent av de arbetslösa berättigade
            till någon ersättning överhuvudtaget. Det kan jämföras med 80
            procent innan högerregeringens tillträde. För det andra är taket
            för ersättning så lågt att bara en av tio som får ersättning får
            80 procent av tidigare lön. Tidigare fick en majoritet 80 procent
            av tidigare lön i ersättning. För det tredje är avgifterna så
            höga att närmare en halv miljon medlemmar har lämnat a-kassorna.
            Anslutningsgraden har sjunkit till under 70 procent av arbetskraften.
            Förhoppningsvis kommer a-kassornas medlemsantal öka nu när regeringen
            tvingats avskaffa den s.k. arbetslöshetsavgiften (se avsnitt 4.1).
            Lösningen ligger inte i, som vissa borgerliga företrädare ibland
            har hävdat, att göra inkomstförsäkringen obligatorisk. Det är
            ersättningsvillkoren som måste förbättras och medlemsavgifterna
            som måste sänkas om vi ska komma åt de väsentliga problemen i
            försäkringen.
          </p>
          <head xml:id="i-BxY34GjcERLsq2mCM8xUVb" type="h3">
            5.1.1 Dagens a-kassor är effektiva
          </head>
          <p xml:id="i-MkUFP1M5qMJ9bATbuNSwc6">
            En obligatorisk a-kassa löser inte de nämnda problemen. Däremot
            skapar ett obligatorium nya problem. En obligatorisk a-kassa kan
            genomföras antingen genom att tvinga in människor i nu befintliga
            a-kassor eller genom att förstatliga a-kassan. Det första alternativet
            skulle innebära allvarliga ingrepp i föreningsfriheten och med
            ett förstatligande riskerar vi att riva ner en väl fungerande
            organisation.
          </p>
          <p xml:id="i-YPyR2AKAhA2EGaJvpTnUGt">
            Systemet med statliga finansieringsbidrag till a-kassor med facklig
            anknytning infördes på 1930-talet eftersom det ansågs vara det
            billigaste, administrativt enklaste och effektivaste sättet att
            organisera arbetslöshetsförsäkringen. Det förhållandet gäller
            också idag.
          </p>
          <p xml:id="i-Wx4ns1YeXtaidUBdjVGPqP">
            Genom att a-kassorna är branschanknutna blir de specialiserade
            på sina medlemmars förhållanden och handläggningen effektiv. Kopplingen
            till facket underlättar kontakterna med arbetsgivarna och gör
            det också lättare att få in rätt ifyllda och relevanta intyg.
            Alfakassan, som handlägger dem som inte är medlemmar i någon a-kassa,
            har alltid haft svårare än andra kassor eftersom den har hela
            arbetsmarknaden som arbetsområde.
          </p>
          <p xml:id="i-MELBm4Bb3z7NW3qAAghWMg">
            De som har erfarenhet av arbetslöshet och arbetslöshetsförsäkringen
            är som regel mycket nöjda med a-kassornas service och vill behålla
            de fristående a-kassorna. Enligt en enkätundersökning från Arbetslöshetskassornas
            samorganisation vill 80 procent att de nuvarande a-kassorna ska
            administrera arbetslöshetsförsäkringen. A-kassorna är även effektiva
            på så sätt att andelen felaktiga utbetalningar är betydligt lägre
            än för Försäkringskassan.
          </p>
          <p xml:id="i-FLVLRPnWWhf6SEJ4hjCz5k">
            I dag är kopplingen mellan fack och a-kassa väsentligt svagare
            än tidigare. Med ett förstatligande bryts den helt. Det vore olyckligt.
            Inspektionen för arbetslöshetsförsäkringens tidigare generaldirektör,
            Bo Jangenäs, har förordat att regelverket ändras så att a-kassorna
            åter i större utsträckning kan samarbeta med facken. Det skulle
            öka a-kassornas effektivitet och möjlighet att ge en bra service
            till en låg kostnad. Det vore klokt att göra så i stället för
            att experimentera med nya organisationsformer.
          </p>
          <p xml:id="i-NFzXuE3pEbAkSy8JY49fy1">
            Frivilligt medlemskap i fackligt anknutna a-kassor är, av flera
            skäl, att föredra framför en allmän obligatorisk inkomstförsäkring.
            A-kassorna ska fortsätta att vara självständiga medlemsorganisationer
            och deras självständighet behöver förstärkas.
          </p>
          <p xml:id="i-Kreiknay9Lri92mbkDXkf4">
            Oavsett utformning av en obligatorisk arbetslöshetsförsäkring
            kommer svåra gränsdragningsproblem att uppstå: Vilka villkor ska
            exempelvis vara uppfyllda för att en person ska kunna tvingas
            till medlemskap i försäkringen och hur ska dessa villkor i sin
            tur relatera till villkoren för rätt till inkomstrelaterad ersättning?
          </p>
          <p xml:id="i-LxiuAecmcXqWDerDSbhuYG">
            En obligatorisk arbetslöshetsförsäkring kräver också uppbyggnad
            av nya kontrollsystem. I det delbetänkande som regeringens utredare
            Sören Öman presenterade den 15 maj 2008 skulle en helt ny myndighet
            skapas för att administrera och kontrollera den obligatoriska
            försäkringen. LO, som i sitt remissyttrande avvisade förslaget
            om obligatorium i sin helhet, påtalade särskilt det administrativa
            krångel och den integritetsrisk som kan uppstå i och med uppbyggnaden
            av en sådan myndighet. Vänsterpartiet instämmer i den kritiken
            – staten ska undvika onödig byråkrati och det finns all anledning
            att vara restriktiv med att bygga upp stora offentliga register
            med känsliga uppgifter om människors levnadsförhållanden. Trots
            att regeringen valde att inte genomföra Ömans modell kvarstår
            ovan nämnda problem om någon form av obligatorium ska införas.
          </p>
          <p xml:id="i-PvXwp2k1NqFyuNwrrvnacE">
            Ett annat tungt vägande skäl för att bygga vidare på systemet
            med frivilliga a-kassor med facklig anknytning är att anknytningen
            är naturlig mot bakgrund av hur kollektivavtalen och arbetslöshetsförsäkringen
            fyller kompletterande funktioner för att skydda löntagarna mot
            social dumpning i den svenska arbetsmarknadsmodellen. För den
            enskilde framstår det som naturligt att vara medlem i både fackförbund
            och a-kassa om dessa är kopplade till varandra. En risk om en
            obligatorisk försäkring införs, är att färre då skulle söka medlemskap
            i ett fackförbund, vilket allvarligt skulle urholka löntagarnas
            ställning i förhållande till arbetsgivarna och på sikt underminera
            legitimiteten i hela kollektivavtalsmodellen.
          </p>
          <p xml:id="i-EzYoZe4dT8DLA8E5dNrejz">
            Utgångspunkten för en översyn av arbetslöshetsförsäkringen ska
            vara att det även i fortsättningen ska vara frivilligt att vara
            medlem i en a-kassa och att arbetslöshetsförsäkringen ska vara
            solidariskt finansierad. Detta bör riksdagen som sin mening ge
            regeringen till känna.
          </p>
          <head xml:id="i-KGuVaknUz6yWAHfiB82y2x" type="h2">
            5.2 Villkor för ersättning
          </head>
          <p xml:id="i-RAQuytXJja5JP1UPqSEouc">
            Den inkomstrelaterade arbetslöshetsförsäkringen är en omställningsförsäkring
            som man kvalificerar sig till genom arbete. Ersättning ges enligt
            inkomstbortfallsprincipen. Ett växande problem på senare år är
            att alltfler har en så lös anknytning till arbetsmarknaden att
            de också har svårt att uppfylla villkoren i försäkringen. För
            att så många som möjligt ska omfattas av inkomsttryggheten bör
            därför regelverket förbättras på en rad områden.
          </p>
          <head xml:id="i-3GxFDRFqqr7memRHdXb3oe" type="h3">
            5.2.1 Arbets- och medlemsvillkoren
          </head>
          <p xml:id="i-Jy9tk2qui1VjMt3wThenRa">
            Kravet på arbetsmarknadsförankring för att få del av inkomstrelaterad
            ersättning avgörs genom utformningen av medlems- och arbetsvillkoren.
            Det är en rimlig grundprincip men villkoren måste utformas i relation
            till hur arbetsmarknaden faktiskt ser ut och så att det inte diskriminerar
            grupper av löntagare.
          </p>
          <head xml:id="i-Scdm2GGigqfY5Usg77JrL2" type="h3">
            5.2.2 Arbetsvillkoret
          </head>
          <p xml:id="i-CTH9t2VYLk6ziWu2xoSj97">
            Sedan 2007 krävs 80 timmars arbete i månaden i minst sex månader
            under en 12-månadersperiod för att vara berättigad till ersättning
            från a-kassan. Det alternativa arbetsvillkoret kräver arbete i
            minst 480 timmar under en sammanhängande tid av sex månader och
            minst 50 timmars arbete varje månad. Det innebär att det är mycket
            svårt för deltids- och visstidsanställda att kvalificera sig till
            ersättning. För en person med en 50-procentig tjänst räcker det
            med att vara frånvarande en dag från arbetet för att gå miste
            om sin rätt till ersättning. I sektorer där man har lägre normalarbetstid
            än 40 timmar per vecka, vilket exempelvis är vanligt inom vård
            och omsorg, är det omöjligt att uppfylla arbetsvillkoret om man
            har en tjänst på 50 procent.
          </p>
          <p xml:id="i-3t9AgEr7YUk9XhYZxiTu3M">
            Eftersom kvinnor är överrepresenterade bland både deltidsarbetande
            och visstidsanställda, är detta snäva arbetsvillkor strukturellt
            diskriminerande mot kvinnor. Men också andra grupper drabbas oproportionerligt
            hårt av det skärpta arbetsvillkoret. Inspektionen för arbetslöshetsförsäkringen
            (IAF) konstaterade i rapporten Effekter av förändringarna i arbetslöshetsförsäkringen
            (2007:8) att de som har påverkats mest av höjningen av antal timmar
            är enligt arbetslöshetskassorna yngre sökande som är nytillträdda
            på arbetsmarknaden, deltidsarbetande (framför allt kvinnor), så
            kallade timanställda vikarier samt de som beviljats halv sjukersättning
            från Försäkringskassan. Ytterligare en liten, men särskilt utsatt,
            grupp i sammanhanget är kulturarbetarna vars möjligheter till
            trygga fasta anställningar är mycket små.
          </p>
          <p xml:id="i-HS6TYrDBB7FAuBpCtmYAe8">
            Utgångspunkten vid en översyn av arbetsvillkoret bör vara att
            utformningen ska vara så generös att det finns marginaler för
            sjukfrånvaro även för deltidsarbetande och visstidsanställda och
            att strukturell diskriminering av kvinnor undviks. Detta bör riksdagen
            som sin mening ge regeringen till känna.
          </p>
          <head xml:id="i-Bd2GLXzuW3SoBUsZuio3Hy" type="h3">
            5.2.3 Medlemsvillkoret
          </head>
          <p xml:id="i-TEme5SffM6paX2AXMg7DEb">
            Utformningen av medlemsvillkoret bör noggrant avvägas med hänsyn
            till rådande villkor för olika grupper på arbetsmarknaden. Medlemsvillkoret
            måste utformas med hänsyn både till faktiska uppsägningstider
            och till de allt vanligare visstidsanställningarna. En översyn
            av medlemsvillkoret bör utgå ifrån att det inte får vara så kort
            att det lönar sig att stå utanför försäkringen till dess en uppsägning
            är ett faktum men att det inte heller ska utestänga unga, som
            sällan erbjuds mer än korta visstidsanställningar, från möjligheten
            till inkomstrelaterad ersättning. Detta bör riksdagen som sin
            mening ge regeringen till känna.
          </p>
          <head xml:id="i-Dj29LydHmhjEiKiUyZPTcx" type="h3">
            5.2.4 Överhoppningsbar tid
          </head>
          <p xml:id="i-QgutcfQrjCbJFxaa3Xn1AQ">
            Människor som en gång kvalificerat sig till arbetslöshetsersättning
            kan av olika anledningar stå utanför arbetskraften under en period,
            för att sedan komma tillbaka som arbetssökande. Det gäller exempelvis
            studerande, personer som drabbats av långvarig sjukdom eller allvarliga
            skador och de som vårdat en nära anhörig. Enligt nu gällande arbetslöshetsförsäkring
            måste en sökande ha anknytning till arbetsmarknaden för att kunna
            få arbetslöshetsersättning – ett arbetsvillkor måste uppfyllas.
            Detta ska ligga inom en ramtid av de senaste tolv månaderna före
            ansökan om ersättning men ramtiden kan förlängas när den innehåller
            s.k. överhoppningsbar tid.
          </p>
          <p xml:id="i-BJTbD3a5vLV9qwkZE7rJz7">
            Före den 5 februari 2001 fanns ingen begränsning av hur lång
            den överhoppningsbara tiden fick vara. I dag gäller fyra olika
            regler beroende på orsaken till att den sökande varit förhindrad
            att arbeta. Det är svårt att finna övertygande skäl till varför
            en person som varit föräldraledig eller heltidsstuderande ska
            anses ha mindre arbetsmarknadsanknytning än en person som under
            samma tid har varit sjuk eller följt med maka/make/sambo under
            dennes utlandstjänstgöring. Lika regler bör gälla för alla former
            av överhoppningsbar tid.
          </p>
          <p xml:id="i-BwwHK1svvZ5y9hD6PD52b">
            Mest rättvist och enklast vore det om begränsningen av den överhoppningsbara
            tiden togs bort permanent. Om inte detta är möjligt är det rimligt
            att begränsningen blir lika lång för alla typer av överhoppningsbar
            tid. Den överhoppningsbara tiden i arbetslöshetsförsäkringen bör
            då vara så lång att den inte diskriminerar och straffar ut grupper
            av människor. Begränsningen av den överhoppningsbara tiden bör
            tas bort alternativt göras lika lång för alla typer av överhoppningsbar
            tid. Detta bör riksdagen som sin mening ge regeringen till känna.
          </p>
          <p xml:id="i-KCawE4TzopMNzJaFF8JhWb">
            Heltidsstudier kan, som tidigare nämnts, utgöra s.k. överhoppningsbar
            tid. Förutsättningar är bl.a. att studierna bedrivits på heltid,
            samt att inga nya studier planeras. Vi anser att studier i ökad
            utsträckning bör utgöra överhoppningsbar tid. Det är bra att arbetslösa
            uppmanas att studera för att få bättre utsikter på arbetsmarknaden.
            Vad som inte är bra är att de som följer det rådet kan tappa rätten
            till arbetslöshetsersättning.
          </p>
          <p xml:id="i-DTrCvxwGVhpZ33DjAZvTA7">
            Studier på minst halvtid borde vara överhoppningsbar tid precis
            som när det gäller sjukdom där sjukskrivning på halvtid är överhoppningsbar
            tid. Det kan t.ex. röra sig om föräldrar till barn med funktionsnedsättning
            som därför inte kan läsa på heltid, eller den som läst på komvux
            jämsides med arbete (på mindre än halvtid så arbetet inte är tillgodoräkningsbart),
            eller den som läst enstaka ämnen för att bli behörig för vidare
            studier.
          </p>
          <p xml:id="i-4jx1RzRxfbpNwNzxCrsyRD">
            Reglerna i lagen om arbetslöshetsförsäkring (ALF) bygger på att
            studier är något som bedrivs i ungdomen, innan inträdet på arbetsmarknaden.
            I dagens Sverige är studier något återkommande under en stor del
            av livet. Den som funderar på att studera i framtiden kan med
            dagens regler förvägras arbetslöshetsersättning, även om planerna
            ligger en bra bit in i framtiden. A-kassorna bryr sig oftast inte
            om planerade studier längre bort än någon termin/år, men tolkningarna
            är oklara med dagens regler.
          </p>
          <p xml:id="i-6kkYkSpvvaUpuWMDr396xW">
            Villkoren för att få räkna studier som överhoppningsbar tid bör
            utformas för att premiera, inte som i dag försvåra, livslångt
            lärande. Detta bör riksdagen som sin mening ge regeringen till
            känna.
          </p>
          <head xml:id="i-D6aSdjpw47FrYK8LgY5aGc" type="h3">
            5.2.5 Beräkning av normalinkomst och normalarbetstid
          </head>
          <p xml:id="i-CVJkdeE7QCrCK7c3AGMhzd">
            Med dagens regler beräknas normalarbetstiden på den genomsnittliga
            arbetstiden under en ramtid av tolv månader. Det innebär att en
            person som har en visstidsanställning på heltid som varar i sex
            månader får en ersättning som beräknas på en halvtidstjänst. Det
            är en orimlig ordning i en situation då olika visstidsanställningar
            blivit allt vanligare. Bland ungdomar är olika former av visstidsanställningar
            i dag den vanligaste anställningsformen och ofta det enda som
            står till buds.
          </p>
          <p xml:id="i-23Tpk5psYMNUSCUrsRH3rQ">
            Den ökande andelen visstidsanställningar på arbetsmarknaden är
            ett problem och Vänsterpartiet har ett antal förslag på hur fler
            ska kunna erbjudas trygga, fasta anställningar (se motion 2013/14:A201
            Trygghet i anställningen) men självklart måste det finnas möjligheter
            att ta in vikarier och anställa personer under begränsade tidsperioder
            om det finns skäl för det. Då är det också rimligt att de som
            utför dessa tidsbegränsade jobb ges en möjlighet att kvalificera
            sig till en skälig ersättning från arbetslöshetsförsäkringen.
            N ormalarbetstiden bör beräknas så att den inte diskriminerar
            deltids- och visstidsanställda. Detta bör riksdagen som sin mening
            ge regeringen till känna.
          </p>
          <p xml:id="i-P8emXNJYiJYLtgnzVoKotZ">
            Reglerna för beräkning av normalarbetstid/normalinkomst har också
            blivit alltmer komplicerade, vilket gör det svårare för den sökande
            att bedöma om beräkningen är korrekt, samt bidrar till långa handläggningstider.
            Det har blivit många uppgifter att lämna för arbetsgivare och
            försäkringskassa, vilket leder till mer arbete både för dessa
            och för arbetslöshetskassorna. Vid korttidsfrånvaro p.g.a. sjukdom,
            föräldrapenning och tillfällig föräldrapenning bör beräkningen
            göras utifrån ordinarie lön, likaså vid frånvaro p.g.a. politiska
            och fackliga förtroendeuppdrag.
          </p>
          <p xml:id="i-TQBmWJjKwRfNhMbvp6RfCT">
            Reglerna för beräkning av normalarbetstid och normalinkomst måste
            förenklas. I normalfallet bör beräkningen göras utifrån den anställdes
            avtalade arbetstid och lön. Dagens regler för beräkning av normalarbetstid
            och normalinkomst är mycket komplicerade. De bör förenklas av
            rättssäkerhets- och effektivitetsskäl. Medlemmen bör ha någon
            möjlighet att bedöma vilken ersättning hen kommer att få. Det
            är inte rimligt att a-kassorna tvingas begära kompletteringar
            och sitta och räkna på detaljer som i liten utsträckning påverkar
            utfallet, och det bör bli enklare för arbetsgivarna att fylla
            i arbetsgivarintygen rätt.
          </p>
          <p xml:id="i-2j285droujoXU1LVkNjnwW">
            En utgångspunkt bör vara att för de allra flesta, åtminstone
            80 procent, ska beräkningen göras utifrån medlemmens avtalade
            arbetstid och lön. Normal frånvaro – kortare sjukperioder/vård
            av sjukt barn, enstaka obetalda semesterdagar för en nyanställd
            (kanske med semesterersättning från tidigare jobb), enstaka dagar
            med tjänstledighet (t.ex. för begravning eller flytt) – ska inte
            behöva utredas av a-kassan. Det svåra är hur man gör gränsdragningen
            vad som är normalt. En möjlighet kunde vara att frånvaro mindre
            än 100 timmar för den som varit heltidsanställd i ett år inte
            behöver redovisas av arbetsgivaren. Sedan bör, för månader där
            arbetsvillkoret är uppfyllt, inget avdrag göras för dagar med
            sjukdom, föräldrapenning eller politiska och fackliga uppdrag.
          </p>
          <p xml:id="i-MhWK1vokVShKTs17MRY6Vs">
            Beräkningen av normalinkomst och normalarbetstid bör i syfte
            att förenkla ses över med utgångspunkt i vad som anförts. Detta
            bör riksdagen som sin mening ge regeringen till känna.
          </p>
          <head xml:id="i-CYKDNYgJbM6ZW5RAP4NFmB" type="h3">
            5.2.6 Bisyssla
          </head>
          <p xml:id="i-E3E9XfW6uJyeyMaeaMUhE5">
            Rätten att kombinera ersättning från a-kassan med inkomster från
            en bisyssla är viktig för människors möjligheter att ha en fot
            kvar i arbetslivet, även om de förlorar det jobb de har sin huvudsakliga
            försörjning ifrån. En bisyssla kan också vara vägen in i ett nytt
            yrke för en person som drabbas av arbetslöshet.
          </p>
          <p xml:id="i-QHVXAGypU29arVLyDaVFGm">
            Inte minst för yrkesutövare i kultursektorn kan möjligheten att
            behålla en bisyssla vara helt avgörande för att kunna ta jobb
            inom sitt egentliga yrke. I en bransch där fasta jobb är mycket
            ovanliga kan en bisyssla vara en nödvändig ankarpunkt för att
            knyta kontakter som kan leda till mer varaktiga jobb inom det
            egna yrket. Att tvingas välja mellan en sådan bisyssla och ersättning
            från a-kassan är kontraproduktivt om målet är att gynna försörjning
            av eget arbete. Regelverket för godkända bisysslor bör därför
            vara generöst. Dagens regelverk kräver att en bisyssla ska ha
            utförts i minst 12 månader för att godkännas i kombination med
            ersättning från a-kassan. Det är ett för högt ställt krav mot
            bakgrund av hur arbetsmarknaden ser ut för framför allt kulturarbetare.
            Kravet att en bisyssla ska ha utförts i minst tolv månader för
            att godkännas i kombination med arbetslöshetsersättning bör sänkas
            till sex månader. Detta bör riksdagen som sin mening ge regeringen
            till känna.
          </p>
          <head xml:id="i-RWWQhB3vHqRVBTtzAzMRw7" type="h3">
            5.2.7 Förtroendevaldas rätt till ersättning
          </head>
          <p xml:id="i-F4Ckvkb3Fnf3A5bZ339rkV">
            Att människor har möjlighet att utan negativa konsekvenser för
            sin ekonomi ta på sig politiska och fackliga förtroendeuppdrag
            är en bärande del av demokratin i samhället och i arbetslivet.
            Med nuvarande regler för hur normalarbetstid och normalinkomst
            beräknas i arbetslöshetsförsäkringen missgynnas de som har sådana
            uppdrag på deltid. Det förhållandet riskerar att leda till att
            människor avstår från att ta på sig fackliga eller politiska uppdrag,
            för att inte utsätta sig för risken att gå miste om sin arbetslöshetsersättning.
            Reglerna måste därför åtgärdas.
          </p>
          <p xml:id="i-WUV6eZBQ3wSP95LfHR5X2p">
            Vi menar att den tid som man varit tjänstledig ska räknas som
            tid med förvärvsarbete vid prövning av rätt till och fastställande
            av ersättning. Det bör även införas en bestämmelse om överhoppningsbar
            tid i de fall man blir av med sin anställning men för tillfället
            avstår från att söka a-kassa p.g.a. att man har ersättning från
            pågående förtroendeuppdrag.
          </p>
          <p xml:id="i-856cEpXmCSRYHz8SdzEV5D">
            I syfte att stärka fackligt och politiskt förtroendevaldas rätt
            till ersättning från arbetslöshetsförsäkringen bör nya regler
            utarbetas med utgångspunkt i vad som anförts. Detta bör riksdagen
            som sin mening ge regeringen till känna.
          </p>
          <head xml:id="i-D16GhLaomSfd2eiJpfUYbR" type="h3">
            5.2.8 Förtida uttag av pension
          </head>
          <p xml:id="i-9skkmnYsvyc65qM8TcuboF">
            För den som gör förtida uttag av pension görs pensionsavdrag
            från en dagpenning som är 65 procent av normalinkomsten. 65-procentsberäkningen
            härrör från ATP-systemet. Pensionen beräknades då bli 65 procent
            av lönen. Syftet med regeln var att den som valt att pensionera
            sig inte skulle överkompenseras genom arbetslöshetsförsäkringen.
            Med dagens pensionssystem, där man kan ta ut delar av pensionen
            alldeles oavsett om man fortsätter att arbeta lika mycket som
            tidigare, blir förhållandet annorlunda. Omräkningen till 65 procent
            slår hårt mot dem som tar ut en låg andel av pensionen (t.ex.
            premiepension) och har en låg normalinkomst. Den som har en hög
            normalinkomst får högsta dagpenningen även med 65 procent och
            får ett pensionsavdrag på några kronor. Den som däremot har en
            låg normalinkomst kan få en sänkt ersättning med 100 kronor per
            dag för en premiepension på 100 kronor per månad. I dagens arbetslöshetsförsäkring
            finns andra regler som kan användas för att hindra att den som
            får ersättning från någon annan än a-kassan blir överkompenserad.
          </p>
          <p xml:id="i-R5tXJtc7xKGXV98k3h4s75">
            Det är också svårt att se rimligheten i att pensionsavdrag ska
            göras för den som avsagt sig sin pension. Reglerna om samordning
            av arbetslöshetsförsäkringen med pension fyller inte längre den
            funktion som avsikten var vid dess införande och bör därför avskaffas.
          </p>
          <p xml:id="i-AepnurbWeECWJXtoT9r6E">
            Reglerna måste anpassas till hur pensionssystemet fungerar i
            praktiken idag. Pensionsavdrag bör göras utan omräkning av dagpenningen,
            och för den som blivit beviljad förtida uttag men inte tar ut
            pension bör inget pensionsavdrag göras. Detta bör riksdagen som
            sin mening ge regeringen till känna.
          </p>
          <head xml:id="i-wjuXRVya9TLLowxqTz8rQ" type="h3">
            5.2.9 Neutralitet i förhållande till ålder och familjesituation
          </head>
          <p xml:id="i-Fj29CY3mT3ixtJ3B1mqwmj">
            Arbetslöshetsförsäkringen ska ge ersättning baserad på tidigare
            löneinkomst men regeringen åldersdiskriminerar ungdomar. Trots
            att unga betalar samma avgift som äldre får de en kortare ersättningsperiod.
            De särskilda undantagen för föräldrar till barn under 18 år är
            också en främmande fågel i ett inkomstbortfallsbaserat försäkringssystem.
            Arbetslöshetsförsäkringen ska inte vara utformad så att den diskriminerar
            unga, arbetslöshetsförsäkringen ska vara neutral i förhållande
            till ålder och familjesituation. Detta bör riksdagen som sin mening
            ge regeringen till känna.
          </p>
          <head xml:id="i-7gnPNNRJFLGNF5ZeTFMx7G" type="h3">
            5.2.10 Rätten att begränsa sitt sökande
          </head>
          <p xml:id="i-8nyLThE2FTtqpnj1bp5ucU">
            De flesta människor vill i första hand hitta ett nytt jobb på
            sin hemort eller inom pendlingsavstånd och inom det yrke de har
            utbildning för och/eller erfarenhet av. Det är också samhällsekonomiskt
            rationellt att ta till vara människors kompetens och utbildning,
            samtidigt som det är slöseri med både Arbetsförmedlingens och
            arbetsgivares tid att människor med helt fel kompetens anvisas
            till lediga jobb.
          </p>
          <p xml:id="i-PzZp5o8TQk8qN39tDQ1ZBa">
            Möjligheten att begränsa sitt sökområde geografiskt är viktig
            framför allt för den enskilde och i förekommande fall dennes familj,
            men också för orter på landsbygden som redan är drabbade av utflyttning.
            Att från dag ett av arbetslöshet tvingas vara beredd att flytta
            oavsett livssituation är ovärdigt. Att tvingas slita upp sin familj
            och lämna sin sociala gemenskap eller bli långpendlare med allt
            vad det innebär, är oerhört socialt och psykiskt pressande. I
            synnerhet för familjer med två arbetande vuxna och barn är ett
            sådant beslut mycket komplicerat och omfattar stora ekonomiska
            risker och svåra prioriteringar. Det är därför rimligt att den
            som drabbats av arbetslöshet i första hand ska kunna koncentrera
            sig på att åter etablera sig på den lokala arbetsmarknaden.
          </p>
          <p xml:id="i-7GWAhbWWi37Sbt1Hu7qeNV">
            Principen om begränsat sökområde, geografiskt och yrkesmässigt,
            under den första tiden av arbetslöshet var praxis på många arbetsförmedlingar
            fram till 2001, men tillämpningen såg olika ut i olika delar av
            landet. För att öka rättssäkerheten skrevs därför rätten att begränsa
            sökområdet under de första 100 dagarna in i lagen år 2001. Lagen
            skrotades av regeringen år 2007, vilket öppnat för godtycke och
            skapat oförutsägbarhet i vilka krav som gäller.
          </p>
          <p xml:id="i-E8eNbX2PCChfWx4roANMeM">
            Det är nu den enskilde arbetsförmedlaren som från dag ett ska
            avgöra om särskilda skäl talar för att en arbetssökande ska tillåtas
            begränsa sitt sökande. Vi menar att det är mer rationellt, rättssäkert
            och humant att ha en tydlig tidsgräns som gäller lika för alla.
          </p>
          <p xml:id="i-PvxoY6J9PXCaJUuq9smTEj">
            Riksdagen har tillkännagett för regeringen som sin mening att
            regeringen bör återkomma till riksdagen med lagförslag som ger
            arbetslösa rätt att begränsa sitt arbetssökande under de första
            100 dagarna. Istället för att göra detta har regeringen skickat
            frågan till den parlamentariska socialförsäkringsutredningen,
            PSFU. Vi anser dock att frågan brådskar och att ytterligare utredning
            inte är nödvändig. Regeringen bör därför snarast, mot bakgrund
            av riksdagens tidigare tillkännagivande, återkomma med lagförslag
            som ger arbetslösa rätt att begränsa sitt arbetssökande under
            de första 100 dagarna. Detta bör riksdagen begära.
          </p>
          <head xml:id="i-Uu2XXQTY18CRjBt19nwp61" type="h3">
            5.2.11 Lämpligt arbete
          </head>
          <p xml:id="i-Gs9vKKZbg1wJKv7BP6ToSS">
            Grundkravet för att få arbetslöshetsersättning är kravet på att
            stå till den svenska arbetsmarknadens förfogande. När man befinner
            sig utomlands är det inte tillåtet att få ersättning, med undantag
            om det godkänts av Arbetsförmedlingen (AF) eller Inspektionen
            för arbetslöshetsförsäkringen (IAF). Det är därför ologiskt att
            arbete utomlands betraktas som lämpligt arbete och att man kan
            få nedsatt ersättning från a-kassan om man inte söker arbete i
            utlandet eller om man tackar nej till arbete utomlands.
          </p>
          <p xml:id="i-FVe8dkuVLqyNW4HxjcLwvr">
            Kravet att söka arbete i hela Sverige är tufft. Kravet att ta
            arbete utomlands är fullständigt orimligt. Ingen ska av ekonomiska
            skäl vara tvungen att flytta utomlands för att inte förlora den
            ersättning som man kvalificerat sig för. Det innebär en alltför
            stor förändring av livssituationen med konsekvenser ur en rad
            aspekter – annat arbetsrättsligt system, andra regler för socialförsäkringar,
            för barnfamiljer helt andra villkor vad gäller barnomsorg och
            skolor, förlorad kontakt med släktingar och vänner, nytt språk
            – för att det ska vara rimligt att betrakta det som lämpligt arbete.
            Däremot ska naturligtvis Arbetsförmedlingen informera om arbeten
            utomlands för den som frivilligt kan tänka sig att emigrera för
            att få en anställning.
          </p>
          <p xml:id="i-DQ6azbk9jn89nJSuzPAyav">
            En särskild fråga i sammanhanget är om arbete i försvaret ska
            betraktas som lämpligt arbete. Arbetsförmedlingen och Försvarsmakten
            har kommit överens om att ingen ska anvisas arbete i försvaret.
            Det är dock inte lämpligt med en lösning som bara bygger på en
            överenskommelse mellan nämnda myndigheter, som kan ändras från
            den ena dagen till den andra. Frågan bör regleras rättsligt. Regeringen
            bör därför ta initiativ till att i enlighet med vad som anförts
            föra in bestämmelser om arbete utomlands i allmänhet och inom
            Försvarsmakten i synnerhet i de föreskrifter som reglerar lämpligt
            arbete. Detta bör riksdagen begära.
          </p>
          <head xml:id="i-AcRj6yFX9mY1AsMynjJCPx" type="h3">
            5.2.12 Möjligheten till en ytterligare ersättningsperiod
          </head>
          <p xml:id="i-3BoMoWYGfHYzzHQBHTwdZc">
            I dag saknas möjligheten att få ersättningsperioden förlängd
            efter 300 dagar. Det finns dock situationer då en förlängning
            är det mest rationella. En arbetslös (person A) kan börja sin
            arbetslöshetsperiod med att söka jobb som är lämpliga. Efter en
            tid beslutar A tillsammans med sin förmedlare om yrkesbyte. Efter
            genomgången utbildning är A kvalificerad att söka ett betydligt
            större antal jobb. Just då tar perioden om 300 dagar slut. A ska
            då skrivas in i jobb- och utvecklingsgarantin i stället för att
            koncentrera sig på att söka jobb inom sitt nya yrke. Det vore
            då bättre att A får en ny a-kasseperiod och kanske efter några
            veckor får tag i ett nytt ledigt jobb. Att överbelasta jobb- och
            utvecklingsgarantin med personer som nyss fått en utbildning är
            inte rationellt.
          </p>
          <p xml:id="i-6zH5dba8TYnqQCwhqzGxtf">
            För person B kan det handla om att det vid ersättningsperiodens
            slut framgår att nya lämpliga jobb inom kort kommer att kunna
            sökas. Ett nytt företag ska öppnas, kommunen beslutar om nyanställningar,
            ökad efterfrågan bäddar för nyanställningar i ett lokalt företag
            osv. Även för person B är det då mer rationellt med förlängd ersättningstid
            än att bli anvisad till jobb- och utvecklingsgarantin.
          </p>
          <p xml:id="i-PYAtHw3RoFS6VcxjFBP3YT">
            Det är väsentligt att reglerna i arbetslöshetsförsäkringen är
            utformade så att de inte i praktiken sätter upp hinder för den
            enskilde att få en varaktig anställning efter arbetslösheten och
            därför bör det i vissa situationer finnas möjlighet till en ytterligare
            ersättningsperiod. Detta bör riksdagen som sin mening ge regeringen
            till känna.
          </p>
          <head xml:id="i-EmMJpx48syDzsx3dJKsrrW" type="h2">
            5.3 Inför ett utjämningssystem
          </head>
          <p xml:id="i-HKJQare7FQgdS9nFsavYVM">
            Vänsterpartiet menar att a-kassornas administrationskostnader
            bör fördelas solidariskt mellan a-kassorna. Därför bör ett förutsägbart
            system för utjämningsavgifter respektive utjämningsbidrag införas.
            Detta bör riksdagen som sin mening ge regeringen till känna.
          </p>
          <head xml:id="i-ULGSGN6ZuD2qkRTAwzueaa" type="h2">
            5.4 Administrationen av aktivitetsstödet
          </head>
          <p xml:id="i-VTYv7TTDiPzGMUc2gD82eP">
            Regeringen har drivit igenom att dagar med aktivitetsstöd vid
            deltagande i arbetsmarknadspolitisk åtgärd numera ska räknas in
            i ersättningsperioden för arbetslöshetsförsäkringen. Arbetsförmedlingen
            beslutar om deltagande i åtgärden. Aktivitetsstödet finansieras
            liksom arbetslöshetsersättningen genom arbetsmarknadsavgiften,
            och statsbidraget för arbetslöshetsersättning och aktivitetsstöd
            belastar samma statliga anslag. Aktivitetsstödets storlek, förutom
            schablonbeloppet, fastställs i praktiken av a-kassorna eftersom
            stödets storlek för dem som är medlemmar beräknas av deras a-kassa.
            Försäkringskassan är utbetalande myndighet men dagar med aktivitetsstöd
            belastar arbetslöshetsersättningsperioden. Många inblandade aktörer
            gör att det är svårt för den enskilde att veta vart hen ska vända
            sig med frågor om aktivitetsstödet och förstå vem som ansvarar
            för vad. Hanteringen har blivit besvärligare i och med att utbetalt
            aktivitetsstöd ska samordnas med dagar och nivåer i arbetslöshetsförsäkringen.
            Samordningen mellan de olika aktörerna leder också till fördröjda
            utbetalningar. Ansvaret för aktivitetsstödet bör därför föras
            över till a-kassorna. Detta bör riksdagen som sin mening ge regeringen
            till känna.
          </p>
        </div>
        <div xml:id="i-3ijyvMiwLpML9krur9MB5X" type="signatureBlock">
          <list xml:id="i-EEenxK5Jcig2jRyZqREKch">
            <item xml:id="i-Rhcw3QEwt2Hzku1PP5mqcH" who="i-RnWtNUQCpycyMXbuRLTXcR" type="signature">
              Josefin Brink (V)
            </item>
            <item xml:id="i-9PfdhynQ54gbRtyV8Ccb96" who="i-M5o8cYSRJsbmZdvevomfQX" type="signature">
              Ulla Andersson (V)
            </item>
            <item xml:id="i-SANdat6sujVqKR8rWVfV74" who="i-7Gy2xwC7Jyimjy9QTKnQEf" type="signature">
              Rossana Dinamarca (V)
            </item>
            <item xml:id="i-J51svhHsQnKEa6wgKYisCT" who="i-WjgeYy5RFWngMB9NwFvFEY" type="signature">
              Christina Höj Larsen (V)
            </item>
            <item xml:id="i-L2nxCGjuRcn4GiFcXd9Mbd" who="i-UhKXyeGqJBzFW5wSyeoGMt" type="signature">
              Wiwi-Anne Johansson (V)
            </item>
            <item xml:id="i-FZnEQsDvtYV5jqQYRymnV" who="i-CNBy5dFgNNyEozHVpAj93c" type="signature">
              Jacob Johnson (V)
            </item>
          </list>
        </div>
      </div>
    </body>
  </text>
</TEI>
