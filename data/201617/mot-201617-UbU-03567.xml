<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-UbU-03567">
  <teiHeader>
    <fileDesc>
      <titleStmt>
        <title>med anledning av prop. 2016/17:50 Kunskap i samverkan - för samhällets utmaningar och stärkt konkurrenskraft</title>
        <author corresp="i-U6F8gqiuV2DEZN1aMhyDnJ">av Christer Nylander m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:3567 av Christer Nylander m.fl. (L)</title>
          <idno type="rdwebb">H4023567</idno>
          <rs type="number">3567</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H4023567/text</ref>
          <ref type="dokument_url_html">http://data.riksdagen.se/dokument/H4023567</ref>
          <ref type="dokumentstatus_url_xml">http://data.riksdagen.se/dokumentstatus/H4023567</ref>
          <ref type="docx">http://data.riksdagen.se/fil/BB1F6CCB-9E4D-476F-989F-2120ED986321</ref>
          <ref type="pdf">http://data.riksdagen.se/fil/7CA45C0D-E4BC-4503-8A19-F7A25BA92ADB</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-S7wLw9aynA5vbRCsqxxL3N</idno>
            <name>Tina Acketoft</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-QQYotqFjTJA7EiQZc1Wmzs</idno>
            <name>Emma Carlsson Löfdahl</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HPYYRQv4ch2ZKcsG9Poys5</idno>
            <name>Maria Weimer</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Rpy5ysyfFGpwtjDidHQbJC" type="basedOn"/>
        <correspContext corresp="i-Rpy5ysyfFGpwtjDidHQbJC">
          <ref>Proposition 2016/17:50</ref>
        </correspContext>
        <correspAction xml:id="i-S7J2VUrEu1SBJXasAxEH74" type="signed"/>
        <correspContext corresp="i-S7J2VUrEu1SBJXasAxEH74">
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-S7wLw9aynA5vbRCsqxxL3N"/>
          <note type="signatory" corresp="i-QQYotqFjTJA7EiQZc1Wmzs"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-HPYYRQv4ch2ZKcsG9Poys5"/>
        </correspContext>
        <correspAction xml:id="i-A8k1bcYCp8zDnnSAXVK4ib" type="submitted">
          <date when="2016-12-14"/>
          <time when="16:18:27"/>
        </correspAction>
        <correspAction xml:id="i-UFYTKADfmXUTsYADqV7FXT" type="dismissed">
          <date when="2016-12-20"/>
        </correspAction>
        <correspAction xml:id="i-FyuHRMqX67XFLvNwQTiXv8" type="reviewed">
          <date when="2016-12-20"/>
          <time when="08:05:26"/>
        </correspAction>
        <correspAction xml:id="i-Bp7sqYagq7HB8CT97YNNf5" type="referred">
          <date when="2017-01-10"/>
        </correspAction>
        <correspAction xml:id="i-DEg7Pap7rH5zE4VbuqsZzo" type="assigned">
          <date when="2017-06-19"/>
          <time when="09:01:10"/>
        </correspAction>
        <correspContext corresp="i-DEg7Pap7rH5zE4VbuqsZzo">
          <ref type="assignedTo">Utbildningsutskottet</ref>
        </correspContext>
        <correspAction xml:id="i-5VG932TwZCEXxJy3t8pvf7" type="behandlas_i"/>
        <correspContext corresp="i-5VG932TwZCEXxJy3t8pvf7">
          <ref type="uppgift">2016/17:UbU12</ref>
          <ref type="ref_dok_id">H401UbU12</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UbU12</ref>
          <ref type="ref_dok_titel">Kunskap i samverkan - för samhällets utmaningar och stärkt konkurrenskraft</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-KuZbJ7bnC6zRe5Jp2W2Rfs" type="motHeader">
        <div xml:id="i-3HghAwpzCF65inwJX8UULm" type="motTitle">
          Motion till riksdagen 2016/17:3567 av Christer Nylander m.fl.
          (L) med anledning av prop. 2016/17:50 Kunskap i samverkan – för
          samhällets utmaningar och stärkt konkurrenskraft
        </div>
      </div>
      <div xml:id="i-FN2NWX3oHiRN3XXpDWoHBc" type="motBody">
        <div xml:id="i-KypSed5CXz7BgErGkuasTN" type="motProposal" subtype="förslag">
          <head xml:id="i-AaP92aibMfUEc9imRC2sQy">
            Förslag till riksdagsbeslut
          </head>
          <list xml:id="i-Wuw8FHMhZCbi86nS7fUzZK" style="ol">
            <item xml:id="i-5i9MTUaNkcCvtNA2w5Bo9o">
              Riksdagen ställer sig bakom det som anförs i motionen om att
              det övergripande målet för utbildnings- och forskningspolitiken
              bör vara att Sverige ska vara en framstående kunskapsnation, där
              utbildning, forskning och innovation bedrivs med hög kvalitet
              och effektivitet samt bidrar till samhällets utveckling och näringslivets
              konkurrenskraft, och detta tillkännager riksdagen för regeringen.
            </item>
            <item xml:id="i-2fS4KfUCGbkbHKrejiMFgT">
              Riksdagen ställer sig bakom det som anförs i motionen om att
              inrätta mätbara delmål som systematiskt ska utvärderas och ingå
              i regeringens resultatredovisning för berörda utgiftsområden och
              tillkännager detta för regeringen.
            </item>
            <item xml:id="i-CHQYtDqi4yWQ3M8Gsb8c72">
              Riksdagen ställer sig bakom det som anförs i motionen om att
              kvalitet och samverkan i forskning bör premieras och att 25 procent
              av tillförda direkta anslag bör fördelas baserat på prestation
              enligt en modell där alla lärosäten konkurrerar i samma grupp,
              inklusive Chalmers tekniska högskola och Högskolan i Jönköping,
              och detta tillkännager riksdagen för regeringen.
            </item>
            <item xml:id="i-L85Aq2UKc3V8uryfuV3hFr">
              Riksdagen ställer sig bakom det som anförs i motionen om att
              regeringen ska återkomma till riksdagen inför framtida beslut
              som rör principer om resursfördelning för högre utbildning och
              forskning, och detta tillkännager riksdagen för regeringen.
            </item>
            <item xml:id="i-EK4UpA8e3HsbRM1wwgFETc">
              Riksdagen ställer sig bakom det som anförs i motionen om att
              regeringen bör ges i uppdrag att jämföra kvaliteten på tentamina
              inom ett antal svenska utbildningar med motsvarande utbildningar
              i några jämförbara länder och tillkännager detta för regeringen.
            </item>
            <item xml:id="i-9Xg8rgU9zbs476Gbcse6Wt">
              Riksdagen ställer sig bakom det som anförs i motionen om att
              regeringen ska återkomma till riksdagen om ett nytt resursfördelningssystem
              för högre utbildning och forskning och tillkännager detta för
              regeringen.
            </item>
            <item xml:id="i-ArrpZrJ5iHAZAZBk5YxwFk">
              Riksdagen ställer sig bakom det som anförs i motionen om att
              regeringen ska ges i uppdrag att utreda ett system där lärosätena
              tilldelas resurser för utbildning och forskning i ett samlat anslag,
              och detta tillkännager riksdagen för regeringen.
            </item>
            <item xml:id="i-C9BRDhuQXso9fL2FSz5ydT">
              Riksdagen ställer sig bakom det som anförs i motionen om att
              regeringen bör ge Vetenskapsrådet ett särskilt uppdrag att göra
              jämförande utvärderingar av olika forskningsområden för att kunna
              jämföra kvaliteten på svensk forskning med motsvarande forskning
              i andra tunga forskningsländer och tillkännager detta för regeringen.
            </item>
            <item xml:id="i-8BrDw3hr9jWdVMChLm9yv7">
              Riksdagen ställer sig bakom det som anförs i motionen om att
              vidta åtgärder för att Sverige ska öka sin andel av beviljade
              medel från EU:s forsknings- och partnerskapsprogram, och detta
              tillkännager riksdagen för regeringen.
            </item>
            <item xml:id="i-KJCxRXA2aCmuh4WiFhccu6">
              Riksdagen ställer sig bakom det som anförs i motionen om att
              Sverige ska sträva efter att forskningsprogram så långt möjligt
              anpassas till EU:s och tillkännager detta för regeringen.
            </item>
            <item xml:id="i-V9dBDCXH7HNbYBTE2VgvCv">
              Riksdagen ställer sig bakom det som anförs i motionen om att
              långsiktigt strategiska satsningar på forskning och innovation
              ska utvärderas systematiskt när det gäller kvalitet och effektivitet,
              och detta tillkännager riksdagen för regeringen.
            </item>
            <item xml:id="i-UjmnpHWQ5S6VdoHQwEJkba">
              Riksdagen ställer sig bakom det som anförs i motionen om att
              se över möjligheten att alla meriteringsanställningar ska kunna
              ge rätt till prövning för tillsvidareanställning och tillkännager
              detta för regeringen.
            </item>
            <item xml:id="i-MDxXH95Gz9R6aoVtNVCfdx">
              Riksdagen ställer sig bakom det som anförs i motionen om att
              meriteringsanställda ska meritera sig både vetenskapligt och pedagogiskt
              samt att se över huruvida mobilitet bör vara meriterande, och
              detta tillkännager riksdagen för regeringen.
            </item>
            <item xml:id="i-BUTfJf1vKUQhwYjdqdoViG">
              Riksdagen ställer sig bakom det som anförs i motionen om att
              regeringen bör överväga att införa ett enhetligt system för meriteringsanställningar
              vid svenska lärosäten och tillkännager detta för regeringen.
            </item>
            <item xml:id="i-kKasybLoChkrGZMPppHYG">
              Riksdagen ställer sig bakom det som anförs i motionen om att
              avhjälpa formella hinder för internationella studenter och forskare
              som söker till, och verkar vid, svenska lärosäten och institut,
              och detta tillkännager riksdagen för regeringen.
            </item>
            <item xml:id="i-TbvnM3w9gdv4TLgvb34aA5">
              Riksdagen ställer sig bakom det som anförs i motionen om att
              en ökad specialisering bör kopplas till resurssystemet och tillkännager
              detta för regeringen.
            </item>
            <item xml:id="i-ESKp9a6sgnHJX9Ep3HENYa">
              Riksdagen ställer sig bakom det som anförs i motionen om att
              regeringen bör verka för ett ökat samarbete mellan lärosäten,
              arbetsliv och relevanta branschorganisationer samt för en kontinuerlig
              dialog om utbildningars innehåll och dimensionering av lärosätens
              utbildning, och detta tillkännager riksdagen för regeringen.
            </item>
            <item xml:id="i-5v6TieGRRWr9EjZjouAFhS">
              Riksdagen ställer sig bakom det som anförs i motionen om att
              olika lärosäten som samverkar med varandra inom utbildningsområdet
              bör premieras, och detta tillkännager riksdagen för regeringen.
            </item>
            <item xml:id="i-75xDFfZjWQS4kVesx7VMv2">
              Riksdagen ställer sig bakom det som anförs i motionen om att
              särskilda medel bör avsättas för att rekrytera utländska framgångsrika
              yngre forskare tidigt i karriären och tillkännager detta för regeringen.
            </item>
            <item xml:id="i-9pQXYepEXSZnmFLaVynQWZ">
              Riksdagen ställer sig bakom det som anförs i motionen om vikten
              av att tvärvetenskaplig forskning inte missgynnas vid tilldelning
              av forskningsanslag från forskningsfinansiärerna, och detta tillkännager
              riksdagen för regeringen.
            </item>
            <item xml:id="i-3fPneSsBA7NSS9bJ3y4CGe">
              Riksdagen ställer sig bakom det som anförs i motionen om att
              den strategiska samverkan med högkvalitativa utländska universitetsfilialer
              bör öka och tillkännager detta för regeringen.
            </item>
            <item xml:id="i-H9PrgcBnxdNDxH7GoXquTE">
              Riksdagen ställer sig bakom det som anförs i motionen om att
              senast 2017 presentera ett förslag till en svensk rymdstrategi
              och tillkännager detta för regeringen.
            </item>
          </list>
        </div>
        <div xml:id="i-3ggtUQMuJNWZF9Soh7G8w7" type="motContent">
          <head xml:id="i-6cec3GMpHMSZweKZvJy7fy" type="h1">
            Motivering
          </head>
          <p xml:id="i-KTuCzPTZQ3GdDio8PPaJBE">
            Sverige är en kunskapsnation. Vår befolkning är välutbildad,
            vården är modern och vår industri är högteknologisk. Detta är
            resultatet av en lång svensk tradition när det gäller att satsa
            på både bildning och god utbildning, som är tillgänglig för alla.
            Vi vet att utbildning, forskning och entreprenörskap lägger grunden
            för att möta olika samhällsutmaningar samt att det bidrar till
            framtida konkurrenskraft och framtidens arbetsmarknad.
          </p>
          <p xml:id="i-3bSb9KUQiY7F5Z1UZN7ys9">
            Under tiden i alliansregeringen gjorde därför Moderaterna, Liberalerna,
            Centerpartiet och Kristdemokraterna historiska satsningar på att
            stärka svensk forskning och innovation. Anslagsnivån för forskning
            och innovation höjdes med 9 miljarder kronor mellan åren 2009
            och 2016, en ökning med 30 procent. Vidare initierade alliansregeringen
            långsiktiga satsningar på strategiska forskningsområden (SFO)
            inom globalt viktiga samhällsområden såsom hälsa, teknik och klimat.
            För att dessa skulle gynna samverkan och resultera i fler innovationer
            inrättades sedermera dessutom strategiska innovationsområden (SIO)
            och projekt för utmaningsdriven forskning (UDI).
          </p>
          <p xml:id="i-CEfSw8GmwFPxgGz3YKErLY">
            En viktig prioritering från allianspartierna var också att stärka
            kvaliteten i den högre utbildningen genom att kraftfullt öka anslagen
            till högskoleutbildningar, framför allt inom humaniora och samhällsvetenskap.
            För utbildningar inom dessa vetenskapsområden, där flest studerar,
            ökades anslagen per helårsstudent med hela 60 procent. Därutöver
            gjordes särskilda satsningar på att kraftigt öka antalet utbildningsplatser
            på viktiga bristområden såsom inom läkar-, tandläkar- och ingenjörsprogrammen.
            Dessutom infördes i politisk enighet en ny lärarutbildning, med
            syfte att leda till stärkt kvalitet i skolundervisningen.
          </p>
          <p xml:id="i-ERNxq6zfqeZYrdmAQB4QWL">
            Inom forskningsområdet premierades kvalitet, och en omfördelning
            av resurser infördes genom att 20 procent av nya anslag fördelades
            utifrån de internationellt vedertagna indikatorerna extern publicering
            och citering samt intäkter från externa anslag. Likaså togs initiativ
            till att premiera samverkan och innovation.
          </p>
          <p xml:id="i-jnZptrBJW71tSsiR6pswB">
            Honnörsorden kvalitet, relevans och nyttiggörande var signum
            för politiken. Hållbar utveckling och entreprenöriellt lärande
            finns nu inskrivet i styrdokument för alltifrån förskolan till
            forskarutbildningen. Vid universitet och högskolor inrättades
            innovationscentrum, och flera lärosäten fick möjlighet att starta
            egna holdingbolag. Alliansregeringen klargjorde och lade fast
            incitament för att öka vikten av profilering av lärosäten samtidigt
            som regler ändrades för att tydliggöra att forskning av hög vetenskaplig
            kvalitet kan finnas vid alla lärosäten. Kort sagt var satsningarna
            för ökad vetenskaplighet, kvalitet och samverkan bärande inslag
            under alliansåren. Utredningar tillsattes också för att belysa
            viktiga områden såsom akademins ledarskap, ökad autonomi och kvalitet.
            Dessutom gjordes satsningar på hela utbildningskedjan i form av
            kunskapsdrivande reformer, och karriärlärarsystemet och etableringen
            av forskarskolor hade till syfte att öka graden av bl.a. vetenskaplig
            metodik och ämnesdidaktik i undervisningen i ungdomsskolan.
          </p>
          <p xml:id="i-PBVTptRHzt7XW6ipbXuXBw">
            Detta var historiskt stora satsningar på forskning och innovation
            som har stärkt Sverige som kunskapsnation. Men det räcker inte.
            Andra länder kommer i kapp, och därför måste ett strategiskt och
            systematiskt ledarskap fortsatt genomsyra hela utbildningsområdet,
            alltifrån förskolan till forskarutbildningen. Därför anser Liberalerna
            att regeringens forskningspolitiska ambitioner i proposition 2016/17:50
            Kunskap i samverkan – för samhällets utmaningar och stärkt konkurrenskraft
            är för lågt ställda och alltför otydliga.
          </p>
          <head xml:id="i-MQPqL4bSb5VEuTm1qWr1kb" type="h2">
            Forskningspolitiken saknar inriktning och försvagar Sverige
          </head>
          <p xml:id="i-Ki6yPobfzSwFpC4Fv22ZZC">
            Liberalerna förvånas stort över avsaknaden av förslag på området
            högre utbildning med tanke på att regeringen har gjort en stor
            poäng av att högre utbildning numera ska ingå i propositionen.
            Det är i och för sig en uppfattning som vi tycker är bra, men
            som sagt borde regeringen då också lägga fram förslag på hur de
            vill utveckla utbildningens roll i kunskapskedjan, hur de vill
            komma till rätta med social snedrekrytering, jämställdhet i studentpopulationen
            och hur man ska skapa kompletta utbildningsmiljöer.
          </p>
          <p xml:id="i-XdLHTkKmAF2qGCog2g17Qd">
            Vi undrar också vad som hände med långsiktigheten och det tioåriga
            perspektivet. Vi ser det förvisso i de s.k. nationella forskningsprogrammen,
            men ingenting i övrigt. Ytterligare märkligt är att regeringen
            inte lyfter för högskolan viktiga frågor såsom karriärsystem,
            profilering och internationalisering. Inte heller finns tankegångar
            om hur vi ska attrahera forskartalang till de nya forskningsinfrastrukturerna
            som finns i Sverige eller en strategi för att kunna öka andelen
            forsknings- och innovationsmedel från EU. Vi saknar också regeringens
            syn på att premiera excellens och framstående forskning.
          </p>
          <p xml:id="i-3eyRsXqEiwfYy7TBnseo1v">
            Liberalerna menar att propositionen för högre utbildning, forskning
            och innovation är ”tunn” och ofullständig på många sätt. I skriften
            finns början på flera intressanta resonemang och analyser, men
            dessvärre framgår det också tydligt att regeringen har ytterst
            få förslag på hur problem och utmaningar konkret ska lösas eller
            följas upp.
          </p>
          <head xml:id="i-KE4SzF4aT4dtpZ8uCzGKSm" type="h2">
            Mål för utbildning, forskning och innovation
          </head>
          <p xml:id="i-KZJNf1bBD6JMVmVMhiehU8">
            Liberalerna anser att det övergripande målet för utbildnings-,
            forsknings- och innovationspolitiken bör vara:
          </p>
          <p xml:id="i-67MqThhdWaiwziTA8aSAe6">
            Att Sverige ska vara en framstående kunskapsnation, där utbildning,
            forskning och innovation bedrivs med hög kvalitet och effektivitet
            samt bidrar till samhällets utveckling och näringslivets konkurrenskraft.
          </p>
          <p xml:id="i-BJPSKeBYhYYbojMAXYRVs6">
            Liberalerna anser dock, liksom övriga allianspartier, att målet
            för dessa politikområden framdeles ska utvärderas systematiskt
            och vara möjligt att följa upp. Vi anser därför att det övergripande
            målet ska brytas ned och mätas via olika delmål såsom
          </p>
          <list xml:id="i-G2ghoaSkpJxduaXT8SmRfQ" style="ol">
            <item xml:id="i-WHrs24hebznjYiuDfs3rP5">
              att Sveriges offentliga och privata investeringar i FoU ska uppgå
              till ca 3,5 procent av BNP senast 2025
            </item>
            <item xml:id="i-9z796t5EYEzJ8sT3bZhM6K">
              att Sveriges andel av beviljade medel från EU:s forsknings- och
              partnerskapsprogram ska vara minst 4,2 procent 2020
            </item>
            <item xml:id="i-RqQfihyuDV1qDQoaUKzHEg">
              att svensk forskning och innovation ska vara fortsatt ledande
              jämfört med andra europeiska länder mätt som citeringsgenomslag
              (Thomson Reuters) och samlat innovationsindex (European innovation
              scoreboard)
            </item>
            <item xml:id="i-2KqMAHXEcoq86fvX6mzXYz">
              att jämställdheten ska öka såväl inom grundutbildningar som bland
              meriteringsanställningar
            </item>
            <item xml:id="i-XZRmJXQCrMq7T2vKjcife9">
              att stimulera en bredare användning och utveckling av etablerad
              svensk forskningsinfrastruktur såsom Sci Life Lab, ESS och MAX
              IV
            </item>
            <item xml:id="i-G6PMMuv2P3RLPihTKyaM1a">
              att mobiliteten bland svenska forskare ska öka såväl mellan lärosäten
              som mellan lärosäten och näringsliv samt offentliga verksamheter
            </item>
            <item xml:id="i-85vNsdeUMFRjWygdbgQcSg">
              att samordningen mellan olika forskningsfinansiärer ska öka,
              mätt som ökad effektivitet.
            </item>
          </list>
          <head xml:id="i-4h8dmjrVUFVuGSEmi94Dp5" type="h2">
            Ramar för forskning och innovation
          </head>
          <p xml:id="i-QwvsgJmUBVdiVSzaFChi3y">
            Liberalernas grundläggande uppfattning är att Sverige i huvudsak
            ska bygga vidare på nu gällande, och därmed den tidigare alliansregeringens,
            långsiktiga strategi för forskning och innovation.
          </p>
          <head xml:id="i-AB1Jykf838pPxfeTWzqoU7" type="h3">
            Stärkt autonomi och ledarskap
          </head>
          <p xml:id="i-BW67cRff1mojx6AGMQxWaM">
            Högskolor och universitet har en viktig roll att spela som samhällets
            kritiska och självreflekterande spegel men också som motor i den
            kunskapsdrivna tillväxten. Autonomi är viktigt, och målet för
            Liberalerna är att politiskt beslutade regleringar ska begränsas
            till frågor där staten har ett tydligt intresse av att styra.
            Det gäller t.ex. uppföljning av resultat och kvalitetsgranskning,
            ansvarsutkrävande samt rättssäkerhet för studenter.
          </p>
          <p xml:id="i-FdiBuCmqzQGEUfN7rs9Pie">
            I en globaliserad och föränderlig värld ställs stora krav på
            ett strategiskt ledarskap. Det gäller också för universitet och
            högskolor. Det finns flera studier som visar att ett välfungerande
            och akademiskt ledarskap har stor betydelse för att den vetenskapliga
            kvaliteten i utbildning och forskning är hög.
          </p>
          <p xml:id="i-QkAuoE7ZDABMQ4mvU2ZX2u">
            Det är också av vikt att styrelser vid universitet och högskolor
            har den kompetens som krävs för att svenska lärosäten ska kunna
            hålla en internationellt sett hög kvalitet. Kompetens och sammansättning
            spelar stor roll för hur en styrelse fungerar. Ingenjörsvetenskapsakademien
            (Iva) har presenterat en rapport som behandlar just utmaningar
            och utvecklingspotential avseende universitets- och högskolestyrelser.
            Där föreslås bl.a. att rekryteringen av nya ledamöter till en
            styrelse ska vara grundad på definierade kompetensprofiler och
            att hänsyn ska tas till lärosätets sammantagna behov. Utöver detta
            finns flera andra angelägna förslag.
          </p>
          <p xml:id="i-4G3g2nuKFJE1YfH5StFuvL">
            Med tanke på Ledarutredningen som presenterades hösten 2015 och
            de diskussioner som förs såväl nationellt som internationellt
            om vikten av ett strategiskt ledarskap förvånar det att regeringen
            så flyktigt berör dessa viktiga frågor.
          </p>
          <p xml:id="i-9pnSzCPGMWBTe5NPmxw6gR">
            Liberalerna anser att frågor om hur lärosätenas ledarskap kan
            stärkas och styrelsernas roll kan tydliggöras är mycket viktiga
            och bör utvecklas vidare.
          </p>
          <head xml:id="i-WVeHJCRjUy64eacbBnUHwD" type="h3">
            Ökad profilering av universitet och högskolor
          </head>
          <p xml:id="i-8utGNW4jjVRuK7YRkhoZKt">
            Liberalerna skulle välkomna att landets lärosäten i högre grad
            renodlade sin profil och vidareutvecklade sitt strategiska arbete
            då det gäller såväl grundutbildning som forskning. Under alliansregeringen
            infördes en stimulanspeng för lärosäten som ville öka sin samverkan.
            Detta fick till följd att några lärosäten knöt sig mycket nära
            varandra och till och med gick samman. Det är förvisso inget självändamål
            att lärosäten ska fusionera helt och hållet, men däremot är det
            viktigt att lärosätena i högre grad samverkar då det gäller utbildningsutbud,
            dimensionering av utbildningsprogram, forskning etc. Ökad samverkan
            på dessa områden bör premieras och hinder undanröjas. Som exempel
            på hinder kan nämnas att lärosäten som samverkar om utbildningar,
            och som då använder forskningsanknutna universitetslärare från
            ett annat lärosäte, kan missgynnas vid bedömning av utbildningars
            kvalitet. Det är naturligtvis inte hållbart.
          </p>
          <p xml:id="i-PHTMABtDvj49sUsixabUGg">
            En ökad specialisering bör kopplas till resurssystemet. Om resursfördelningssystemet
            är tillräckligt skarpt och tydligt premierar kvalitet, kommer
            det att leda till en önskvärd ökad specialisering som med fördel
            kan förstärkas med en tydligare myndighetsdialog. En ökad myndighetsdialog
            får dock inte innebära att politiken ska bestämma vilken specialisering
            de olika lärosätena väljer.
          </p>
          <p xml:id="i-2qFpGxQEw3XpvACwa1QXWL">
            Sverige satsar årligen mycket stora resurser på forskning. Beloppet
            uppgår för närvarande till ca 3,3 procent av BNP, vilket kan jämföras
            med nivån i början på 2000-talet då vi investerade ca 4 procent.
            EU har satt målet att medlemsstaterna ska satsa 3 procent av BNP
            på FoU.
          </p>
          <p xml:id="i-6kfDiENnjmdkC3fJAoqG8x">
            Liberalerna anser att det ska finnas ett mål som visar på ambitionsnivån
            då det gäller investeringar för landets forskning och utveckling.
            Målet ska vara tidsatt och mätbart och därmed tydligt kunna redovisa
            hur stor andel av BNP som Sverige årligen satsar på forskning
            och utveckling.
          </p>
          <p xml:id="i-8fExFn4ZeWx4CRQYMpsL6A">
            Lärosätenas förmåga att ”få hem” externa medel från EU:s forsknings-
            och partnerskapsprogram har varit mindre bra de senaste åren.
            Det är en oroväckande utveckling som måste brytas. Statistik från
            oktober 2015 visar att Sverige har tappat i andel beviljade medel,
            jämfört med EU:s tidigare forskningsprogram (FP7). Statistiken
            visar dessvärre också att svenska forskare inte når upp till tidigare
            nivåer då det gäller Europeiska forskningsrådets anslag (ERC-anslaget)
            som beviljar bidrag till enskilda forskare baserat på deras grad
            av vetenskaplig excellens. Likaså visar statistiken att de större
            lärosätena har tappat förhållandevis kraftigt jämfört med tidigare
            år.
          </p>
          <p xml:id="i-LVxrx9Pqukeg3NT3bLBFQ2">
            I jämförelse med det tidigare ramprogrammet (FP7) har Sverige
            på aggregerad nivå (oktober 2015) tappat från 3,87 procent till
            3,33 procent av tillgängliga medel.
          </p>
          <p xml:id="i-JRm9rk1LgjHjddbD285Jr9">
            Liberalerna anser att detta är en viktig fråga för det strategiska
            ledarskapet vid våra lärosäten att agera i, liksom för de statliga
            forskningsfinansiärerna att beakta. Liberalerna anser att detta
            är en fråga som regeringen bör uppmärksamma genom att lägga fast
            mål för utvecklingen. Liberalerna har därför lagt ett förslag
            till delmål (se vidare delmål B) för att vi systematiskt ska kunna
            följa frågan.
          </p>
          <head xml:id="i-PbhDe8tHMkz9NiZnvQM2VM" type="h2">
            Resurstilldelningssystemet
          </head>
          <p xml:id="i-5P1PynQTakWL2Wm3xBU9de">
            Resurstilldelningen till universitet och högskolor är ett viktigt
            styrinstrument för politiken. I dag uppgår lärosätenas s.k. basanslag
            till ca 43 procent medan externa intäkter utgör 57 procent. För
            att premiera vetenskaplig kvalitet införde alliansregeringen en
            modell där sedermera 20 procent av nya resurser omfördelades mellan
            lärosätena baserat på indikatorerna externa anslag för forskning
            samt publiceringar och citeringar. Samtliga lärosäten garanterades
            dock en minimiresurs för forskarutbildning och forskning, den
            s.k. basresursen, om 8 000 kronor per helårsstudent. För att stimulera
            till ökat nyttiggörande av forskningen fick Vetenskapsrådet (VR)
            och Vinnova i uppgift att utarbeta modeller för hur framtida resurser
            också skulle kunna fördelas baserat på lärosätenas samverkan med
            det omgivande samhället. Vinnovas modell har testats i en pilotstudie
            medan VR:s modell har remissbehandlats och bereds nu i Regeringskansliet.
          </p>
          <p xml:id="i-Bg4jvTRSiKbWwGEy46YLpF">
            VR bör i den fortsatta beredningen ges ett särskilt uppdrag att
            göra jämförande utvärderingar av olika forskningsområden och därvidlag
            värdera svensk forskning med motsvarande forskning i andra tunga
            forskningsländer.
          </p>
          <p xml:id="i-HLkQhCRMs4VZeRGBxebJVJ">
            För Liberalerna är det viktigt att modellen som införs ska vara
            transparent och enkel att använda samt måtte stimulera och premiera
            alltifrån vetenskaplig kvalitet till resultat i form av forskningsgenombrott
            och samverkan med övriga samhället.
          </p>
          <p xml:id="i-6yy5nBJpH974H9yzdtnd1T">
            Med tanke på att Vinnova ännu inte har slutfört sin analys har
            Liberalerna ännu inte tagit ställning till vilken modell som vi
            förordar och exakt vad vi anser ska ligga till grund för prestationen
            och omfördelningen av resurser till direkta anslag. Däremot anser
            vi att principen med den resursfördelningsmodell som alliansregeringen
            använde har varit bra samt att systemet med omfördelning ska finnas
            kvar och att modellen bör föreskriva att 25 procent av nya basanslag
            ska omfördelas baserat på väl kända indikatorer. Vi anser också
            att alla statliga lärosäten vid omfördelningen ska konkurrera
            i samma grupp, inklusive Chalmers tekniska högskola samt högskolan
            i Jönköping.
          </p>
          <p xml:id="i-TudV1a1paf8HrzpQujvMoW">
            Det finns i dag inga tydliga jämförelser av kvaliteten i svensk
            högre utbildning jämfört med andra länder. Det är viktigt att
            få en bättre uppfattning om detta. Vi föreslår därför att UKÄ
            ska ges ett uppdrag att jämföra kvalitet på tentamina inom ett
            antal svenska utbildningar med motsvarande utbildningar i några
            jämförbara länder.
          </p>
          <head xml:id="i-8J2Wf2gnKa5gQpqCZ8dYPi" type="h3">
            Riksdagen ska besluta om principer för resursfördelning
          </head>
          <p xml:id="i-9yrpaXmxESVk9jSdUqpiWd">
            Liberalerna förvånas över att regeringen i sin proposition inte
            presenterar ett färdigt förslag till ramar då det gäller hur framtida
            forskningsresurser ska fördelas till lärosätena. Inte heller definieras
            indikatorn ”samverkan”, vilken sägs ska få samma viktning som
            de nu gällande indikatorerna externa anslag samt citeringar och
            publiceringar, i ett framtida system.
          </p>
          <p xml:id="i-MrbokvMjQuqqw2xHVBt1Vh">
            Vi i Liberalerna ställer oss frågande till att regeringen har
            för avsikt att vikta de nämnda indikatorerna lika. Liberalerna
            delar uppfattningen att samverkan är viktigt. Det är dock samtidigt
            svårt att hitta bra mått på kvalitet i samverkan och vad det leder
            till. Samverkan bör därför inte likställas med de mer tydliga
            kvalitetsmåtten på vetenskaplig och konstnärlig kvalitet och excellens.
          </p>
          <p xml:id="i-LxdqHfmL72bTQwwYmPMNff">
            Liberalerna anser också att det är svårt att tydligt förstå enligt
            vilken modell resurser kommer att fördelas för 2018 och 2019.
            Ett förslag till detta måste regeringen förelägga riksdagen snarast.
          </p>
          <p xml:id="i-CHMnzNxJ2EigY5T5cjfH9n">
            Liberalerna anser att resursfördelningssystemets utformning är
            en mycket viktig fråga vars principer måste få diskuteras grundligt,
            även om de bara kommer att få gälla en begränsad period. Liberalerna
            förutsätter därför att riksdagen kommer att ges möjlighet att
            besluta i frågan innan definitivt beslut fattas.
          </p>
          <head xml:id="i-Cn6cSurAzLyLogmHGqQJ6B" type="h3">
            Bra med översyn av resurstilldelningen, men utred också samlat
            anslag
          </head>
          <p xml:id="i-Pf5gEinENiS2Lgs3L8qEJN">
            I sammanhanget vill vi påtala att vi välkomnar den översyn av
            resursfördelningssystemet för grundutbildning, forskarutbildning
            och forskning som regeringen har aviserat ska påbörjas 2017. Vi
            vill dock framhålla vår uppfattning att den utredning som ska
            tillsättas också bör få i uppdrag att utreda frågan huruvida anslag
            till grundutbildning, forskarutbildning och forskning framdeles
            kan tilldelas lärosätena samlat.
          </p>
          <head xml:id="i-VeMeH2e7UPuxjYyorWNeRA" type="h3">
            Mer av systematiska utvärderingar och handling
          </head>
          <p xml:id="i-MPQoxNVGQ7PZkgtdpgVQe7">
            I sin proposition skriver regeringen: ”Uppföljning och utvärdering
            av verksamheterna är viktiga verktyg för regeringens styrning.
            Universitet och högskolor har ansvar för kvaliteten i den egna
            verksamheten, men det behövs även viss uppföljning och utvärdering
            på nationell nivå som underlag för regeringens styrning och utveckling
            av forskningspolitiken.”
          </p>
          <p xml:id="i-V2gRi1o61SpGA27SboYnGr">
            Liberalerna delar regeringens uppfattning, och vi menar att arbetet
            med systematiska uppföljningar och utvärderingar är ett viktigt
            inslag vid allt strategiskt beslutsfattande. Men det är också
            viktigt att politiken inrättar en kultur där vi inte bara kräver
            in utvärderingar utan också visar att vi tar till oss resultaten
            och ger väl motiverade svar på dem. Så anser Liberalerna att ett
            seriöst strategiskt förbättringsarbete ska bedrivas. Detta är
            en viktig princip som det ankommer på en regering att efterleva.
          </p>
          <p xml:id="i-SLnfXuW7xc2BwUf9XLxvkk">
            Nuvarande regerings hantering av de strategiska forskningsområdena
            (SFO:erna) är inget gott exempel på detta. Tvärtom skapade regeringens
            brist på besked osäkerhet kring SFO-satsningens framtid, något
            som bl.a. ledde till att framstående forskare sökte sig till mer
            finansiellt säkra forskningsprojekt.
          </p>
          <p xml:id="i-CsTvqNmHKRuaYx7XagHASP">
            I samband med att satsningen på SFO infördes beslutades nämligen
            att satsningarna också skulle följas upp. De statliga forskningsfinansiärerna
            med Vetenskapsrådet (VR) i spetsen fick i uppdrag att genomföra
            en större utvärdering efter fem år. Denna ledde till att regeringen
            bl.a. rekommenderades att omfördela medel mellan lärosäten, råd
            som regeringen inte hörsammade och inte heller tog ställning till.
            I stället hänvisade regeringen till den nya forskningspropositionen,
            vilken inte förelåg för beslut i riksdagen förrän två år senare.
            Detta var ett mycket olyckligt agerande och medförde inte att
            forskningsresurserna användes effektivt.
          </p>
          <head xml:id="i-FUwP9WSMGLDLyNZRG6mJ16" type="h3">
            Optimera användandet av svensk forskningsinfrastruktur
          </head>
          <p xml:id="i-FaqfxCmtXDrz64TXHyfiVU">
            Sverige har de senaste åren investerat tungt i forskningsinfrastruktur
            av världsklass. Sci Life Lab, MAX IV och ESS är samtliga anläggningar
            med stor potential för framgångsrik forskning och innovation.
            Regeringen har nyligen utsett en samordnare för ESS, men mer kan
            och behöver göras för att utveckla just den anläggningens förväntade
            potential samt av det kompetenskluster som anläggningen kommer
            att utgöra ihop med MAX IV.
          </p>
          <p xml:id="i-3buKS9BE5ast8gYpmrzs8C">
            VR fick i juni 2014 i uppdrag att utarbeta en strategi för ”att
            stimulera svenskt deltagande, utnyttjande och kompetensförsörjning
            kring uppbyggnaden och driften av den europeiska spallationskällan
            (ESS)”. Ett förslag till strategi lämnades till regeringen före
            sommaren.
          </p>
          <p xml:id="i-XZ872zHDN3dxJrtNGsRS8d">
            Liberalerna anser att det nu är hög tid att flera av de förslag
            som lyfts fram i förslaget till strategi börjar genomföras så
            att ESS tillsammans med de andra stora forskningsinfrastrukturerna
            kan bidra till att göra Sverige än mer attraktivt för forskning
            och innovation. Se även delmål E.
          </p>
          <head xml:id="i-FN1EgnpCbSCHwVvinKGGTV" type="h2">
            Ge alla meriteringsanställningar rätt till prövning
          </head>
          <p xml:id="i-P84fSJnfMRgkFH4VPFQa5T">
            Genom autonomireformens införande 2011 har alla universitet och
            högskolor fått frihet att utforma sin interna organisation på
            det sätt som passar varje lärosäte. Vi kan dock konstatera att
            otydligheten och osäkerheten kring vad som gäller för vissa meriteringsanställningar
            är stor. Något bör därför göras för att få till stånd en tydligare
            struktur på området samtidigt som vi förvånas över att regeringen
            inte gör just detta i sin proposition. Retoriken är rätt men handlingskraften
            fattas.
          </p>
          <p xml:id="i-C9Cow3qqkAqfG3ssWpgJTC">
            Sverige saknar nämligen ett sammanhållet system för meritering
            av unga forskare tidigt i karriären. Detta leder till osäkra anställningsförhållanden
            och utgör en stor risk att framstående forskare lämnar den akademiska
            banan för en annan karriär. Ett exempel på det är anställningar
            som biträdande lektor. Det är en fyraårig tidsbegränsad anställning
            som i de flesta fall ger rätt till prövning för tillsvidareanställning
            enligt 12 § högskoleförordningen. Dock inte alltid. Det visar
            sig nämligen att lärosätena hanterar frågan olika, och då vissa
            medger ”rätt till prövning” säger andra att det ger ”möjlighet
            till prövning”. Vi behöver därför få till stånd en ändring i högskoleförordningen
            så att alla meriteringsanställningar framdeles ger ”rätt till
            prövning för tillsvidareanställning”. Det skulle öka tydligheten.
            ”Rätten till prövning” bör ske mot i förväg uppställda krav och
            att vederbörande blir meriterad både vetenskapligt och pedagogiskt.
            Dessutom anser vi att mobilitet ska vara meriterande. Alla professorstjänster
            ska alltid tillsättas i konkurrens.
          </p>
          <p xml:id="i-XuRHLTXTjaPNZc4idSdqDK">
            Liberalerna anser att ett enhetligt system för meriteringsanställningar
            vid svenska lärosäten ska vara implementerat senast 2018. I sammanhanget
            vill Liberalerna också lyfta delmål D som handlar om att jämställdheten
            i meriteringsanställningarna måste öka.
          </p>
          <p xml:id="i-9HXCPUvSXJEGJkRB8Kwmg3">
            Med en tydligare meriteringsstruktur på plats förutsätter Liberalerna
            att personrörligheten mellan lärosäten kan öka. Det är självklart
            också viktigt att personrörligheten mellan akademi och övriga
            samhället ska stimuleras och att den ska öka för forskare, doktorander
            och yrkesverksamma. Vinnovas program för mobilitet har visat positiva
            resultat då det gäller gränsgångare mellan näringsliv och akademi.
            Detta bör därför fortsatt följas.
          </p>
          <head xml:id="i-9ncbCnN7JmAaZTy2vs6QDe" type="h3">
            Rekryteringar ska vara transparenta
          </head>
          <p xml:id="i-CHEDnhjkHrB6CSw8m633sB">
            I sin proposition Kunskap för samverkan framhåller regeringen
            det självklara i att lärosätenas rekryteringsprocess ska vara
            transparent och genomföras via nationella och internationella
            utlysningar. Vi liberaler delar den uppfattningen till fullo och
            ställer oss naturligtvis bakom detta.
          </p>
          <head xml:id="i-WBk4tMFjqs6CMebCyyyech" type="h2">
            Öka samarbetet mellan lärosäten och med arbetsliv
          </head>
          <p xml:id="i-AND54prB2H6jVjXNiPDmrQ">
            Vi lever och verkar i en global värld. Arbetslivets förutsättningar
            och behov ändras snabbt. Det ställer krav på att lärosätena har
            och erbjuder ett relevant utbud av utbildningar. Denna omvärldsbevakning
            är inget som universitet och högskolor ensamma klarar av. I stället
            behövs en ökad dialog med arbetsliv och olika branschorganisationer
            men också mellan lärosäten. Vi behöver utbilda till en framtid
            – inte dåtid – och vi behöver tillse att det finns möjlighet att
            utbilda sig till de yrken där det råder arbetskraftsbrist. Enligt
            olika undersökningar anser arbetslivet att man i dag har mycket
            små förutsättningar att lokalt påverka utbildningsutbud och utbildningars
            innehåll. Detta bör uppmärksammas mer och dialogen med arbetslivet
            öka.
          </p>
          <p xml:id="i-WfPvgvsrSjBQGozGT5cJci">
            Med tanke på den rådande och väl kända matchningsproblematiken
            är Liberalerna oerhört förvånade över regeringens passivitet och
            oförmåga att agera i frågan. Vi finner det också anmärkningsvärt
            att regeringen inte berör problemen med kompetensförsörjning och
            livslångt lärande i denna proposition som sägs ska behandla högre
            utbildning. Begreppet kompetensförsörjning förekommer, men då
            nästan uteslutande i bemärkelsen att ”forskarutbildade är viktiga
            för lärosätenas kompetensförsörjning”, vilket är märkligt eftersom
            det är fler än akademin som ska kompetensförsörjas.
          </p>
          <p xml:id="i-AgmeJQ4Bk6LBdxf4r5NhaT">
            Detta om något är en samhällsutmaning, såväl nationellt som internationellt!
            Förutom krav på ökad dialog mellan lärosäten, arbetsliv och branschorganisationer
            anser Liberalerna att regeringen i dialog med lärosätena måste
            se till att den ökade programifieringen av högskolans utbildningsutbud
            stannar av.
          </p>
          <head xml:id="i-VZyzcBXDAAGi2J7egHCq2U" type="h2">
            Internationaliseringsfrågorna är viktiga
          </head>
          <p xml:id="i-ECKEKWCXbZaW5ox5LQSQp2">
            Om svensk utbildning och forskning ska kunna hävda sig i den
            globala konkurrensen finns det ett flertal faktorer som spelar
            roll, varav det internationella utbytet är en viktig del. Det
            gäller både internationella forskare som kommer hit för att arbeta
            och internationella studenter som väljer att läsa hela eller delar
            av sin utbildning i Sverige, eller för den delen svenska studenter
            som reser utomlands. Utan utbyte förlorar svenska lärosäten både
            kvalitet och mångfald.
          </p>
          <p xml:id="i-XQZRARMLHp7HPea6ys32if">
            Liberalerna anser att den strategiska samverkan med utländska
            universitet bör öka. En målsättning bör också vara att fler utländska
            universitetsfilialer etablerar sig i Sverige. För att detta ska
            bli verklighet bör ett stöd inrättas för att svenska universitet
            ska kunna söka organiserade samarbeten inom olika utbildningsområden.
            Ett sådant samarbete skulle kunna ge en mer direkt avstämning
            av om svensk utbildning håller internationell kvalitet.
          </p>
          <p xml:id="i-Bm7JfvXqfZ6BjumPqPaFyo">
            Fler svenska studenter bör förlägga delar av sin utbildning vid
            utländska universitet. För Sverige som ett litet land bör målsättningen
            vara att hälften av alla studenter med svensk forskarexamen har
            studerat minst en termin vid ett universitet i ett annat land.
            Det är ett högt uppsatt mål, men en viktig del i målsättningen
            för att uppnå en forskning i världsklass.
          </p>
          <p xml:id="i-RpbXPy5h97cveU3mVG5pbA">
            I dag finns det ansenliga hinder för inresande studenter och
            forskare som framför allt beror på långa handläggningstider hos
            svenska myndigheter. Det är därför anmärkningsvärt att regeringen
            inte behandlar dessa frågor i sin proposition eller vidtar andra
            åtgärder.
          </p>
          <p xml:id="i-D8TXTivMCFgWWUfRG8scjb">
            Vi behöver motivera fler svenska studenter att resa ut för att
            studera delar av sin utbildning i annat land, men då det gäller
            inresande studenter och forskare finns i dag ansenliga hinder
            som framför allt beror på långa handläggningstider hos svenska
            myndigheter. Det är därför anmärkningsvärt att regeringen inte
            behandlar dessa frågor i sin proposition eller vidtar andra åtgärder.
            För utresande studenter kan det finnas skäl att överväga ett mål
            om att öka andelen.
          </p>
          <p xml:id="i-XctgN2BL2tPcZcAodWknD4">
            Nyligen fick till exempel Jönköping University betala tillbaka
            studieavgiften för runt 100 utländska studenter för att Migrationsverket
            inte hunnit hantera deras ansökningar i tid och kunnat utfärda
            visum för studier. Högskolor vittnar också om problem med samordningen
            i visumprocessen, där även intervjuer på ambassad och utfärdande
            av id-kort ingår. De olika momenten måste nämligen vara samordnade
            för att studenten ska få sitt visum i tid, något som i dag inte
            går att säkra.
          </p>
          <p xml:id="i-CuAWK5voRu9JhxpueEv4Uv">
            Stora problem finns även för gästforskare i samband med att deras
            visum ska förlängas efter två år. Då hinner inte Migrationsverket
            med, och från att ha haft en handläggningstid på 3 månader uppger
            myndigheten att man nu har en handläggningstid på mellan 12 och
            18 månader. Detta är inte rimligt.
          </p>
          <p xml:id="i-RCh68Yk2XekzoacrLZmaaE">
            Ett annat problem är att masterstudenter och doktorander inte
            kan söka uppehållstillstånd för hela studieperioden utan måste
            söka nya tillstånd för varje år. Det skapar oro hos både studenter
            och forskare samtidigt som det ger Migrationsverket onödigt arbete.
            I sammanhanget kan även andra problem nämnas, som rör doktorander
            som studerar på utbildningsbidrag. De har nämligen inte rätt till
            barnbidrag även om de har fått permanent uppehållstillstånd, något
            som andra invånare i Sverige med permanent uppehållstillstånd
            har. Och de har heller inte rätt att tillgodoräkna sig doktorandtiden
            om de senare vill ansöka om svenskt medborgarskap. Detta är inte
            rimligt, och som sagt är det oerhört märkligt att regeringen inte
            berör frågorna i sin proposition, än mindre försöker åtgärda dem.
          </p>
          <p xml:id="i-VwQt3PxpZphNXj2zUhEbeo">
            Den här typen av hinder drabbar också våra möjligheter att fullt
            ut dra nytta av vår forskningsinfrastruktur. I en artikel i Lunds
            universitets magasin, LUM, (nr 5, 2016) anser personalsamordnaren
            vid den nyligen invigda synkrotonljusanläggningen MAX IV att de
            långa handläggningstiderna kan medföra att Sverige tappar i attraktivitet
            för toppforskare och experter. (Se även rubriken Attrahera toppforskare
            och experter.)
          </p>
          <p xml:id="i-RqGufKXyh2p2byKVaoiXZZ">
            Med tanke på ovanstående är Liberalerna oerhört kritiska till
            att regeringen inte berör internationaliseringsfrågorna i sin
            proposition. Internationaliseringen av den högre utbildningen
            och forskningen och den fria rörligheten för studenter är mycket
            viktig i dagens samhälle. Om vi inte kan garantera att antagna
            utländska studenter och forskare får stanna för att studera och
            forska i Sverige riskerar vi att förlora i anseende och därmed
            i framtida konkurrenskraft. Liberalerna uppmanar därför regeringen
            att snarast se till att minska byråkratin, för Sveriges bästa,
            och att komma till rätta med ovannämnda problem.
          </p>
          <p xml:id="i-K3WFmN2rjVVDDDX2dLf9HB">
            Det stora problemet är att svensk forskning rekryterar för lite
            internationellt. Det bör finnas särskilda medel för att rekrytera
            utländska toppforskare och inriktningen på dessa medel bör vara
            att satsa på yngre lovande forskare som har sin forskarkarriär
            framför sig snarare än att rekrytera forskare ”på toppen av sin
            karriär”.
          </p>
          <head xml:id="i-2ziL9wqUMRwLWjwdxTe5Zk" type="h2">
            Bygg en svensk forskningsreaktor
          </head>
          <p xml:id="i-7UV7q2RfmvJwPUC1ohUYM2">
            Sverige bör bygga en ny forskningsreaktor och utöka forskningen
            om framtidens energilagring. Liberalerna är övertygade om att
            nästa generations kärnkraft med ny teknik har mycket stora fördelar
            ur miljö- och säkerhetssynpunkt. Inte minst för att möta klimathotet
            bör regeringen hörsamma förslaget från det ledande tekniska universitetet
            och fatta beslut om att bygga en svensk forskningsreaktor. Därutöver
            anser vi att Sverige har behov av en utökad forskning om energilagring
            och batterier.
          </p>
          <head xml:id="i-sqnDYcVHNQCBy7faftgEc" type="h2">
            Sverige behöver en rymdstrategi
          </head>
          <p xml:id="i-2B1hMCgrasdgY5HKq6VAvw">
            I april 2014 tillsatte alliansregeringen en utredning med syfte
            att utarbeta en strategi för det viktiga rymdområdet. Syftet var
            att utarbeta en strategi för att använda rymdverksamhet som en
            strategisk tillgång, för att möta samhällets behov och för att
            stärka den svenska industrins konkurrenskraft.
          </p>
          <p xml:id="i-Vq4izgrdV1xDdNox2m4BGS">
            Sverige har sedan länge varit förhållandevis framgångsrikt på
            rymdområdet, men vi kan inte vila på gamla lagrar utan måste i
            stället systematiskt arbeta för att tillvarata, samordna och utveckla
            denna position. Detta är synnerligen viktigt då rymden också påverkar
            så många olika samhällssektorer, alltifrån utbildning/forskning
            till försvar och miljö. Även det faktum att EU utarbetar en ny
            strategi för rymdområdet ger tydliga signaler om denna frågas
            vikt. En rymdstrategi är det således mycket angeläget att få på
            plats snarast.
          </p>
          <p xml:id="i-81G5Y3PzVMA3eX53kDfaZT">
            Trots att utredningen blev klar hösten 2015 har nuvarande regering
            ännu inte agerat. Det är därför ytterst olyckligt att regeringen
            i sin forskningsproposition fortsätter att skjuta frågan framför
            sig.
          </p>
          <p xml:id="i-UdNU7WWg28L6PM1o2YCxQp">
            Liberalerna anser att regeringen senast under 2017 ska presentera
            ett förslag till svensk rymdstrategi.
          </p>
        </div>
        <div xml:id="i-W39ah6HV67DPECEZvnFZAj" type="signatureBlock">
          <list xml:id="i-EZa6BcDnH56TjMfKADe8VH">
            <item xml:id="i-BLbpFwSK5DBSBR7sBiqmmN" type="signature">
              Christer Nylander (L)
            </item>
            <item xml:id="i-LQPVyyjtcXavEg2E2nnuEH" type="signature">
              Tina Acketoft (L)
            </item>
            <item xml:id="i-RfzsMScWsuh6F9BuCe6sMv" type="signature">
              Emma Carlsson Löfdahl (L)
            </item>
            <item xml:id="i-VMNq3sqDpzMHMSBHW4PkVH" type="signature">
              Mats Persson (L)
            </item>
            <item xml:id="i-WngdfL7NfSGBE8GFovV3Z2" type="signature">
              Maria Weimer (L)
            </item>
          </list>
        </div>
      </div>
    </body>
  </text>
</TEI>
