<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-KU-01987">
  <teiHeader>
    <fileDesc>
      <titleStmt>
        <title>Att förebygga och motverka våldsbejakande extremism</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:1987 av Jonas Sjöstedt m.fl. (V)</title>
          <idno type="rdwebb">H4021987</idno>
          <rs type="number">1987</rs>
          <orgName type="comitteeAbbreviation">KU</orgName>
          <ref type="dokument_url_text">http://data.riksdagen.se/dokument/H4021987/text</ref>
          <ref type="dokument_url_html">http://data.riksdagen.se/dokument/H4021987</ref>
          <ref type="dokumentstatus_url_xml">http://data.riksdagen.se/dokumentstatus/H4021987</ref>
          <ref type="docx">http://data.riksdagen.se/fil/C900ADC3-483D-46EC-A455-181A716F6E88</ref>
          <ref type="pdf">http://data.riksdagen.se/fil/3C470D89-85CE-453C-B8D9-346CD9D72779</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-h1c1q4fVKxbVJA8G7e4D3" type="signed"/>
        <correspContext corresp="i-h1c1q4fVKxbVJA8G7e4D3">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-BWXW4art1puSjdVHAeZhqf" type="submitted">
          <date when="2016-10-05"/>
          <time when="10:33:24"/>
        </correspAction>
        <correspAction xml:id="i-RAekhDrtJe5QuyBDj4bNrM" type="reviewed">
          <date when="2016-10-05"/>
          <time when="12:49:24"/>
        </correspAction>
        <correspAction xml:id="i-MC85Y7nHT93jYY3fH8iBSt" type="referred">
          <date when="2016-10-14"/>
        </correspAction>
        <correspAction xml:id="i-4kZBB7WRHs9t2LzzFWbgWX" type="assigned">
          <date when="2018-06-05"/>
          <time when="10:33:28"/>
        </correspAction>
        <correspContext corresp="i-4kZBB7WRHs9t2LzzFWbgWX">
          <ref type="assignedTo">Konstitutionsutskottet</ref>
        </correspContext>
        <correspAction xml:id="i-3Ur3MJxGynoRXF2NJeRb1x" type="behandlas_i"/>
        <correspContext corresp="i-3Ur3MJxGynoRXF2NJeRb1x">
          <ref type="uppgift">2016/17:KU23</ref>
          <ref type="ref_dok_id">H401KU23</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">KU23</ref>
          <ref type="ref_dok_titel">Förebyggande av våldsbejakande extremism</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CbJsLRChW4D2igJCuvNap1" type="behandlas_i"/>
        <correspContext corresp="i-CbJsLRChW4D2igJCuvNap1">
          <ref type="uppgift">2016/17:UbU12</ref>
          <ref type="ref_dok_id">H401UbU12</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">UbU12</ref>
          <ref type="ref_dok_titel">Kunskap i samverkan - för samhällets utmaningar och stärkt konkurrenskraft</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:1987 av Jonas Sjöstedt m.fl. (V)
          Att förebygga och motverka våldsbejakande extremism
        </div>
      </div>
      <div type="motBody">
        <div xml:id="i-L1WegP1cvGNgaarEkMkEgv" type="TOC">
          <head xml:id="i-4ivJD6U5ZT8HkXztFVKVa6">
            Innehåll
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Inledning
            </item>
            <item style="indent-level: 1">
              Kunskap och kompetens
            </item>
            <item style="indent-level: 2">
              Forskning om antidemokratiska budskap
            </item>
            <item style="indent-level: 2">
              Utvärdering av kunskapshusen
            </item>
            <item style="indent-level: 2">
              Nationellt kunskapscentrum
            </item>
            <item style="indent-level: 1">
              Samordning och samverkan
            </item>
            <item style="indent-level: 2">
              Kommunala handlingsplaner
            </item>
            <item style="indent-level: 2">
              Nationell samordning mot våldsbejakande extremism
            </item>
            <item style="indent-level: 2">
              Samordning mellan kommuner och myndigheter
            </item>
            <item style="indent-level: 1">
              Sociala medier
            </item>
            <item style="indent-level: 2">
              Medie- och informationskunnighet (MIK) i skolan
            </item>
            <item style="indent-level: 2">
              Rekrytering via sociala medier
            </item>
            <item style="indent-level: 1">
              Övriga insatser
            </item>
            <item style="indent-level: 2">
              Försvåra för vapensmuggling
            </item>
            <item style="indent-level: 2">
              Permanenta den nationella stödtelefonen
            </item>
            <item style="indent-level: 2">
              Socialt förebyggande arbete och sociala insatsgrupper
            </item>
          </list>
        </div>
        <div type="motProposal" subtype="förslag">
          <head xml:id="i-SEdU6zZkSkk8FwLBw6S5Ai">
            Förslag till riksdagsbeslut
          </head>
          <list style="ol">
            <item xml:id="i-JQaVCykM2H5JMAfvgPUZLM">
              Riksdagen ställer sig bakom det som anförs i motionen om att
              Vetenskapsrådet bör få i uppdrag att initiera forskning om antidemokratiska
              budskap, med särskilt fokus på sociala medier, och hur dessa budskap
              tolkas av och påverkar mottagaren, och detta tillkännager riksdagen
              för regeringen.
            </item>
            <item xml:id="i-ZWhQUdBsfmHbEp4cTpUsa">
              Riksdagen ställer sig bakom det som anförs i motionen om att
              regeringen bör tillse att arbetet med kunskapshusen utvärderas
              och tillkännager detta för regeringen.
            </item>
            <item xml:id="i-VsFCyPaTCoMc7kWkJKBbNe">
              Riksdagen ställer sig bakom det som anförs i motionen om att
              det bör utredas hur fler kommuner ska ges möjlighet att inrätta
              kunskapshus och tillkännager detta för regeringen.
            </item>
            <item xml:id="i-FbYgGtPRAsHgPc22nTZKvq">
              Riksdagen ställer sig bakom det som anförs i motionen om att
              regeringen bör tillse att det skapas ett nationellt kunskapscentrum
              för stöd till välfärdens personal i deras arbete mot och möten
              med våldsbejakande extremism och tillkännager detta för regeringen.
            </item>
            <item xml:id="i-GPp6dzPf6qV6CNnTUWGnaE">
              Riksdagen ställer sig bakom det som anförs i motionen om att
              länsstyrelserna bör, med utgångspunkt i den nationella samordnarens
              arbete, få i uppdrag att samordna och stödja kommunernas arbete
              med att ta fram handlingsplaner och tillkännager detta för regeringen.
            </item>
            <item xml:id="i-KLRrLyiFfo7GhtHUD532ZR">
              Riksdagen ställer sig bakom det som anförs i motionen om att
              den nationella samordnarens verksamhet bör bli permanent genom
              att det skapas en ny myndighet med uppdrag att stödja och samordna
              andra aktörers arbete mot våldsbejakande extremism och tillkännager
              detta för regeringen.
            </item>
            <item xml:id="i-99zUVP6WdoNqafzBoNqgvr">
              Riksdagen ställer sig bakom det som anförs i motionen om att
              den nya myndigheten bör ges mandat att initiera forskning om våldsbejakande
              extremism och utvärdera olika vidtagna insatser och tillkännager
              detta för regeringen.
            </item>
            <item xml:id="i-fSS2uvemMXv8pZq9dHHew">
              Riksdagen ställer sig bakom det som anförs i motionen om att
              det bör göras en översyn av relevant lagstiftning och regleringsbrev
              till berörda myndigheter i syfte att öka förutsättningarna för
              bättre samordning samtidigt som skyddet för den personliga integriteten
              värnas och tillkännager detta för regeringen.
            </item>
            <item xml:id="i-YWkiNWGovbhd6pz8zzU4ix">
              Riksdagen ställer sig bakom det som anförs i motionen om att
              det bör tillsättas en utredning som får till uppgift att se över
              om och hur företag inom sociala medier kan involveras i arbetet
              för att motverka radikalisering och rekrytering till våldsbejakande
              extremistmiljöer och vilket eventuellt rättsligt ansvar som kan
              och bör åläggas dem och tillkännager detta för regeringen.
            </item>
            <item xml:id="i-SZCRV9dYbDiVq6KVLDRZtd">
              Riksdagen ställer sig bakom det som anförs i motionen om att
              utredningen även bör uppdras att göra en övergripande översyn
              av lagen (1998:112) om ansvar för elektroniska anslagstavlor (BBS-lagen)
              med särskilt fokus på frågan om våldsbejakande extremism och med
              syfte att lagen ska förtydligas och bli mer lätt att tillämpa
              samt att det, i den mån det bedöms vara behövligt och motiverat,
              föreslås skärpningar av BBS-lagen och angränsande lagstiftning,
              och detta tillkännager riksdagen för regeringen.
            </item>
            <item xml:id="i-G6vWDjeeTEruSeaUWup6bd">
              Riksdagen ställer sig bakom det som anförs i motionen om att
              regeringen bör tillse att pilotverksamheten med Röda Korsets stödtelefon
              blir permanent och tillkännager detta för regeringen.
            </item>
            <item xml:id="i-Dom2rZdWnrJVFSz5Pyem4t">
              Riksdagen ställer sig bakom det som anförs i motionen om att
              regeringen bör tillse att det görs en uppföljning av rapporten
              Utsatta områden – sociala risker, kollektiv förmåga och oönskade
              händelser som Nationella operativa avdelningen hos polisen tog
              fram 2015 och att det utifrån uppföljningen föreslås lämpliga
              åtgärder, och detta tillkännager riksdagen för regeringen.
            </item>
            <item xml:id="i-9P5uZQNg6TMAyK62785tNT">
              Riksdagen ställer sig bakom det som anförs i motionen om att
              lämplig aktör, förslagsvis den nationella samordnaren mot våldsbejakande
              extremism, bör ges i uppdrag att ta fram riktlinjer för konkreta
              förebyggande insatser på lokal nivå och vid behov bistå med hjälp
              och vägledning för att arbetet ska implementeras och komma igång,
              och detta tillkännager riksdagen för regeringen.
            </item>
          </list>
        </div>
        <div type="motContent">
          <head xml:id="i-HEQBr2LSZGaLotZYEhA8Pd" type="h1">
            Inledning
          </head>
          <p xml:id="i-MaeJUFvcAMnMrVzbtw9PJe">
            I Sverige har det över tid funnits olika former av och grupperingar
            med antidemokratiska och våldsamma åsikter. I dag finns det i
            huvudsak tre våldsbejakande extremistiska miljöer i Sverige som
            inte accepterar de grundsatser som det öppna demokratiska samhället
            vilar på: våldsbejakande högerextremism, våldsbejakande vänsterextremism
            och våldsbejakande islamistisk extremism. Utöver detta finns ensamagerande
            extremister som kan motiveras till våldshandlingar av olika ideologier,
            men inte tillhör etablerade grupper eller nätverk.
          </p>
          <p xml:id="i-RQxoZjEPr1MHzFrx5P8o7A">
            I den här motionen kommer vi i huvudsak att fokusera på våldsbejakande
            islamistisk extremism och vilka åtgärder som behövs för att förebygga
            och motverka den. Detta är en aktuell fråga som vi anser behöver
            nyanseras. Frågan om våldsbejakande extrema miljöer är dock ingen
            ny företeelse och motionens förslag och analys kan även generellt
            sett appliceras på andra extremistmiljöer. Motionens förslag berör
            således inte frågan om terrorism och rättsväsendets hantering
            av olika terrorhandlingar.
          </p>
          <p xml:id="i-UCmJx6S2nYEjf2qGoXaKjY">
            Våldsbejakande extremism finns inom de flesta religioner, och
            runtom i världen finns det en rad exempel på politiska motsättningar
            och våld som motiveras med religiösa argument. Vi ser många exempel
            på att religion politiserar och används som slagträ i konflikter
            som egentligen har sin grund i auktoritära styren, socioekonomiska
            konflikter etc. I Nordirland har länge nationella, periodvis mycket
            våldsamma, konflikter funnits mellan katoliker och protestanter.
            I Indien finns djupa och delvis våldsamma motsättningar mellan
            grupper som hämtar sin legitimitet ur hinduism, sikhism och islam.
            I Mellanöstern finns oroshärdar där religion används för politiskt
            våldsamma syften med hänvisning till såväl islam som judendom
            och kristendom. Våldsbejakande extremism återfinns även inom vissa
            grenar av den s.k. bosättarrörelsen i Israel. I Burma, Sri Lanka
            och Thailand riktar buddister hot och våld mot muslimer.
          </p>
          <p xml:id="i-A32Xz7G2MEosGMMAkexJ3K">
            Att resa för att strida utomlands är inget nytt fenomen utan
            har skett i alla tider, men motiven har skilt sig åt. Finska vinterkriget
            och andra världskriget är exempel på väpnande konflikterstrider
            där svenskar har rest iväg för att strida utomlands. Enskilda
            svenskar har genom åren rekryterats till andra länders arméer,
            privata säkerhetsföretag och enskilda väpnande grupper. De senaste
            åren har vi t.ex. haft svenska medborgare som rest till Ukraina
            för att delta i striderna där eller som tagit värvning i Israels
            armé. Sedan början av 90-talet har vi sett en ny form av rekrytering
            av svenskar till väpnade konflikter genom att unga personer i
            Sverige anslutit sig till väpnande islamistiska grupper utomlands.
            Inledningsvis var målet för resorna Somalia och Afghanistan. Under
            de senaste fem åren har det skett en markant ökning i rekrytering
            och antal personer som reser för att delta i väpnande konflikter
            utomlands.
          </p>
          <p xml:id="i-982jALAbMhPtrLYfRBhYct">
            Den politiska debatten fokuserar mycket på den islamistiska extremismen
            och många påverkas av framhastade politiska förslag som misstänkliggör
            alla muslimer som potentiella terrorister, undergräver rättsstatens
            principer och inskränker de mänskliga rättigheterna. Vi ser en
            ökad polarisering där många muslimer ställs inför valet att ge
            upp sin identitet och tro för att assimileras in i det europeiska
            samhället eller helt exkluderas. Islamofobi och ökat inflytande
            för högerextrema partier spelar jihadisterna i händerna och förstärker
            deras världsbild. Sverige måste därför vara konsekvent i sitt
            agerande mot destruktiva grupperingar och de människor som finns
            i våldsbejakande miljöer oavsett vilken extremistmiljö det handlar
            om samt, naturligtvis, vidta åtgärder för att motverka dessa grupper.
            Samtidigt är det helt avgörande att vårt samhälle slår vakt om
            religionsfriheten, motverkar islamofobi, bedriver en aktiv inkluderingspolitik
            och värnar möjligheterna att vara troende muslim och delaktig
            medborgare i vårt gemensamma samhälle.
          </p>
          <p xml:id="i-E1DmSvDQt6k7dJ69NDW9kw">
            Vi vet utifrån erfarenheterna av högerextremism i vårt land att
            arbetet mot våldsbejakande miljöer måste vara uthålligt och långsiktigt
            för att vara framgångsrikt. På samma sätt som våldsbejakande högerextrema
            miljöer kunnat få fäste och frodas över decennier och generationer
            på vissa orter riskerar vi att stå inför starka våldsbejakande
            jihadistiska miljöer som överlever under decennier om vi inte
            agerar. Arbetet mot våldsbejakande extremism kan därför inte bedrivas
            i projektform, utan det kommer behöva vara ett centralt uppdrag
            för myndigheter, civilsamhälle, välfärdens olika delar och de
            religiösa samfunden under lång tid framöver. Det finns inga enkla
            och snabba lösningar. Vi vet också att våldsbejakande miljöer
            skiljer sig åt, det som funkar i en miljö kan misslyckas i en
            annan. Varje insats måste därför bygga på de lokala och unika
            förutsättningarna. Att försöka kopiera andra modeller i detalj
            eller hitta en gemensam lösning för alla miljöer är i grunden
            dömt att misslyckas. Därmed inte sagt att det inte finns gemensamma
            nämnare och därmed likartade åtgärder som kan vara verksamma på
            ett generellt plan för att förebygga våldsbejakande extremism.
          </p>
          <p xml:id="i-UMYDQjKWVgwzwTE4vuNhve">
            Det finns många förklaringsmodeller kring varför personer radikaliseras
            till våldsbejakande miljöer. Modellerna utgår ofta från enskilda
            individers handlingar som sedan appliceras på gruppnivå och att
            radikaliseringen är en linjär process som sker genom olika steg.
            Problematiken är dock mer komplex än så. En radikalisering sker
            i en kontext där många olika komponenter spelar in. Radikaliseringen
            bör ses inom en socialpolitisk ram, där social osäkerhet, arbetslöshet,
            otrygghet, skola och hopplöshet inför framtiden spelar sin roll.
            Även manliga destruktiva miljöer, kriminella beteenden och könsroller
            spelar in. Mycket tyder på att många av dem som i dag rekryteras
            till exempelvis våldsbejakande jihadism i Sverige har en kriminell
            bakgrund och/eller lider av psykisk ohälsa. Det finns även en
            koppling mellan våldsbejakande jihadism och organiserad brottslighet
            där de olika grupperingarna och miljöerna gynnar varandra och
            rekryterar från varandra.
          </p>
          <p xml:id="i-Doh4HMKVm8TjZydxXnkuPk">
            Det finns tydliga och destruktiva patriarkala strukturer i och
            kring extremistmiljöer. Det är framförallt män under 25 år som
            dras till extrema grupperingar och åsikter och som radikaliseras
            och det är i miljöer som hyllar den aggressiva maskuliniteten
            som radikaliseringen sker. Män som hyllar krig, blod, våld och
            som hatar kultur och ser kvinnor som underlägsna varelser. Detta
            är en nidbild av maskulinitet, dragen till sin yttersta spets.
            Därför behövs problematiken med extremism och rekrytering också
            förstås och angripas utifrån de existerande stereotypa och destruktiva
            könsroller som finns och som framhålls, förstärks och reproduceras
            av de våldsbejakande grupperna. Män är överrepresenterade bland
            sympatisörer och resande till våldsbejakande grupper, men det
            finns även kvinnor som medverkar, deltar och reser iväg. Det finns
            tendenser som visar att mäns och kvinnors uppgift och funktion
            i våldsbejakande miljöer som Daish skiljer sig åt – männen strider
            medan kvinnor huvudsakligen förväntas fokusera på det reproduktiva
            arbetet.
          </p>
          <p xml:id="i-WgEqv44qZRp8fCgWEgdowJ">
            I rapporten Våldsbejakande och antidemokratiska budskap på internet
            (Statens medieråd, 2013) hänvisas till en studie av avhoppade
            nynazister i Sverige (Kimmel, 2007) där det poängteras att dessa
            unga mäns nazistiska engagemang var en maskulin passagerit snarare
            än en ideologiskt övertygad kamp. Inlemmandet och deltagandet
            i den nazistiska gemenskapen hade för de avhoppade varit ett sätt
            att hävda sig gentemot mobbare, bli populär hos tjejer och bli
            upptagen i en starkt sammanhållen grupp. När dessa behov inte
            längre upplevdes lika starkt längre så avtog engagemanget. Slutsatsen
            som kan dras är således att anammandet av ett våldsbejakande beteende
            hängde samman med en viss typ av maskulinitet snarare än en djupgående
            ideologisk övertygelse. Attraktionen hos denna våldsamma maskulinitet
            är i Kimmels artikel också sammanbunden med erfarenheter av personlig
            viktimisering i form av mobbning och social utsatthet. Statens
            medieråd anger i sin rapport att det är tänkbart att maskulinitetsideal
            – i kombination med andra faktorer – kan spela en roll för unga
            personers potentiella attraktion till de budskap som studien lyft
            fram. Det innebär inte att budskapens ideologiska dimension är
            betydelselös. Snarare kan maskulinitetsideal komplettera förklaringen
            av dess möjliga dragningskraft.
          </p>
          <p xml:id="i-GrQ79dp31DkmsBejkqJ9bq">
            Vänsterpartiet anser att radikalisering i första hand inte ska
            ses som en säkerhetspolitisk fråga, utan som en socialpolitisk
            dito. Vi vill därför se politiska initiativ och lagstiftning som
            framförallt stärker kommuners, civilsamhällets och andra aktörers
            arbete mot radikalisering, snarare än en ensidig fokusering på
            rättspolitiken och straffrättsliga aspekter.
          </p>
          <p xml:id="i-Lh57QJythYduiNHfW92Faa">
            När samhället lämnar vissa orter eller stadsdelar kan de våldsbejakande
            miljöerna slå rot. Sådana krafter har betydligt svårare att agera
            i ett lokalsamhälle där det finns en närvarande områdespolis som
            har invånarnas förtroende, mötesplatser i form av bibliotek, aktivt
            civilsamhälle och fritidsgårdar, samhällsinstitutioner i form
            av socialkontor, försäkringskassa och arbetsförmedling samt förskolor
            och skolor där personalen har resurser och tid att se varje barn.
            Ett samhälle där människor trivs och har framtidstro. Förebyggande
            åtgärder, ett starkt välfärdssamhälle, skola och möjligheten att
            få ett arbete, en god tillgång till kultur- och fritidsverksamhet,
            fungerande sjukvård och andra saker som ger goda framtidsutsikter
            till ett bra liv är grundförutsättningar för att motverka extremism.
            Vänsterpartiet har de politiska förslagen och svaren, en stark
            välfärd i samspel med konkreta åtgärder för att stärka demokratin
            och jämställdheten är vårt recept för ett demokratiskt samhälle
            utan våldsbejakande extremism. När demokratin hotas genom att
            människor begår terrorhandlingar, krigsbrott eller andra brott
            mot mänskligheten så behöver vi en proportionerligt och rättssäker
            lagstiftning för att de skyldiga ska kunna ställas till svars
            för sina handlingar och lagföras.
          </p>
          <p xml:id="i-9ZzuHXuFsaAo174qY9zNvU">
            Det är samhällets ansvar att se till att människor har så pass
            många valmöjligheter i livet och framtidsutsikter att de inte
            måste vända sig till det extrema för att hitta en framtid. I en
            samhällsdebatt som domineras av domedagsdiskussioner om den världsekonomiska
            krisen, miljöförstöring och arbetslöshet söker sig människor utanför
            den vardagliga kontexten. Det förebyggande arbetet kan stoppa
            betydligt flera från att resa än vad repressalier för dem som
            redan rest kan. Förebyggande åtgärder står dock inte i motsättning
            till vissa repressiva åtgärder.
          </p>
          <head xml:id="i-8U8JoPRAmKWRqeKQHH72CK" type="h1">
            Kunskap och kompetens
          </head>
          <head xml:id="i-5RSkAsXXn6hjqrBm8JtmTR" type="h2">
            Forskning om antidemokratiska budskap
          </head>
          <p xml:id="i-URaHNBM2KDNLQSTGxoypBm">
            Det behövs ytterligare forskning för att förklara vilka motiv
            och vilken roll sociala medier har i radikalisering och rekrytering
            samt fler studier som inbegriper intervjuer med sympatisörer och
            de som anslutit sig till dessa organisationer. Djupare kunskap
            om orsaker och riskfaktorer är också nödvändigt för att skapa
            ett adekvat förebyggande arbete.
          </p>
          <p xml:id="i-7MFrYmrrQMaKrYou1XRFua">
            I dagsläget är det svårt att mäta exakt vilken effekt eller inflytande
            som sociala medier har, om det är en avgörande faktor i radikaliseringsprocesser
            och rekryteringen eller inte samt hur sociala medier samspelar
            med yttre fysiska miljön.
          </p>
          <p xml:id="i-XHtbx5mqrrjYShaWbthhhC">
            Det är tunt med nationell och internationell forskning av hur
            barn, ungdomar och vuxna tolkar antidemokratiska budskap på sociala
            medier. För att fördjupa förståelsen av rekrytering till våldsamma
            extremmiljöer och ytterligare förbättra och utveckla motåtgärder
            krävs mer forskning. Det finns många obesvarade frågor som det
            behöver tittas närmare på: Hur vanligt är det att komma i kontakt
            med extremistiska våldsbejakande budskap? Genom vilka internetkanaler
            möter en dessa budskap: Facebook? Twitter? Youtube? Diskussionsforum?
            Extremmiljöernas egna webbplatser? Söker enskilda själva upp budskapen
            eller leds de dit genom länkar i forum som inte är renodlat extrema?
            Hur tolkar mottagarna budskapen? Är det ideologierna i sin helhet
            eller enbart specifika delar av dem som tilltalar, i så fall vilka?
            Vilka delar är svårare att förlika sig med? Finns det andra, icke-ideologiska
            delar av miljöerna som attraherar? I de fall budskapet inte attraherar
            – på vilka grunder och hur sker avståndstagandet? Är det ett normativt
            avståndstagande eller beror det på brister i argumentationen?
          </p>
          <p xml:id="i-GwFe9gWGF2yDTvjwwdkMhc">
            Det är i sammanhanget också av stor vikt att undersöka vilken
            betydelse mottagarna tillmäter budskap på internet jämfört med
            andra medierade budskap och icke-medierade sociala kontakter.
            Dessa frågor kan inte besvaras med mindre än att det genomförs
            omfattande receptionsstudier som fokuserar på mottagarna för budskapen
            i stället för budskapen i sig. I ideala fall skulle exempelvis
            en större kvantitativ enkätstudie kunna kombineras med kvalitativa
            djupintervjuer. Vetenskapsrådet bör därför få i uppdrag att initiera
            forskning om antidemokratiska budskap, med särskilt fokus på sociala
            medier, och hur dessa budskap tolkas av och påverkar mottagaren.
            Detta bör riksdagen ställa sig bakom och ge regeringen till känna.
          </p>
          <head xml:id="i-ReH7UrEzcXyNrTNGCFS9fo" type="h2">
            Utvärdering av kunskapshusen
          </head>
          <p xml:id="i-NNMyXe9P8DgcLkwR4RqaKZ">
            För att utveckla det förebyggande arbetet och värna lokaldemokratin
            mot miljöer som använder våld som redskap visar internationell
            erfarenhet att ett sammanhållet ansvar, inbäddat i ett lokalt
            nav, är en nödvändig förutsättning för att lyckas med det förebyggande
            arbetet. Den nationella samordnaren för att värna demokratin mot
            våldsbejakande extremism har i sitt arbete bl.a. identifierat
            att det saknas ett sammanhållet ansvar för att samla lokala resurser
            och expertis för att stärka samhällets beredskap mot lokala problem
            som tar sig våldsamma uttryck. Fyra kommuner – Borlänge, Göteborg,
            Örebro och Stockholm – har genom att prioritera frågan och investera
            resurser för att stärka strukturerna för det lokala arbetet utmärkt
            sig och kommit längst i det förebyggande arbetet. Mot bakgrund
            av detta har den nationella samordnaren tillsammans med dessa
            kommuner inrättat kommunala kunskapshus för att värna demokratin
            mot våldsbejakande miljöer. Dessa kunskapsdrivna lokala nav ska
            utgöra en modell för hur kommuner och regioner kan optimera sina
            resurser för att stärka det förebyggande arbetet mot våldsbejakande
            miljöer. Här samlas den kommunala expertisen och här finns samordningsansvaret
            för att på ett mer affektivt sätt möta utmaningarna i arbetet
            mot våldsbejakande extremism.
          </p>
          <p xml:id="i-3Hhqfgg1DrWtyuYC2CHFUN">
            Försöken med kunskapshus behöver följas upp och utvärderas. Vi
            är i grunden positiva till modellen och fler kommuner borde, med
            hjälp och stöd av den nationella samordnaren, få möjlighet att
            starta kunskapshus.
          </p>
          <p xml:id="i-47GdTrUKsPU4DgYjkzyEZU">
            Regeringen bör tillse att arbetet med kunskapshusen utvärderas.
            Detta bör riksdagen ställa sig bakom och ge regeringen till känna.
          </p>
          <p xml:id="i-JMXZzb9VwGt6fXsEFuJw9d">
            Det bör utredas hur fler kommuner ska ges möjlighet att inrätta
            kunskapshus. Detta bör riksdagen ställa sig bakom och ge regeringen
            till känna.
          </p>
          <head xml:id="i-C8zDHnN245ajFLboZ1Js3W" type="h2">
            Nationellt kunskapscentrum
          </head>
          <p xml:id="i-MGimzp2ZgyiFLtWvmkehSn">
            Runt om i Sverige möter lärare, socialsekreterare, skolkuratorer,
            bibliotekarier, fritidspedagoger m.fl. män och kvinnor i olika
            åldrar som är inne i en radikaliseringsprocess eller som har frågor
            runt radikalisering. Det uppstår svåra frågor och komplicerade
            situationer där stort ansvar läggs på enskilda individer att agera
            rätt.
          </p>
          <p xml:id="i-EBiFaH76Q2ENVo8cjkR9u">
            I dag saknas många gånger stöd till välfärdens personal runt
            hur de ska hantera frågor om våldsbejakande extremism. Röda Korsets
            hjälptelefon beskriver att många av deras samtal kommer från t.ex.
            lärare som vill ha stöd och råd. Vi anser inte att ansvaret för
            denna typ av rådgivning kan läggas på en enskild frivilligorganisation.
            Röda Korsets kompetens och uppgift är att i första hand stödja
            anhöriga och vänner. Det behöver därför inrättas ett nationellt
            kunskapscentrum för stöd till välfärdens personal i deras arbete
            mot och möten med våldsbejakande extremism. Ett sådant centrum
            skulle med fördel kunna byggas upp i anslutning till Segerstedtinstitutet
            i Göteborg. Regeringen bör därför tillse att det skapas ett nationellt
            kunskapscentrum för stöd till välfärdens personal i deras arbete
            mot och möten med våldsbejakande extremism. Detta bör riksdagen
            ställa sig bakom och ge regeringen till känna.
          </p>
          <head xml:id="i-8ntDm5b29S1n6V5yafob6K" type="h1">
            Samordning och samverkan
          </head>
          <p xml:id="i-5TviGWEja6dFLMUadFXh42">
            Samverkan är avgörande för en gemensam, tydlig och effektiv agenda
            i det förebyggande arbetet mot våldsbejakande extremism och terrorism.
            Kunskaps- och erfarenhetsutbyte mellan alla berörda nationella
            myndigheter spelar en viktig roll för att utveckla arbetet ytterligare.
            Frågor om förebyggande av våldsbejakande extremism kommer även
            på olika sätt att lyftas i de samråd som sker mellan regeringen
            och det civila samhällets organisationer, inklusive trossamfund.
          </p>
          <head xml:id="i-3NzKtzN9XjTDgm1hJBsruD" type="h2">
            Kommunala handlingsplaner
          </head>
          <p xml:id="i-PZ2KFinw7Xd5AT6Lxan1Vn">
            I dag har cirka 200 kommuner tagit fram en handlingsplan mot
            våldsbejakande extremism. Vi anser att samtliga kommuner i Sverige
            bör ha en sådan handlingsplan för att inte riskera att stå handfallna
            eller fastna i byråkratiska svårigheter, utan i stället på ett
            tydligt och konkret sätt vara förberedda och kunna agera för det
            fall att personer i kommunen radikaliseras.
          </p>
          <p xml:id="i-WjaVjGjKd5Xf4dbyvbwPsn">
            En del kommuner saknar kunskap om våldsbejakande extremism och
            hur en handlingsplan ska utformas. Andra kommuner har inte resurser
            att på egen hand driva ett omfattande arbete mot våldsbejakande
            extremism. Det finns stora behov av samordning och att kommuner
            gemensamt gör insatser mot våldsbejakande extremism. I Värmland
            har länsstyrelsen gått in för att stötta och samordna kommunerna
            i deras arbete med att ta fram handlingsplaner och att genomföra
            dem. Det har inte minst varit värdefullt för de mindre kommunerna
            i länet. Vi tror det är en bra modell och ett komplement till
            den nationella samordnarens arbete. Länsstyrelserna bör därför,
            med utgångspunkt i den nationella samordnarens arbete, få i uppdrag
            att samordna och stödja kommunernas arbete med att ta fram handlingsplaner.
            Detta bör riksdagen ställa sig bakom och ge regeringen till känna.
          </p>
          <head xml:id="i-9CPKJXqUsN1knh9DJdPk2o" type="h2">
            Nationell samordning mot våldsbejakande extremism
          </head>
          <p xml:id="i-JjyPq4gjpG3jNffUpnYF7o">
            Den nationella samordnaren mot våldsbejakande extremism arbetar
            för att förbättra samverkan mellan myndigheter, kommuner och organisationer
            på nationell, regional och lokal nivå för att värna demokratin
            mot våldsbejakande extremism. Samordnaren ska även verka för att
            öka kunskapen om våldsbejakande extremism samt främja utvecklingen
            av förebyggande metoder. Vänsterpartiet anser att det är viktigt
            att det arbete som har påbörjats och nu pågår inte överges utan
            att det får fortsätta i en mer permanent form. Den nationella
            samordnarens verksamhet bör därför bli permanent genom att det
            skapas en ny myndighet med uppdrag att stödja och samordna andra
            aktörers arbete mot våldsbejakande extremism. Detta bör riksdagen
            ställa sig bakom och ge regeringen till känna. Den nya myndigheten
            bör även ges mandat att initiera forskning om våldsbejakande extremism
            och utvärdera olika vidtagna insatser. Detta bör riksdagen ställa
            sig bakom och ge regeringen till känna.
          </p>
          <head xml:id="i-R6Zs3qV8L2JeFQfxa73KrY" type="h2">
            Samordning mellan kommuner och myndigheter
          </head>
          <p xml:id="i-DUdgSJwh9QofaZNW3wtu5F">
            Samordningen mellan kommuner och myndigheter behöver förbättras.
            Det är av stor vikt att samarbetet och informationsutbytet mellan
            kommuner och myndigheter är välfungerande för att tidigt hitta
            personer som dras till våldsbejakande miljöer – ingen ska ramla
            mellan stolarna på grund av byråkrati. Att samla den breda, men
            ibland spretiga kunskap som myndigheter och kommuner kan besitta
            om en enskild person till en samlad helhet är prioriterat för
            att förhindra radikalisering. Samtidigt är det viktigt att bibehålla
            och upprätthålla hög rättssäkerhet i förfarandet och värna skyddet
            för den personliga integriteten. Det bör därför göras en översyn
            av relevant lagstiftning och regleringsbrev till berörda myndigheter
            i syfte att öka förutsättningarna för bättre samordning samtidigt
            som skyddet för den personliga integriteten värnas. Detta bör
            riksdagen ställa sig bakom och ger regeringen till känna.
          </p>
          <head xml:id="i-QpKrsJbhJKXdFSZbXiPixg" type="h1">
            Sociala medier
          </head>
          <p xml:id="i-3ZZ9mG3iofKwgkDMVpjSH5">
            Ingen människa föds till våldsverkare för politiska eller religiösa
            syften. Att rekryteras till och radikaliseras inom ramen för våldsbejakande
            och antidemokratiska extremistgrupper är bl.a. en fråga om att
            mer eller mindre okritiskt tillgodogöra sig en världsbild där
            hat är drivkraften och våld det legitima medlet. I det samtida
            informationssamhället har internet i allt större utsträckning
            kommit att bli ett av flera verktyg för att sprida antidemokratiska
            budskap med syfte att rekrytera nya medlemmar. Detta faktum ställer
            stora krav på förmågan och viljan att kritiskt förhålla sig till
            information och ibland hårt vinklade budskap som förmedlas inom
            såväl traditionella som digitala medier.
          </p>
          <p xml:id="i-8ac3iTqfQyWrkzia9sUuY4">
            I tidigare studier genomförda av Brottsförebyggande rådet och
            Säkerhetspolisen (från 2009 och 2010) har det konstaterats att
            internet har utvecklats till en allt viktigare arena för rörelser
            med antidemokratiska strävanden. Senare studier, såsom Våldsbejakande
            islamistisk extremism och sociala medier (Centrum för asymmetriska
            hot- och terrorismstudier (Cats), 2015) och Våldsbejakande och
            antidemokratiska budskap på internet (Statens medieråd, 2013),
            bekräftar denna bild samt visar hur utåtriktade budskap och kommunikation
            i sociala medier, tillgängliga för allmänheten, används som verktyg
            för rekrytering och radikalisering.
          </p>
          <p xml:id="i-QEyPCfFKAHh76Ahc1xw6bd">
            Internet och sociala medier är ett informations- och kommunikationsverktyg
            för miljontals människor samt utgör även en del av modern krigföring
            och brottslighet. Konflikten i Syrien har kommit att kallas ”Det
            första YouTube-kriget”, som jämförelse till ”tv-kriget” som utvecklades
            under Vietnamkriget. Daish och dess anhängare utnyttjar internet
            och sociala medier till fullo för att rekrytera människor och
            sätta skräck i de som inte är beredda att acceptera dess våldsbejakande
            ideologi och praktik. Internet har över tid även kommit att bli
            allt viktigare för jihadiströrelser och terroristgrupper, vilket
            inte är något som enbart är kopplat till Daish, Syrien och Irak.
            Utvecklingen av detta har framförallt skett sedan slutet av 1990-talet
            och framåt – i takt med globalisering och den informationsteknologiska
            utvecklingen. Sociala medier och hemsidor har primärt använts
            som verktyg för propaganda och indoktrinering men också spridande
            av instruktioner om modus operandi eller sprängmedelstillverkning,
            och i dag utgör internet det största biblioteket för jihadistlitteratur.
          </p>
          <p xml:id="i-XGuSdw3bfzhx4toiLa8oPs">
            Enligt Medierådets rapport så uppvisar de jihadistiska extremisterna
            tre särdrag som saknar motsvarigheter i de två övriga miljöerna:
          </p>
          <list style="ol">
            <item xml:id="i-WbKsRk9k8YjxapaSvA6HaK">
              Det finns religiösa urkunder som uppfattas som en absolut sanning
              och ett ideologiskt-religiöst facit i alla frågor.
            </item>
            <item xml:id="i-FEWjppZ5NdbcP2mMWwnkxB">
              Det finns religiöst betingade belöningar som saknas i de båda
              andra miljöerna. En jihadist får syndernas förlåtelse och Guds
              belöning i Paradiset efter sin död.
            </item>
            <item xml:id="i-6wCW1aQPk39TCmxTRyL67b">
              Jihadismen är en global och transnationell miljö. De svenska
              höger- och vänsterextremisterna är främst verksamma i Sverige
              och inriktade på att förändra svenska förhållanden. De jihadistiska
              budskapen rör i liten utsträckning svenska förhållanden utan gäller
              främst konfliktzoner som t.ex. Syrien, Afghanistan, Irak och Somalia.
              Det slutliga målet är upprättandet av en muslimsk världsstat.
            </item>
          </list>
          <p xml:id="i-CyrBqoXDv1EznK6qTGTgu">
            Att internet och sociala medier används för propaganda och rekrytering
            till extremistiska organisationer är i sig inget märkligt då världen
            rör sig allt snabbare mot ett digitalt samhälle. Enligt FN-organet
            Internationella teleunionen (ITU) använder 3,2 miljarder människor
            världen över internet och i Sverige är tillgången till internet
            väldigt hög, exempelvis använder 96 procent av landets 17-åringar
            mobilen till internetanvändning. Av studien från Cats framgår
            att våldsbejakande extremistgrupper inte bara använder sig av
            Facebook, Twitter och Youtube utan också av plattformar som Ask.fm,
            Viber, Instagram, Whatsapp, Tumblr, Kik, Paltalk och Justpaste.it.
          </p>
          <p xml:id="i-NRVb9raXi26nZZjqtMQdTt">
            Om vi utgår från Facebook så konstateras det i Cats-studien att
            Facebook används som en plattform för svenskspråkiga grupper och
            profiler för att dels sprida officiell propaganda från terroristorganisationer
            som Islamiska staten och al-Qaida, dels för att sprida inofficiell
            propaganda till fördel för terroristorganisationer som Islamiska
            staten och al-Qaida. Facebook används som en plattform för försök
            till rekrytering, vilket bl.a. sker genom olika uppmaningar från
            personer som rest från Sverige till Syrien. Informationen som
            sprids sker dels från personer i Sverige och dels från personer
            som rest från Sverige till Syrien och Daish-kontrollerade områden.
            Hyllningar till våldsbejakande islamistiska ideologer och terroristorganisationers
            ledare sprids genom texter, bilder, fotografier och videos. Personer
            från Sverige som befinner sig i Syrien kommunicerar ”hem” till
            Sverige genom reseberättelser från Daish-kontrollerade områden.
            Inom dessa grupper finns ett flertal bakomliggande motiv och orsaker
            (humanitära, religiösa, ideologiska motiv tillsammans med önskan
            om martyrskap och något som kan ses som äventyr, våld, vapen och
            gemenskap) till att sympatisera med våldsbejakande islamistiska
            ideologier och rörelser samt argument för att någon ska resa till
            Syrien för att ansluta sig till IS. Ett antal faktorer varvas
            och överlappas.
          </p>
          <p xml:id="i-XubJtYHEo1LkNNGR54KiVR">
            Som angivits tidigare i denna motion så behövs det ytterligare
            forskning för att förklara vilken roll sociala medier har för
            radikalisering och rekrytering samt fler studier av dem som har
            anslutit sig till dessa organisationer. I dagsläget är det svårt
            att mäta exakt vilken effekt, eller inflytande, som sociala medier
            har och om det är en avgörande faktor i radikaliseringsprocesser
            och rekrytering. Sannolikt samspelar detta med den yttre fysiska
            miljön.
          </p>
          <p xml:id="i-JNxP2yUX99mUHjpHEB7AqS">
            Det finns en rad möjliga åtgärder att vidta för att minska informationsflödet
            och/eller göra informationen mindre tillgänglig på sociala medier
            – detta är dock knappast en lösning för att komma åt grogrunden
            och orsakerna till problemet med våldsbejakande extremism. Våldsbejakande
            extremism är i första hand att betrakta som ett demokratiproblem
            snarare än ett sociala medier-problem. Personer som sympatiserar
            med icke-demokratiska rörelser och som med våld och hot om våld
            vill och försöker upprätta en auktoritär stat, lär sannolikt inte
            påverkas nämnvärt om exempelvis en Facebook-sida stängs ner. Strategiska
            åtal av enskilda individer som driver webbplatser skulle kunna
            ha en avskräckande effekt, men har i extremistiska sammanhang
            inte visat sig verkningsfullt, enligt rapporten från Statens medieråd.
            I Storbritannien har insatserna på internetområdet främst gällt
            försök att stänga webbplatser och/eller åtala utgivarna bakom
            dem, vilket inte heller det har varit framgångsrikt för en minskning
            av de budskap som myndigheterna velat stoppa. Därmed inte sagt
            att inte mycket kan göras i förebyggande syfte för att minska
            riskerna för att framförallt unga attraheras av och rekryteras
            till våldsbejakande extremistmiljöer.
          </p>
          <p xml:id="i-8U8xboHsq63LC4nXiyFgfc">
            Sammantaget finns en mångfald av strategier, mekanismer och processer
            som kan leda till radikalisering och omfamnandet av våldsbejakande
            budskap. Att försöka förhindra dessa var och en för sig synes
            inte vara meningsfullt, varför våra förslag till åtgärder ligger
            på en mer övergripande strukturell nivå med syfte att såväl stärka
            individens förmåga att kritiskt värdera och tolka medierade budskap
            som att undersöka vilket ansvar och åtgärder som kan kopplas till
            själva plattformarna som möjliggör den massiva spridningen.
          </p>
          <head xml:id="i-XF4AfSKvhav3UFUdZRuyqL" type="h2">
            Medie- och informationskunnighet (MIK) i skolan
          </head>
          <p xml:id="i-4vLmBp54HotUD8t8oc86QZ">
            I dagens informationssamhälle är det centralt att medborgarna
            är medie- och informationskunniga, vilket bl.a. innebär att de
            kan finna, analysera, kritiskt värdera och skapa information i
            olika medier och kontexter. Medieanvändare behöver ha förmåga
            att kritiskt värdera, analysera och förstå såväl online- som offlinematerial
            samt kunna ifrågasätta och jämföra olika informationskällor, ta
            del av oberoende undersökningar och kunna värdera texter, ljud-
            och bildmaterial. Såväl Unesco som EU-kommissionen har konstaterat
            att MIK är en förutsättning för demokratiskt deltagande och ett
            fullvärdigt medborgarskap.
          </p>
          <p xml:id="i-VtobDAW7ANh46eqVncM2G">
            I det samtida medielandskapet har gränserna mellan text och bild
            och mellan producent och konsument blivit otydliga och Statens
            medieråd menar i sin rapport Våldsbejakande och antidemokratiska
            budskap på internet att det som numera krävs av medborgarna är
            en form av multilitteracitet. När enskildas uppfattning om omvärlden
            i allt större utsträckning baseras på mediernas rapportering är
            det också av vikt att barn och unga får lära sig MIK tidigt. Kartläggningar
            av samtida våldsbejakande extremism framhåller internet som ett
            mycket viktigt, eller till och med det viktigaste verktyget, för
            rekrytering och radikalisering. Det kan också konstateras att
            behovet av främjandeåtgärder för en kritisk användning av internet
            och sociala medier blir allt större. Trots detta saknas i dag
            större praktiska MIK-projekt med syfte att förebygga extremism.
            Ett framgångsrikt förebyggande arbete med syfte att stärka ungas
            motståndskraft mot våldsbejakande och antidemokratiska budskap
            bör ta sitt ursprung i att stimulera deras generella förmågor
            till kritiskt och analytiskt tänkande. Att försöka motverka extremism
            genom kampanjer där statliga aktörer upplyser unga om vissa ideologiers
            förkastlighet leder lätt till motsatsen – en radikalisering av
            de individer som attraheras av extremistiskt tankegods. När staten
            fördömer en ideologi fungerar detta snarare som ytterligare ett
            argument för extremistens avståndstagande från majoritetssamhället.
            Att unga får lära sig att förstå hur budskap konstrueras i propagandistiska
            syften ger dem verktygen att själva kunna genomskåda falsk eller
            vinklad information. För syftet att stärka unga mot rekryteringsbudskap
            är detta också mer ändamålsenligt och effektivt än att hävda att
            vissa uppfattningar är felaktiga. Statens medieråds bedömning,
            vilken Vänsterpartiet delar, är att det i nuläget endast är genom
            skolan som alla barn och unga kan nås av en fullgod MIK-undervisning.
            Det finns goda exempel på lokal och regional nivå, men dessa saknar
            resurser att nå alla på en nationell nivå.
          </p>
          <p xml:id="i-LccFE1zVskqAAoTCxDYsnZ">
            Statens medieråd har ett pågående arbete för att öka medie- och
            informationskunnighet bland barn och unga som även syftar till
            att stärka dem mot anti-demokratiska och våldsbejakande budskap
            på internet och i sociala medier. Statens medieråd har fått ett
            särskilt uppdrag att under 2016 stärka detta arbete genom att
            utveckla, översätta och sprida utbildningsmaterialet MIK för mig,
            respektive delar av det material som ingår i No Hate Speech Movement
            (dnr Ku2016/01622/LS). Detta är ett viktigt steg och Vänsterpartiet
            kommer att följa detta arbete nogsamt.
          </p>
          <head xml:id="i-Mv8in2Ls9SpfUuYavXxXMD" type="h2">
            Rekrytering via sociala medier
          </head>
          <p xml:id="i-TjeXtxq6nBu6Fg63XxpNhe">
            Traditionella medier lyder under yttrandefrihetslagen men för
            sociala medier gäller lagen (1998:112) om ansvar för elektroniska
            anslagstavlor (BBS-lagen). I BBS-lagen finns bestämmelser som
            reglerar ansvar och befogenheter för den som tillhandahåller den
            tjänst som gör kommunikationen möjlig. Ansvaret går ut på en skyldighet
            att informera om vem som driver tjänsten, en skyldighet att ha
            tillsyn över den kommunikation som äger rum med hjälp av tjänsten
            och en skyldighet att ta bort meddelanden som uppenbart innebär
            vissa uppräknade brott eller att hindra att meddelandena sprids
            vidare. Befogenheterna för den som tillhandahåller den elektroniska
            anslagstavlan är utformade som en rätt att ta del av meddelanden
            för att kunna utöva tillsynen.
          </p>
          <p xml:id="i-UA8WNQWq1QZ7hBwZJqxLER">
            BBS-lagen tillkom i vad som kan kallas för internets barndom
            och trots att lagen funnits i snart 20 år så har den tillämpats
            i väldigt liten utsträckning, särskilt i fråga om att pröva ansvarsfrågor
            straffrättsligt. Däremot har BBS-lagen använts i skadeståndsmål
            mot bloggar och deras kommentarsfält och då har den enskilde bloggaren
            ansetts vara ansvarig. Att lagen är oprövad är ur flera aspekter
            problematiskt då det uppenbarligen finns ett behov av lagstiftning
            som innehåller bra och rättssäkra mekanismer för att ha tillsyn
            över t.ex. Facebook-sidor och andra sociala medier.
          </p>
          <p xml:id="i-JAaLYREoY2Rhh4B3GgvU57">
            Det är kring näthatsfrågor som debatten varit som mest omfattande
            beträffande sociala medieföretags ansvar. I exempelvis Tyskland
            har den tyska staten satt press på Facebook och andra liknande
            företag för att få stopp på näthatet. Strax innan julen 2015 träffade
            tyska staten och företagen en överenskommelse om att tysk lag
            ska följas och att det ska bli lättare att anmäla inlägg. Facebook
            har dock understrukit att de är ett teknikföretag och inte en
            publicist.
          </p>
          <p xml:id="i-AVNTiMtWBs7FST9mv3f1Fm">
            Vänsterpartiets uppfattning är att det principiellt sett alltid
            är den som publicerar ett budskap/meddelande som är ansvarig för
            meddelandets innehåll. Det går dock inte att bortse från att de
            sociala medieplattformarna har en stor och betydelsefull roll
            genom att de möjliggör en omfattande spridning av olika budskap.
            Oavsett om dessa plattformar ska betraktas som renodlade tekniklösningar
            eller anses ha någon form av publicistansvar så behöver frågan
            noggrant ses över.
          </p>
          <p xml:id="i-TEj22zvBkbz13LR9fTK3gc">
            Våren 2016 presenterades ett betänkande, Integritet och straffskydd
            (SOU 2016:7), som innehöll förslag som syftar till att komma åt
            hat och hot på nätet och stärka det straffrättsliga skyddet för
            den personliga integriteten. Betänkandet innehöll bl.a. förslag
            till ändringar av BBS-lagen. Just dessa ändringsförslag saknar
            dock betydelse för frågan om våldsbejakande extremism, men flera
            viktiga frågor om BBS-lagens tillämpningsområde och funktionalitet
            berördes häri. BBS-lagen innehåller redan i dag bestämmelser som
            har bäring på frågor som rör våldsbejakande budskap (se exempelvis
            lagens 5 § och hänvisningarna till brottsbalkens bestämmelser
            om uppvigling och olaga våldsskildring). Även om BBS-lagen nyligen
            varit föremål för en utredning så anser Vänsterpartiet att en
            ny utredning bör företas. Dels för att den nyss genomförda utredningen
            varken hade till uppgift eller berörde frågan om våldsbejakande
            extremism, dels för att det finns stora behov av att reformera
            och uppdatera lagen. En ny utredning bör ta sin utgångspunkt i
            hur BBS-lagen bättre ska kunna tillämpas vid spridning av såväl
            våldsbejakande extremistiska budskap som försök till rekrytering
            till sådana miljöer samt syfta till att förtydliga lagens tillämpningsområde,
            klargöra frågor om ansvarssubjekt och jurisdiktion.
          </p>
          <p xml:id="i-Bgo2w4XuQmhHTMwDG1zk9m">
            Att utvidga och skärpa lagstiftning som BBS-lagen som reglerar
            förhållanden på internet, publicering av information och informationsflöden
            på elektroniska anslagstavlor, kan få påverkan på samhällsdebatten
            och nyhetsrapporteringen på sociala medier. Yttrandefriheten kan
            dock svårligen sägas vara ämnad att i sig skydda spridning av
            uppgifter eller information som innebär brott. I den mån ett budskap
            är att anse som brottsligt så är det ju brottsligt att uttrycka
            det, oavsett hur det uttrycks. Avvägningen mot yttrandefriheten
            har då gjorts redan vid kriminaliseringen av själva yttrandet/budskapet.
            Att publicering eller annan spridning av sådana meddelanden hindras
            bör därför inte i sig ses som en förlust för yttrandefriheten.
          </p>
          <p xml:id="i-Tbh4s5gEKNLSjqizJLqCgu">
            Konsekvensen av ett utökat ansvar för den som tillhandahåller
            den elektroniska anslagstavlan kan bli starkare inslag av förhandsgranskning
            av kommentarsfunktioner och en omotiverat hård självcensur. Om
            kraven på tillhandahållaren blir för stora kan effekten i förlängningen
            bli att färre aktörer överhuvudtaget tillhandahåller möjligheter
            för enskilda att publicera inlägg i olika forum. En sådan utveckling
            kan givetvis ses som en förlust för yttrandefriheten och den fria
            samhällsdebatten. Att skärpa lagstiftning som direkt eller indirekt
            begränsar yttrandefriheten kan således få oönskade konsekvenser.
            En inskränkning av de grundlagsskyddade yttrande- och informationsfriheterna
            för att värna demokratin riskerar att få en kontraproduktiv effekt
            där det som avsågs att skyddas istället skadas genom den vidtagna
            åtgärden. Det är därför av stor vikt att frågan utreds och att
            nogsamma avvägningar görs mellan behovet att förebygga/motverka
            våldsbejakande extremism och att värna yttrandefriheten samt att
            ett eventuellt utökat rättsligt ansvar utformas på ett rimligt
            och funktionellt sätt.
          </p>
          <p xml:id="i-FnUoomFDmDqVJJrc5R1LkW">
            Mot bakgrund av detta bör det tillsättas en utredning som får
            till uppgift att se över om och hur sociala medieföretag kan involveras
            i arbetet för att motverka radikalisering och rekrytering till
            våldsbejakande extremistmiljöer och vilket eventuellt rättsligt
            ansvar som kan och bör åläggas dem. Detta bör riksdagen ställa
            sig bakom och ge regeringen till känna.
          </p>
          <p xml:id="i-MKWFY56RdMkBYX5n5PJamy">
            Utredningen bör även uppdras att göra en övergripande översyn
            av lagen (1998:112) om ansvar för elektroniska anslagstavlor (BBS-lagen)
            med särskilt fokus på frågan om våldsbejakande extremism och med
            syfte att lagen ska förtydligas och bli mer lätt att tillämpa
            samt att det, i den mån det bedöms vara behövligt och motiverat,
            föreslås skärpningar av BBS-lagen och angränsande lagstiftning.
            Detta bör riksdagen ställa sig bakom och ge regeringen till känna.
          </p>
          <head xml:id="i-2wKx2jQPoWe1hACsPb5f2c" type="h1">
            Övriga insatser
          </head>
          <head xml:id="i-EgNgvjTSS8z5wTuuppqqPq" type="h2">
            Försvåra för vapensmuggling
          </head>
          <p xml:id="i-FCuLvV8YK9suPKWmGSoF4a">
            Vänsterpartiet är generellt sett kritiskt till höjda straff och
            ökad kriminalisering. När det gäller just vapenlagstiftningen
            så har Vänsterpartiet dock haft en delvis annorlunda inställning
            och sett positivt på att skärpa vapenlagstiftningen (exempelvis
            genom att höja straffminimum för grovt vapenbrott) och på andra
            sätt hindra förekomsten och användningen av illegala vapen i Sverige.
            Vi har även i våra tidigare budgetmotioner anslagit mer resurser
            till tullen för att öka kontrollerna och få större möjligheter
            att beslagta vapen som smugglas in illegalt. Den här typen av
            åtgärder måste dock alltid kombineras med sociala insatser och
            andra åtgärder för att förebygga brott.
          </p>
          <p xml:id="i-QGAr6rbYs4BfUShEPFwnHg">
            När det gäller just handgranater så omfattas inte handgranater
            av vapenlagens tillämpningsområde utan omfattas i stället av bestämmelserna
            i lagen (2010:1011) om brandfarliga och explosiva varor (LBE).
            Om handgranater klassas som vapen skulle det ge tullen och polisen
            bättre befogenheter. Tullen har tidigare framfört klagomål om
            att de både saknar resurser att hitta handgranater och saknar
            befogenheter. Eftersom handgranater inte heller finns med i uppräkningen
            i EU:s tullregler räknas det inte som smuggling att föra in handgranater
            från ett annat EU-land utan tillstånd. Det innebär dels att tullen
            inte har befogenhet att beslagta och förverka handgranater, dels
            att personer som grips med en handgranat inte blir dömd för vapenbrott.
          </p>
          <p xml:id="i-KfifRtdDALLiyJnG4UmWQG">
            Hösten 2015 tillsatte regeringen en utredning med uppdrag att
            se över dels straffbestämmelserna i lagen (2010:1011) om brandfarliga
            och explosiva varor, dels bestämmelserna i lagen (1996:701) om
            Tullverkets befogenheter vid Sveriges gräns mot ett annat land
            inom Europeiska unionen avseende kontroll av införsel av brandfarliga
            och explosiva varor samt lämna förslag till författningsändringar
            på respektive område. Mot bakgrund av detta så avvaktar Vänsterpartiet
            med att lämna några egna förslag på detta område.
          </p>
          <head xml:id="i-TX9SXkeZmgZkEk9bXAb88X" type="h2">
            Permanenta den nationella stödtelefonen
          </head>
          <p xml:id="i-8iR2PvfrtT1aSE16VeXyN4">
            Sedan den 16 november 2015 bemannar Röda Korset en stödtelefon
            som riktar sig till familj och närstående som är oroliga för att
            någon närstående ska ansluta sig till våldsbejakande extremistiska
            rörelser i Sverige eller utomlands. Utifrån den information som
            vi tillgodogjort oss, framförallt vid ett besök hos Röda Korset,
            så framstår det som att hjälptelefonen fyller en viktig funktion
            och att det finns ett behov av att den får vara kvar. Det är en
            viktig poäng med att det är just en välkänd och etablerad icke-statlig
            instans som människor kan vända sig till med sin oro och sina
            frågor. Regeringen bör därför tillse att pilotverksamheten med
            Röda Korsets stödtelefon blir permanent. Detta bör riksdagen ställa
            sig bakom och ge regeringen till känna.
          </p>
          <head xml:id="i-PGHXxWFNRJZYNrFj9NsQPM" type="h2">
            Socialt förebyggande arbete och sociala insatsgrupper
          </head>
          <p xml:id="i-QhBXzu1pX2S2GeR26PoAX9">
            Brottsförebyggande arbete syftar till att systematiskt och kunskapsbaserat
            arbeta mot brottslighetens orsaker och att begränsa möjligheterna
            att begå brott. Brottsförebyggande arbete sker i nära samverkan
            mellan statliga myndigheter, kommuner, frivilligorganisationer,
            föreningar och trossamfund, framförallt på lokal nivå. Brottsbekämpande
            myndigheters förebyggande arbete riktar sig framförallt till potentiella
            riskgrupper och mot potentiella brottstillfällen. Med sin unika
            kunskap om brottsligheten och dess utveckling inom ett visst geografiskt
            område kan t.ex. Polismyndigheten och Säkerhetspolisen bidra med
            relevant information vid framtagandet av lokala problembilder
            som kan guida och styra såväl det lokala brottsförebyggande arbetet
            som det lokala arbetet för att motverka våldsbejakande extremism.
            För att det brottsförebyggande arbetet ska vara effektivt och
            framgångsrikt krävs att samtliga relevanta aktörer på lokal nivå
            samverkar i framtagandet av problembilden och i genomförandet
            av de åtgärder som följer av den. På så sätt skapas förutsättningar
            för statliga myndigheter, kommunala verksamheter och det civila
            samhällets organisationer, inklusive trossamfund, att utifrån
            ett helhetsperspektiv kunna arbeta målinriktat tillsammans. Brå
            sprider kunskap och ger kvalificerat metodstöd till brottsförebyggande
            aktörer för att de ska kunna bedriva ett effektivt och kunskapsbaserat
            brottsförebyggande arbete utifrån lokala förutsättningar.
          </p>
          <p xml:id="i-PdnQ1nDnXpNmab5ta9cosk">
            I säkerhetspolisens rapport Våldsbejakande islamistisk extremism
            i Sverige (2010) förordas förebyggande åtgärder och arbete som
            det huvudsakliga sättet att bemöta och motverka våldsbejakande
            islamistisk extremism. Vänsterpartiet anser att det förebyggande
            arbetet utöver generella välfärdssatsningar bör bestå i samordnade
            insatser mellan aktörer på både nationell, regional och lokal
            nivå samt givetvis även engagera och inkludera civilsamhällesaktörer,
            skolan och fritidsverksamheter, trossamfund och i lämpliga fall
            delar av näringslivet. Befintliga avhopparverksamheter kan komplettera
            det förebyggande arbetet och bör ske på initiativ och utföras
            av aktörer inom det civila samhället. Även erfarenheter och kunskaper
            från brottsförebyggande arbete generellt bör tillvaratas i högre
            grad. I årets höstbudgetproposition finns flera satsningar av
            brottsförebyggande art på exempelvis lokal nivå och medel avsätts
            även till avhopparverksamheter för att underlätta för människor
            att lämna ett liv i kriminalitet.
          </p>
          <p xml:id="i-4DwFqdSYFuycBf7AYbMA3U">
            Förebyggande åtgärder på lokal nivå är nödvändiga eftersom det
            är där som våldsbejakande extremistgrupper verkar. Det är viktigt
            att fritidsledare, lärare, personal inom socialtjänsten och polisen
            har kunskap om extremism och kan upptäcka radikalisering och bemöta
            extrem och våldsbejakande retorik. Arbetet med olika sociala åtgärder
            och sociala insatsgrupper bestående av polis, socialarbetare och
            lokalt engagerade med specialkunskap om radikala miljöer behöver
            vara långsiktigt och fokuserat i socialt utsatta områden.
          </p>
          <p xml:id="i-6Dh2KceTUndx6V9VALePDZ">
            Regeringen bör tillse att det görs en uppföljning av rapporten
            Utsatta områden – sociala risker, kollektiv förmåga och oönskade
            händelser som Nationella operativa avdelningen hos polisen tog
            fram 2015 och att det utifrån uppföljningen föreslås lämpliga
            åtgärder. Detta bör riksdagen ställa sig bakom och ge regeringen
            till känna. Vidare bör lämplig aktör, förslagsvis den nationella
            samordnaren mot våldsbejakande extremism, ges i uppdrag att ta
            fram riktlinjer för konkreta förebyggande insatser på lokal nivå
            och vid behov bistå med hjälp och vägledning för att arbetet ska
            implementeras och komma igång. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-L3TH6xZhpAZmqD1spUWq6W">
              Jonas Sjöstedt (V)
            </item>
            <item xml:id="i-8SPK7Z3bSHvqjxZ2mtWnxk">
              Jens Holm (V)
            </item>
            <item xml:id="i-F5DJUMcKusys3q9qoDeMZt">
              Maj Karlsson (V)
            </item>
            <item xml:id="i-231G2YeqWRf929Cte3tKNr">
              Karin Rågsjö (V)
            </item>
            <item xml:id="i-Uin7vdpBr2Gai596GbYCtz">
              Linda Snecker (V)
            </item>
            <item xml:id="i-4CJZhwdDUah3A9tJkShEWA">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
