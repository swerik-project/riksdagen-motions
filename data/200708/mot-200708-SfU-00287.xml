<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-SfU-00287">
  <teiHeader>
    <fileDesc>
      <titleStmt>
        <title>Rättvisa pensioner</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Rättvisa pensioner</title>
          <idno type="rdwebb">GV02Sf287</idno>
          <rs type="number">Sf287</rs>
          <orgName type="comitteeAbbreviation">SfU</orgName>
          <ref type="dokument_url_text">http://data.riksdagen.se/dokument/GV02Sf287/text</ref>
          <ref type="dokument_url_html">http://data.riksdagen.se/dokument/GV02Sf287</ref>
          <ref type="dokumentstatus_url_xml">http://data.riksdagen.se/dokumentstatus/GV02Sf287</ref>
          <ref type="doc">http://data.riksdagen.se/fil/F5A66F52-F8C5-4AA0-8CA9-95A08A7B25AE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-UhKXyeGqJBzFW5wSyeoGMt</idno>
            <name>Wiwi-Anne Johansson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-K3QUTXthb8h2qoydEPvNPL" type="signed"/>
        <correspContext corresp="i-K3QUTXthb8h2qoydEPvNPL">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-UhKXyeGqJBzFW5wSyeoGMt"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-mN8mVTBvBYjtHLNThWLo4"/>
        </correspContext>
        <correspAction xml:id="i-3ntHGz52nKYTyj6TpGCGhL" type="referral">
          <date when="2007-10-16"/>
        </correspAction>
        <correspAction xml:id="i-BNRw9HwDSPGLYdeW7WExjs" type="dismissal">
          <date when="2007-10-16"/>
        </correspAction>
        <correspAction xml:id="i-FxBidU3XApgib51ECqSjUh" type="numbering">
          <date when="2007-10-08"/>
        </correspAction>
        <correspAction xml:id="i-FHfaWeZU99n6kCAgp9a1Zi" type="submission">
          <date when="2007-10-04"/>
        </correspAction>
        <correspAction xml:id="i-K78FDeq2Ca6XXzv1oRLX4S" type="transfer">
          <date when="2007-10-04"/>
        </correspAction>
        <correspAction xml:id="i-NZEgJnZ6mntNgQKrUrf71r" type="assigned"/>
        <correspContext corresp="i-NZEgJnZ6mntNgQKrUrf71r">
          <ref type="assignedTo">Socialförsäkringsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-EeHYt57MB42HttAmW6YubK" type="TOC">
          <head xml:id="i-RNqPpjScv5n3pE5mKFZuxa">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 2
            </item>
            <item>
              4 Det nuvarande pensionssystemets grundprinciper 3
            </item>
            <item>
              4.1 Myten om det demografiska hotet 4
            </item>
            <item>
              4.2 Jämlika kvalifikationsmöjligheter 5
            </item>
            <item>
              4.3 Pensionssystemets förlorare 6
            </item>
            <item>
              4.4 Ökade klyftor 7
            </item>
            <item>
              5 Vänsterpartiets förslag till nytt pensionssystem 8
            </item>
            <item>
              5.1 Ändrad intjänandetid 9
            </item>
            <item>
              5.2 Solidarisk finansiering 9
            </item>
            <item>
              5.3 Avskaffa premiepensionen 9
            </item>
            <item>
              5.4 Höjd och värdesäkrad garantipension 10
            </item>
            <item>
              5.5 Indexering av inkomstpensionen 10
            </item>
            <item>
              5.6 Aktiv balansering 10
            </item>
            <item>
              6 Förändringar inom nuvarande pensionssystem 11
            </item>
            <item>
              6.1 Genomförandegruppens legitimitet 11
            </item>
            <item>
              6.2 Pensionsrätt vid studier 12
            </item>
            <item>
              6.3 Bromsen 12
            </item>
            <item>
              6.4 Överföringar från AP-fonderna till statsbudgeten 14
            </item>
            <item>
              6.5 Ändrade placeringsregler i premiepensionen 14
            </item>
            <item>
              6.6 Avgiftstak för pensionssparande 15
            </item>
            <item>
              6.7 Sjunde AP-fonden 15
            </item>
            <item>
              6.8 Förbud för investeringar i vapenindustrin 16
            </item>
            <item>
              7 Satsningar på att stärka pensionärernas ekonomi 17
            </item>
            <item>
              7.1 Höjd garantipension 17
            </item>
            <item>
              7.2 Höjt bostadstillägg 17
            </item>
            <item>
              7.3 Återställande för ATP-pensionärer 18
            </item>
          </list>
        </div>
        <div type="motProposal" subtype="förslag">
          <head xml:id="i-QX3GckmoAqECK7v7nwPEbe">
            2 Förslag till riksdagsbeslut
          </head>
          <list style="ol">
            <item xml:id="i-DLgxLELhDT1bqkqiy9WdbC">
              Riksdagen tillkännager för regeringen som sin mening vad som
              anförs i motionen om att regeringen bör analysera pensionssystemets
              konsekvenser utifrån klass- och könsperspektiv.
            </item>
            <item xml:id="i-J9vk6vb79CKt1JyRCLB9Zi">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              om ett reformerat ATP-system.
            </item>
            <item xml:id="i-S25xdJ4eKDbwUih7D9AJPT">
              Riksdagen tillkännager för regeringen som sin mening vad som
              anförs i motionen om att frånta Genomförandegruppen dess formella
              roll i beslutsprocesser kring pensionssystemet.
            </item>
            <item xml:id="i-NP6zxQdejrEmEGoebZbCy9">
              Riksdagen tillkännager för regeringen som sin mening vad som
              anförs i motionen om att ge den studiesociala utredningen i uppdrag
              att göra en översyn av pensionsrätten vid studier.
            </item>
            <item xml:id="i-Y5z4kN6X6yEh6yWqhtVcvh">
              Riksdagen begär att regeringen återkommer till riksdagen med
              förslag till en aktiv balansering i enlighet med vad som anförs
              i motionen.
            </item>
            <item xml:id="i-rrK9jripybwi6hcxzjq5r">
              Riksdagen tillkännager för regeringen som sin mening vad som
              anförs i motionen om att inga ytterligare överföringar får ske
              från AP-fonderna.
            </item>
            <item xml:id="i-B7CdoCvHBJadPki6KaG2qN">
              Riksdagen tillkännager för regeringen som sin mening vad som
              anförs i motionen om avgiftstak för pensionssparande.
            </item>
            <item xml:id="i-TvCTqw4SNwG3aejDL6oPb9">
              Riksdagen begär att regeringen återkommer med förslag om utökat
              utbud för Sjunde AP-fonden.
            </item>
            <item xml:id="i-MCgdEYJrcVvV7sd7AFBDcT">
              Riksdagen tillkännager för regeringen som sin mening vad som
              anförs i motionen om att placering av pensionspengar i vapenindustrin
              inte ska vara tillåtet.
            </item>
          </list>
        </div>
        <div type="motContent">
          <head xml:id="i-P4oFzHs3K75AJdXLqH8jM7" type="h1">
            3 Inledning
          </head>
          <p xml:id="i-4Jwkv7H3iKLZm2ugsvsDfG">
            Välfärden i Sverige har byggts upp av de kvinnor och män som
            i dag är pensionärer. Denna grupp har fått bära en tung börda
            till följd av de nedskärningar som under 1990-talet gjorts i den
            generella välfärden. Många pensionärer känner sig nedvärderade
            och har svårt att få pengarna att räcka till. Även många unga
            tror att de kommer att få svårt att klara sig på sin pension i
            framtiden. Samtidigt spekuleras de framtida pensionerna bort på
            börsen.
          </p>
          <p xml:id="i-Cdz1DRSTqsE5AA8iAwr8WX">
            Vänsterpartiet är mycket kritiskt till det nuvarande pensionssystemet.
            Pensionsreformen genomfördes utan någon demokratisk förankring.
            Vänsterpartiet accepterar inte de orättvisor som det inneburit
            för så många. För att hindra att klyftorna djupnar och för att
            samhället skall kunna garantera trygghet och omsorg till de äldre
            krävs ett nytt rättvist system som omfördelar samhällets resurser.
            När pensionärers villkor försämras måste någon kunna ställas till
            svars. Vi vill riva upp pensionsreformen och införa ett nytt pensionssystem
            ett reformerat ATP-system.
          </p>
          <p xml:id="i-FATvfHMwjDaUVUZgdth4mQ">
            Vänsterpartiet kommer i det följande att peka på strukturella
            och praktiska brister i det nuvarande pensionssystemet. Vi belyser
            de faktorer i det nuvarande pensionssystemet som riskerar att
            förstärka klasskillnaderna i samhället liksom skillnader mellan
            kvinnor och män. Vi lämnar förslag på kraftiga förstärkningar
            för de sämst ställda pensionärerna genom höjd garantipension och
            höjt bostadstillägg. Vi föreslår att en uppräkning görs av tilläggspensionen
            till de tidigare ATP-pensionärer som fick sänkt pension i och
            med den urholkning som skedde på 1990-talet. Vi föreslår förbättringar
            av systemets konstruktion vad gäller placeringsregler, hanteringen
            av AP-fonderna och förändrade balanseringsregler. Vi lämnar också
            förslag till hur ett nytt pensionssystem bör utformas.
          </p>
          <head xml:id="i-N6Jgg1qWnHqXdpG1GWUZ6" type="h1">
            4 Det nuvarande pensionssystemets grundprinciper
          </head>
          <p xml:id="i-85J2CTNNo4WKNxvJk7e61U">
            Det första försöket att trygga ålderdomen för dem som slutat
            förvärvsarbeta, antingen av ålder eller genom utslitna kroppar,
            gjordes i början av 1900-talet då folkpensionen infördes. I mitten
            på 1900-talet stod det klart att folkpensionen inte räckte till
            för att klara försörjningen på ålderdomen. När de högavlönade
            började försäkra sig mot inkomstbortfallet, något som de med lägre
            inkomster inte kunde göra eftersom varje krona behövdes till försörjningen
            för dagen, restes kravet på en inkomstrelaterad tilläggspension
            för alla. 1965 infördes den allmänna tilläggspensionen (ATP).
          </p>
          <p xml:id="i-HPDCKdQxMbriL9hVG6ZfJ9">
            1991 fick Pensionsarbetsgruppen i uppdrag av den dåvarande borgerliga
            regeringen att reformera pensionssystemet. Dessförinnan hade pensionsberedningen
            i åtta år utrett frågan med utgångspunkten att systemet inte fick
            förändras ideologiskt. Enligt pensionsarbetsgruppens direktiv
            hade ATP-systemet behov av att göras mer följsamt i förhållande
            till samhällsekonomin för att klara 2000-talets finansierings-
            och kostnadsmässiga verklighet i och med ökad medellivslängd.
            Direktiven underströk behovet av ett högre långsiktigt sparande.
            Vidare angavs att
          </p>
          <p xml:id="i-3UDcECCWafFw3vZvuUVGQi">
            Förändringarna skall också stimulera till ökat arbete. Därmed
            ökar den ekonomiska tillväxt som är nödvändig bl.a. för att finansiera
            pensionerna. De förändringar som vidtas i det nuvarande allmänna
            pensionssystemet bör slutligen bidra till ett starkare samband
            mellan avgifter och förmåner, så att det faktiska skattetrycket
            sänks och arbetsutbudet ökar (dir. 1991:102).
          </p>
          <p xml:id="i-WuXqzcvkoXEvXkPMQMF2Jg">
            ATP-systemet var ett kollektivt system riktat till individen,
            framvuxet ur en av den svenska arbetarrörelsens största och viktigaste
            klasstrider. Som sådant skapade ATP-systemet ett kontrakt mellan
            generationer. Det är just ur denna aspekt det nuvarande pensionssystemet
            visar sina allvarligaste brister.
          </p>
          <p xml:id="i-NnpEEgX7CraEnmcyGfJDv">
            Det nya pensionssystemet drar tillbaka ATP-systemets löfte till
            pensionärerna om en viss pensionsnivå och lovar i stället de förvärvsarbetande
            att de inte skall behöva betala mer än en viss procent av sin
            lön till sin framtida pension. Solidariteten mellan dagens förvärvsarbetare
            och pensionärer har härmed urholkats.
          </p>
          <p xml:id="i-2kBFCnRVRKVMxpFqK6Ut5A">
            Pensionsuppgörelsen resulterade i ett avgörande systemskifte
            som saknar förankring hos medborgarna. I och med detta har vi
            lämnat bakom oss ett stort offentligt sparande till förmån för
            ett privat, vi har gått från ett förmånsbaserat system till ett
            avgiftsbaserat och från ett helt arbetsgivaravgiftsfinansierat
            system till ett delvis egenavgiftsfinansierat. Det vi har att
            förhålla oss till är ett komplicerat, svåröverblickbart och administrativt
            dyrt system som missgynnar stora delar av befolkningen.
          </p>
          <p xml:id="i-5grKkFJDBu5oo4MTx6Ukxw">
            Vänsterpartiet är mycket kritiskt till denna utveckling, och
            vi reserverade oss redan 1994 mot principerna bakom det nya pensionssystemet.
            Vänsterpartiet står därmed inte bakom den överenskommelse som
            de fyra borgerliga partierna tillsammans med Socialdemokraterna
            bundit sig till. Vår huvudkritik då som nu handlar om det nya
            pensionssystemets brist på förutsägbarhet och att det bidrar till
            ökade klyftor i samhället. Genom att säga upp det solidariska
            kontraktet skapar det nya systemet djupare klyftor mellan dagens
            gamla och dagens unga, mellan hög- och låginkomsttagare och mellan
            kvinnor och män.
          </p>
          <head xml:id="i-QsjJ3UdYRcD8TK2emRtPEJ" type="h2">
            4.1 Myten om det demografiska hotet
          </head>
          <p xml:id="i-SZUPMPuY1UcvG9AbqSfA3y">
            En av de vanligaste utgångspunkterna för diskussioner om framtidens
            välfärd är att vi står inför en demografisk utmaning. Grunden
            för argumentationen är att människor i Sverige lever allt längre.
            Det leder, i kombination med stabila eller sjunkande födelsetal
            och stora kullar av fyrtiotalister som börjar gå i pension, till
            att en större andel av befolkningen kommer att vara i en ålder
            då den skall försörjas av andra, och en mindre andel att befinna
            sig i förvärvsarbetande ålder.
          </p>
          <p xml:id="i-JqfpBCrxXBMufjwPGxoidv">
            Efterfrågan på välfärdstjänster ökar. Det talas om en försörjningsbörda.
            Detta demografiska argument används allt oftare som ett osakligt
            skrämselverktyg för att motivera privatiseringar och nedskärningar.
            Att vi lever längre och att det finns variationer mellan storleken
            på olika ålderskohorter, alltså hur många som är födda samma år,
            är ingen ny företeelse.
          </p>
          <p xml:id="i-cFhE2ESN4N54TKV66wAUj">
            Till att börja med är själva det siffermässiga problemet kraftigt
            överdrivet, och framställningen får olika utfall beroende på vilka
            antaganden man väljer att göra. Med en annan ekonomisk politik,
            som sätter full sysselsättning främst och som investerar i riktiga
            jobb inom välfärdssektorn, skulle vi dock få en helt annan bild.
            Självklart innebär detta också att om vi får en kris med bestående
            arbetslöshet på ännu högre nivå, eller andra typer av allvarliga
            sociala problem som kan dyka upp i spåren av den ekonomiska politik
            som förs, då kan vi få en snabbt växande försörjningsbörda. Det
            är med andra ord politiska utmaningar som vi står inför, inte
            demografiska, och framför allt inte av sådant slag att de pekar
            ut behovet av privatiseringar och nedskärningar.
          </p>
          <p xml:id="i-WBj2Wtske5sRPSaXrP9sgh">
            Snarare är det tvärtom så att den demografiska förändringen manar
            oss till att inte gripas av panik, men väl planera för att fler
            än i dag behöver arbeta inom äldreomsorgen, och troligen även
            inom sjukvården, samt att vi behöver större investeringar i ombyggnation
            av bostäder, omvårdnadsteknik, m.m. Det pekar fram mot att offentlig
            sektor behöver växa, inte skäras ned. Den viktigaste garanten
            för goda välfärds- och pensionsvillkor i framtiden är en politik
            för full sysselsättning kombinerad med en framsynt samhällelig
            investeringspolitik. Därför är det av yttersta vikt att de överskott
            som i dag genereras används till produktiva investeringar som
            kan ge avkastning i framtiden.
          </p>
          <p xml:id="i-8zfdDK7L1hM12BLksokr7o">
            Det som hänt med det svenska pensionssystemet är resultatet av
            vad en överdriven eller missriktad debatt med inslag av mytbildning
            kring befolkningsutvecklingen kan leda till. Samma sak riskerar
            nu att hända med hela socialförsäkringssystemet. Vi diskuterar
            detta i en särskild motion.
          </p>
          <head xml:id="i-Qd4LnCahA2HbMqQHyWhReF" type="h2">
            4.2 Jämlika kvalifikationsmöjligheter
          </head>
          <p xml:id="i-F8x7VS8XJo4tEKhzn2sDQB">
            Bärande princip i det pensionssystem som infördes är den så kallade
            livsinkomstprincipen. Denna sägs ge goda möjligheter för enskilda
            att påverka storleken på pensionen genom ökade förvärvsinkomster.
            Detta är ytterst missvisande med tanke på att alla tillgängliga
            fakta visar på att män och kvinnor inte har samma möjligheter
            att öka förvärvsinkomsterna under livsinkomsttiden. Vänsterpartiet
            menar att det nuvarande pensionssystemet i sin konstruktion diskriminerar
            kvinnor som grupp och skapar ökade klyftor mellan pensionärer.
          </p>
          <p xml:id="i-MKhXaEF1pMnWSqCkUrWhiK">
            En annan grundläggande tanke med pensionsreformen var att den
            skulle medföra rakare rör i systemet. Det innebar att en tydligare
            koppling mellan arbete, avgift och pension skulle vara gällande.
            Detta skulle göra systemet mer följsamt med samhällsekonomin och
            därmed mer lättöverskådligt. Dessa rör visade sig dock snart enbart
            bli raka för medel- och höginkomsttagare som dessutom kan arbeta
            med bibehållen lön i minst 35 år. För låginkomsttagaren leder
            rören snarare raka vägen in i en grundpension och för den vanlige
            löntagaren finns härmed inte mycket kvar av den standardtrygghet
            som utlovas i socialförsäkringarna.
          </p>
          <p xml:id="i-5bgZ8az7XMjmK8tKDSBTCw">
            Eftersom den inkomstrelaterade pensionen i det nya systemet utgör
            en så liten del av den totala pensionen ofta mindre än hälften
            av slutlönen har dörren öppnats för privata pensionsförsäkringar.
            Detta riskerar i sig att öka klassklyftorna inom pensionärskollektivet,
            och legitimiteten för det offentliga systemet riskerar att urholkas.
            De uppenbara förlorarna är de som inte har råd med privata försäkringar.
            Detta system gynnar höginkomsttagare i förhållande till låginkomsttagare.
          </p>
          <p xml:id="i-7ca8kPFFufQ3V65FNwCBik">
            Vänsterpartiet menar att dessa raka rör bör ersättas av ett mer
            omfördelande system. Avgifter över tak bidrar till de fördelningspolitiska
            inslagen i ett pensionssystem och är en del av det samhällskontrakt
            som binder samman medborgarna. Pensionssystemet bör åter finansieras
            via skatter och arbetsgivaravgifter på hela lönesumman och inte
            via avdragsgilla egenavgifter upp till tak.
          </p>
          <head xml:id="i-4gmVHZ47Tfk4fF4UEQNtCQ" type="h2">
            4.3 Pensionssystemets förlorare
          </head>
          <p xml:id="i-5wehfrKZZ2PWRZsTU7zwPi">
            Det nuvarande pensionssystemet är konstruerat för att motivera
            arbetstagare att arbeta längre och därigenom få högre pension.
            Avsikten är att den som går i pension tidigt inte skall få ut
            mer i pension under sin återstående levnad än den som går i pension
            sent. För att systemet skall vara hållbart krävs att det finns
            tillräckligt många förvärvsarbetare i förhållande till antalet
            pensionärer. Problemet är bara att människor med låga löner, arbetsuppgifter
            som sliter ut kropp och själ och med stor andel dubbelarbete sällan
            orkar arbeta ens till 65 år. Den genomsnittliga pensionsåldern
            bland LO-arbetare är 59,8 år och för kommunals medlemmar ligger
            den på 58 år. Endast 10 procent av alla LO-anslutna arbetar fram
            till 65 år. Enligt den senaste undersökningen, som gjordes 2004,
            är 47 procent av de LO-anslutna mellan 60 och 64 år förtidspensionerade,
            vilket kan jämföras med 25 procent av tjänstemännen i samma åldersgrupp.
            Härmed förblir möjligheten för en metallarbetare eller en undersköterska
            att höja pensionen genom ytterligare års förvärvsarbete efter
            pensionsåldern enbart teoretisk.
          </p>
          <p xml:id="i-DgvLFQ1Nkgh2uFzm2V9tby">
            De stora förlorarna på dagens pensionssystem är LO-arbetare och
            kvinnor som grupp. Kvinnor får i genomsnitt 20 procent lägre offentlig
            pension, det vill säga tilläggspension och garantipension, från
            det offentliga systemet än män i det nya pensionssystemet. Naturligtvis
            finns det också kvinnor som gynnas i det nuvarande systemet; de
            som inte föder barn och därmed inte går ner i arbetstid, de som
            inte utbildar sig till bibliotekarier, sjuksköterskor och förskollärare,
            de som inte har förslitande arbetsuppgifter utan som kan arbeta
            heltid till 70 års ålder med bibehållen hög lön. De blir vinnarna
            i det stora pensionsspelet. Men kvinnor som grupp förlorar stort.
          </p>
          <p xml:id="i-EfR76XGKeNdw2hzstDp4xa">
            Kvinnor får generellt sett lägre pension till följd av att deras
            arbetslivsmönster skiljer sig från männens. Kvinnor utför mer
            obetalt arbete och har därför mindre utrymme för lönearbete. Kvinnor
            arbetar oftare än män deltid och betalar därmed för sin egen arbetstidsförkortning
            med lägre lön och pension. Situationen försvåras även av den lönediskriminering
            på grund av kön som genomsyrar arbetsmarknaden. Kvinnor missgynnas
            också pensionsmässigt genom barnafödande, vilket bl.a. ofta medför
            reducerad arbetstid och sämre karriärmöjligheter. Det är också
            så att kvinnor i offentlig sektor har högre sjukskrivningstal
            än andra grupper, vilket också påverkar pensionen. Genom pensionsreformen
            får kvinnor bära ekonomiska konsekvenser av strukturella problem
            som vi ännu inte lyckats lösa gemensamt.
          </p>
          <p xml:id="i-5kVKo6cHRGJwjE3AZBNirU">
            I den jämställdhetsbilaga som lämnades till budgetpropositionen
            för 2008 finns en redogörelse för tid och sysselsättning, lön
            och inkomst samt utfallet av socialförsäkringsersättningarna,
            allt uppdelat utifrån kön. Där kan man bl.a. läsa:
          </p>
          <p xml:id="i-P1zi14VmHpR5GBTzVSvihz">
            Lön och företagarinkomst är den största inkomstkällan för både
            kvinnor och män. Den är också grunden för ersättning från socialförsäkringen,
            arbetslöshetsförsäkringen och framtida pensioner. Löneskillnader
            på arbetsmarknaden återspeglas därför även i dessa system. Oavlönat
            arbete ger ingen inkomst eller pensionsrätt, men bidrar till hushållets
            välfärd. (Prop. 2006/08:1, bilaga 4.)
          </p>
          <p xml:id="i-2vHNMeAMg9gJvq4Pha6Bjh">
            Fördelningen av betalt och obetalt arbete mellan kvinnor och
            män har en ömsesidig påverkan på så sätt att omfattningen av det
            obetalda arbetet påverkar omfattningen av det betalda arbetet
            och tvärtom. Enkelt uttryckt skulle man alltså kunna säga att
            det nuvarande pensionssystemet befäster och konserverar den underordning
            och den lönediskriminering som dagens arbetsmarknad utsätter kvinnor
            för.
          </p>
          <p xml:id="i-7rKCqvVNyULvEUiUaG1MiH">
            Det nya pensionssystemet är uppbyggt efter mäns sätt att organisera
            sitt arbete och därmed anpassat efter ett manligt arbetslivsmönster.
            Förutsättningen för att kvinnor skall kunna få en pension som
            är möjlig att leva på är att hela samhället förändras i grunden.
            Män måste avstå lön och utföra en större del av det obetalda arbetet.
            Kvinnors löner måste höjas och arbetsvillkoren förbättras. En
            generell arbetstidsförkortning och en individualiserad föräldraförsäkring
            är angelägna tillvägagångssätt för att uppnå ett mer jämlikt arbetslivsmönster.
            Vänsterpartiet anser emellertid att behovet av genomgripande åtgärder
            för att undvika framtida orättvisor mellan män och kvinnor inom
            ramen för pensionssystemet är skriande stort. Mot denna bakgrund
            bör regeringen analysera pensionssystemets konsekvenser ur köns-
            och klassperspektiv. Detta bör riksdagen som sin mening ge regeringen
            till känna.
          </p>
          <head xml:id="i-W6T1tz5MTxE1kw4zGyxCKj" type="h2">
            4.4 Ökade klyftor
          </head>
          <p xml:id="i-9DxbvbiqXCKKEY7UYiw4CD">
            I budgetpropositionen för 2007 (prop. 2006/07:1) lämnade regeringen
            förslag om slopad särskild löneskatt för personer över 65 år.
            Syftet handlar om att göra det mer attraktivt för arbetsgivare
            att behålla och anställa äldre arbetskraft. Tanken är också att
            den sänkta lönebikostnaden skall öka utrymmet för företagen att
            göra anpassningar som kan behövas för äldre arbetskraft. Denna
            möjlighet att förlänga arbetslivet och därmed förstärka pensionen
            ytterligare är som vi ovan tydliggjort inte tillgänglig för alla.
            Det är ett förslag som ytterligare förstärker klasskillnaderna
            och som Vänsterpartiet avvisar.
          </p>
          <p xml:id="i-Nao3Txtf2RhtXoh5LFzECL">
            Regeringen genomförde vidare i och med budgetpropositionen för
            2007 en sänkning av beräkningsunderlaget för hur stor del av antagandeinkomsten
            för personer som uppbär sjuk- och aktivitetsersättning som skall
            vara pensionsgrundande till 80 procent. Detta är en politik som
            leder till att fattiga människor blir ännu fattigare när de blir
            äldre. Även med gällande regler innebär en nedsatt arbetsförmåga
            och förtids­pension vid exempelvis 30 års ålder att personen kommer
            att få drygt 20 procent lägre ålders­pension. Med den borgerliga
            regeringens förslag om att sänka antagandeinkomsten försämras
            den framtida pensionen för samma person ytterligare cirka 12 procent
            jämfört med de regler som gäller i dag. Vänsterpartiet avvisar
            detta och återställer beräkningsunderlaget för antagandeinkomsten
            till 93 procent. Vi preciserar detta närmare i vår motion angående
            utgiftsområde 10.
          </p>
          <head xml:id="i-WjpT4AV6C2MX1FPkZbx7BW" type="h1">
            5 Vänsterpartiets förslag till nytt pensionssystem
          </head>
          <p xml:id="i-Dt98TjAHJz2LWRVXXR1VtQ">
            Under sommaren 2006 genomförde Sifo på uppdrag av Vänsterpartiet
            en opinionsundersökning om svenskarnas tilltro till pensionssystemet.
            Undersökningen visar att 59 procent av folket i Sverige inte tror
            att pensionen kommer att räcka till när de blir gamla. En stor
            majoritet av kvinnorna, 63 procent, tror inte att de kommer att
            klara sig på pensionen. Men även en majoritet av männen, 54 procent,
            tror inte att pengarna räcker. Det är i åldersgruppen 3049 år
            som osäkerheten är störst, där svarar 76 procent av de svarande
            att de inte tror att de kommer att klara sig på sin framtida pension.
            Bara 18 procent av LO-medlemmarna tror att de kommer att klara
            sig på pensionen. 53 procent av samtliga tillfrågade tycker att
            det är dåligt att de måste placera en del av pensionen på börsen
            och att pensionens storlek därmed blir beroende av utfallet på
            placeringarna. Endast 27 procent tycker att det är bra att placera
            en del av pensionen på börsen.
          </p>
          <p xml:id="i-DPrdcgY9iqBmHxb9zsoMee">
            Vänsterpartiet menar att denna oro är befogad och måste tas på
            allvar. Problemet är att det inte går att lappa och laga i nuvarande
            system eftersom det är felkonstruerat från början. Därför krävs
            det att vi gör om systemet från grunden. Det Vänsterpartiet föreslår
            är ett reformerat ATP-system.
          </p>
          <p xml:id="i-VfqC3MfXGSASujFdxVNtNh">
            Syftet med ett allmänt och obligatoriskt pensionssystem är att
            det skall ge trygghet på ålderdomen efter att den förvärvsaktiva
            delen av livet är över. Förutsättningar för detta kan ställas
            upp på följande sätt:
          </p>
          <list style="ol">
            <item xml:id="i-9z4Tb2Qbfn1FvwkAtBQC5E">
              Det skall vara förutsägbart så att man vet vad man kommer att
              få i pension, och så att man vet att man får det som utlovats.
            </item>
            <item xml:id="i-AR5V6e9ceDXoGQCd88Wuv9">
              Det skall vara omfördelande över livscykeln, mellan könen och
              mellan klasserna.
            </item>
            <item xml:id="i-PzsBbB1Gkc6xGAGXEANrCj">
              Det skall vara solidariskt finansierat via skatter och sociala
              avgifter.
            </item>
            <item xml:id="i-232i2oshRMh4Z1RKEpSBfa">
              Det skall finnas en buffert i systemet så att en jämn utveckling
              i systemet kan uppnås.
            </item>
            <item xml:id="i-Snz9bPtaqvZCP18nvUZz3U">
              Det skall vara ett offentligt system utan spekulationsinslag
              eller privata delar.
            </item>
            <item xml:id="i-HDmU3Cxt5ZSFgyvuByU8QS">
              Det skall vara nationalekonomiskt stabilt.
            </item>
            <item xml:id="i-7HEwHbtiYUAN3fNXqGG4GA">
              Det skall vara hållbart för individen.
            </item>
          </list>
          <p xml:id="i-NthEM36MHHoGBMLqGh4FcJ">
            Nuvarande pensionssystem uppfyller endast ett av ovanstående
            krav, nämligen att det är nationalekonomiskt stabilt. I övrigt
            svarar det över huvud taget inte upp mot nödvändiga förutsättningar
            för att skapa trygghet på ålderdomen. Det går inte att förutse
            hur stor pensionen kommer att bli på grund av de omfattande spekulationsinslagen
            i systemet. Dessutom har pensionslöftet brutits och pensionernas
            storlek gjorts beroende av hur mycket avgifter som betalas in
            till systemet.
          </p>
          <p xml:id="i-JbDGBaZ14oixjJMxFfC4UE">
            Nuvarande pensionssystem är inte heller solidariskt finansierat
            utan bygger på de inkomstrelaterade avgifter som betalas in till
            systemet där endast en del går till det generella systemet. Det
            bygger delvis på egenavgifter och dessutom på en buffert för att
            slippa ojämnt uttag av avgifter, till exempel när antalet pensionärer
            är stort och arbetslösheten och sjukskrivningarna höga eller när
            nativiteten och invandringen är låg. Det innehåller därtill fullständigt
            oacceptabla spekulationsinslag där stora delar av pensionen går
            att spekulera bort på börsen.
          </p>
          <p xml:id="i-4fCQiMsoqCBVtgvSi2i6DY">
            Det är vidare inte omfördelande eftersom klasskillnaderna ju
            förstärks i och med det nya systemet. Den som haft förslitande
            arbetsuppgifter och inte orkar arbeta till pensionsåldern därför
            att kroppen är slut, får sämre pension än den som har kroppsligt
            enklare arbetsuppgifter och därför orkar arbeta till pensionsåldern
            och kanske längre än så. Det är inte heller omfördelande mellan
            könen utan missgynnar kvinnor som grupp. Det är konstruerat för
            att passa en önskedröm där kvinnor och män har lika lön för lika
            arbete och förvärvsarbetar i lika stor utsträckning och delar
            helt på föräldraförsäkring och vård av barn. Det bygger på att
            arbetet inte skulle slita ut människor och tvinga dem till förtidspension.
            Det bygger på att städerskans arbete lönemässigt skulle värderas
            lika som kontorschefens, vars golv hon skurar. Den önskedrömmen
            stämmer illa med den verklighet vi lever i dag.
          </p>
          <head xml:id="i-WZJZk2iPHvEunc8X2iw1Hw" type="h2">
            5.1 Ändrad intjänandetid
          </head>
          <p xml:id="i-8BCz6n42xnFRTF5qHUMG3B">
            Pensionssystemet måste ta ansvar för de skillnader i lön, arbetsvillkor
            och arbetstid som finns på arbetsmarknaden som inte arbetsmarknadspolitiken
            tagit ansvar för. Därför bör ATP-systemets regel om att de 15
            bästa av 30 år i arbetslivet skall bestämma nivån på pensionen
            återinföras.
          </p>
          <p xml:id="i-NGbvJo9wTQzz3AYZA2LqYU">
            Med tanke på att medellivslängden ökar för både kvinnor och män
            hade det kunnat tyckas naturligt att i stället förlänga antalet
            pensionsgrundande år, men med hänsyn till den höga ungdomsarbetslöshet
            som råder skulle det leda till sämre pensioner för den gruppen.
            Genom att antalet pensionsgrundande år inte utökas, blir det heller
            inte nödvändigt med den kompensation för barnår, pensionsrätt
            för studier och plikttjänstgöring som krävs i nuvarande system.
          </p>
          <head xml:id="i-7sNyZvf3sa8DUnW87PrGu7" type="h2">
            5.2 Solidarisk finansiering
          </head>
          <p xml:id="i-DZ7dibZwCtnFysxmdRSpp9">
            Pensionssystemet skall finansieras via skatter och sociala avgifter.
            I dag tas 18,5 procent på lönesumman ut i pensionsavgifter. Av
            dessa går 16 procentenheter till fördelningssystemet, det vill
            säga inkomstpensionen, och 2,5 procentenheter till spekulation,
            det vill säga till premiepensionen. Vänsterpartiets alternativ
            till pensionssystem finansieras fullt ut via skatter och sociala
            avgifter. Vi vill att hela avgiften på 18,5 procent skall gå till
            inkomstpensionen och därmed in i fördelningssystemet.
          </p>
          <head xml:id="i-URmtHXbyeZFzpeoB1F5Crv" type="h2">
            5.3 Avskaffa premiepensionen
          </head>
          <p xml:id="i-KhtfYo66Np5onUWPhgYSGk">
            Pensionspengarna skall inte kunna spekuleras bort på börsen.
            Därför bör premiepensionen avskaffas och de medel som i dag finns
            hos Premiepensionsmyndigheten (PPM) i stället föras över till
            Sjunde AP-fonden. Det innebär att all avkastning i fortsättningen
            blir lika för var och en. De som redan har placerat sina pengar
            måste naturligtvis få ut sin premiepension vid pensioneringen.
            Därför bör Sjunde AP-fonden bli den AP-fond som skall användas
            för viktiga samhällsinvesteringar.
          </p>
          <head xml:id="i-8sZVy4TarPDo15Zju5L9pV" type="h2">
            5.4 Höjd och värdesäkrad garantipension
          </head>
          <p xml:id="i-Pw5jyseS4mXFptw3AftAcT">
            Alla har rätt till en värdig ålderdom och att få sin ekonomiska
            trygghet säkrad. Politikerna måste ta tillbaka ansvaret för att
            garantera detta. Den beskattade garantipensionen skall enligt
            vårt förslag finnas kvar men höjas och värdesäkras. Garantipensionen
            är i dag värdesäkrad genom att den räknas upp med prisbasbeloppet,
            det vill säga en prisindexering. Inkomstpensionen är följsamhetsindexerad
            vilket innebär att den räknas upp med de generella lönehöjningarna
            avräknat 1,6 procent. I förlängningen skulle följsamhetsindex
            troligen ge sämre genomsnittligt utfall än prisindexeringen. Därför
            menar vi att prisindexeringen bör behållas, men att nivån på garantipensionen
            måste ses över så att den säkrar individens ekonomiska standard.
            I ATP-systemet fanns möjligheten att höja pensionstillskottet
            när levnadsnivån för de pensionärer som har de lägsta pensionerna
            sjönk. Att kontinuerligt se över nivån på garantipensionen skulle
            få motsvarande funktion.
          </p>
          <head xml:id="i-NeDZ3WNGbdv9f5hYv85RzS" type="h2">
            5.5 Indexering av inkomstpensionen
          </head>
          <p xml:id="i-9UvXBiqm3NR4kxi2UzsRib">
            På vilket sätt pensionerna räknas upp varje år är av största
            vikt för dem som är beroende av pensionen för sin överlevnad.
            ATP-systemet var värdesäkrat på samma sätt som garantipensionen
            är i dag. Det innebar att en pensionär skulle vara skyddad för
            höjningar i levnadsomkostnader genom att pensionen räknades upp
            med basbeloppet. Genom att regeringen i dag sätter inflationsbekämpning
            före full sysselsättning, höjs basbeloppet endast marginellt varje
            år. I basbeloppet ingår dessutom inte heller alla de utgifter
            som en pensionär har.
          </p>
          <p xml:id="i-GGrQhiLyF5LEBA2Y5utyK8">
            Vänsterpartiet anser att inkomstpensionen bör knytas till de
            förvärvsaktivas löner. Solidariteten mellan dagens pensionärer
            och förvärvsarbetare måste återupprättas. Detta bör göras genom
            att inkomstpensionen värdesäkras gentemot reallöneutvecklingen
            förslagsvis genom följsamhetsindex.
          </p>
          <head xml:id="i-4dKSA3JPRXUhUzGMpHPwXW" type="h2">
            5.6 Aktiv balansering
          </head>
          <p xml:id="i-SyABX1nUi9ghfrLqp5Ugqo">
            Nuvarande pensionssystem är utrustat med en automatisk balansering
            i form av en inbyggd bromsmekanism som aktiveras om intäkterna
            i systemet blir mindre än utgifterna. Denna automatiska balansering
            befriar politikerna från att ta ansvar för obekväma beslut om
            att höja avgifterna eller sänka pensionerna om systemets tillgångar
            inte skulle räcka till. Någon måste kunna ställas till svars när
            pensionärers villkor försämras. Därför föreslår vi att en aktiv
            balansering skall finnas. Det innebär att avgifterna tillfälligt
            höjs om det visar sig att pensionssystemet är underfinansierat.
          </p>
          <p xml:id="i-VDesgvgDmsqo9owMEXENyu">
            Det Vänsterpartiet ovan föreslagit är ett reformerat ATP-system.
            Med tanke på att vi i dag riskerar att se pensionerna sänkas på
            grund av nuvarande pensionssystem, brådskar det att genomföra
            ett stabilt och hållbart system. Regeringen bör därför tillsätta
            en utredning som får i uppdrag att lägga fram ett förslag till
            ett reformerat ATP-system i enlighet med det ovan anförda. Detta
            bör riksdagen begära.
          </p>
          <head xml:id="i-BfkXcepZyqEhWNCiG8Ldq8" type="h1">
            6 Förändringar inom nuvarande pensionssystem
          </head>
          <p xml:id="i-AY747cGxiKV2StpKp6JYtb">
            Vänsterpartiet anser av flera skäl att det nya pensionssystemet
            inte är hållbart i framtiden. Det bygger på orealistiska förväntningar
            på aktiemarknaden. Dagens osäkra konjunkturläge, liksom det faktum
            att AP-fonderna ökat investeringarna i aktier, pekar på rimligheten
            i dessa tvivel. Vidare vittnar den framtida demografiska utvecklingen
            om att systemet kommer att belastas hårt framöver.
          </p>
          <p xml:id="i-2B8wRdFa7ab48oSwmHevL3">
            På grund av de kraftiga svängningar som sker på aktiemarknaden
            är placeringstillgångarna i pensionssystemet mycket osäkra. Risken
            är stor att pensionerna kommer att bli avsevärt lägre än de summor
            som anges i de orange pensionsbeskeden. Under tiden som utformningen
            av ett pensionssystem som är stabilt och hållbart både för den
            enskilda pensionären och för statsbudgeten tas fram, måste akuta
            åtgärder vidtas i nuvarande system.
          </p>
          <head xml:id="i-69PTs12V8wX9yfYpwzxFeq" type="h2">
            6.1 Genomförandegruppens legitimitet
          </head>
          <p xml:id="i-N61EbHq16pk5koeEdKU4ko">
            För att genomföra sjösättandet av pensionsreformen tillsattes
            inom Socialdepartementet en arbetsgrupp med företrädare för de
            fem partier, det vill säga Moderaterna, Centerpartiet, Folkpartiet,
            Kristdemokraterna och Socialdemokraterna, som ställt sig bakom
            överenskommelsen. Med tanke på att nuvarande pensionssystem fullt
            ut har trätt i kraft måste detta uppdrag sägas vara slutfört.
            De fem partierna har trots det fortsatt att arbeta bakom lyckta
            dörrar med uppdraget att vårda överenskommelsen. Enligt Vänsterpartiet
            är det hög tid att alla riksdagens sju partier tillåts att fullt
            ut ta ansvar för pensionsfrågorna. Det är ett allvarligt demokratiskt
            underskott att så inte redan är fallet.
          </p>
          <p xml:id="i-MKatsev6FdXM1FuQZHQQys">
            Med tanke på att Genomförandegruppen, på samma sätt som Pensionsarbetsgruppen,
            valt att hemlighålla sitt arbete finns det stora begränsningar
            i riksdagens möjligheter att få insyn i de viktiga diskussioner
            som rör pensionssystemets utformning. Av denna anledning bör regeringen
            se till att riksdagens samtliga partier omgående ges full och
            löpande insyn i de politiska överläggningar som rör pensionssystemet
            och därmed frånta Genomförandegruppen dess formella roll i beslutsprocesser
            kring pensionssystemet. Detta bör riksdagen som sin mening ge
            regeringen till känna.
          </p>
          <head xml:id="i-Kxb1g2xB38uNVPC99om79k" type="h2">
            6.2 Pensionsrätt vid studier
          </head>
          <p xml:id="i-LRMFVfx7hW8A9HPvkcNe8y">
            Studerande med studiemedel får i dag tillgodoräkna sig pensionsrätt
            för bidragsdelen. Vänsterpartiet står bakom denna pensionsrätt,
            men anser att det finns behov av förbättringar. Redan pensionsarbetsgruppen
            föreslog att endast bidragsdelen skulle ge pensionsrätt vid studier
            med argumentet att studier skall ses som en investering i högre
            lön. Under samma tid uttalade en del remissinstanser att kostnadsnivån
            i pensionssystemet var alltför hög och man avvisade därför förslag
            om pensionsrätt vid studier.
          </p>
          <p xml:id="i-F7yZbs4vWkrrD7r2TsRTNH">
            Vänsterpartiet har i en tidigare motion anfört att pensionsrätten
            för studier bör utgå för studerande som fyllt 20 år med motsvarande
            belopp som den egna åldersklassens genomsnittsinkomst för heltidsarbete
            utgör. Att öka pensionsrätten vid studier är motiverat utifrån
            att högskolestudier inte med automatik leder till hög lön. Detta
            gäller för samhället viktiga yrkesgrupper som bibliotekarier,
            sjuksköterskor, förskolelärare m.fl. I dessa yrkesgrupper är kvinnor
            överrepresenterade. Som en jämförelse kan nämnas att personer
            i plikttjänstgöring får 50 procent av en genomsnittlig pensionsgrundande
            inkomst.
          </p>
          <p xml:id="i-9FCzMihG6DNPHJcforJqoU">
            Vänsterpartiet anser inte att dessa yrkesgrupper, utöver en sämre
            löneutveckling än andra akademiker, skall bära ansvar för att
            pensionssystemet skall anses finansierat. Vänsterpartiet anser
            därför att den aviserade studiesociala utredningen skall göra
            en översyn av pensionsrätten vid studier. En sådan översyn skall
            inte resultera i att förbättringar avseende pensionsrätten vid
            studier konkurrerar ut andra för gruppen nödvändiga förbättringar,
            utan skall noga ta hänsyn till den ekonomiskt utsatta situation
            som många studerande lever i. Därför bör regeringen ge den studiesociala
            utredningen i uppdrag att göra en översyn av pensionsrätten vid
            studier i enlighet med det ovan angivna. Detta bör riksdagen som
            sin mening ge regeringen till känna.
          </p>
          <head xml:id="i-AxnfQXuVKDAjouxHySrZkF" type="h2">
            6.3 Bromsen
          </head>
          <p xml:id="i-T22VRyTCkQpbbcQXvGen8U">
            Bromsens funktion innebär att pensionssystemet automatiskt reagerar
            på hur många barn som föds, på hur många som in- och utvandrar,
            på när och hur mycket invånarna arbetar, när individerna pensioneras
            och hur länge de lever efter denna tidpunkt. Om systemet är i
            finansiell obalans räknas pensionsbehållningarna inte upp med
            tillväxten i de genomsnittliga inkomsterna och utgående pensioner
            sänks. Det innebär att man kan sänka pensionerna om de yrkesarbetandes
            avgifter till pensionssystemet och pengarna i AP-fonderna inte
            räcker för att täcka pensionsåtagandena.
          </p>
          <p xml:id="i-6ySgQ7nXnT1NZjLiXmMQV9">
            Den person som uppfann bromsen, tidigare RFV:s pensionsexpert
            Ole Settergren, tillstod själv i dokumentären Vem vill bli pensionär
            (Dokument inifrån 2003-05-15) att bromsen har till syfte att befria
            politikerna från ställningstagandet att antingen öka beskattningen
            av de förvärvsarbetande eller att sänka pensionerna. I stället
            sätts alltså den automatiska bromsen in och sänker nivåerna i
            systemet, och politikerna i Genomförandegruppen går fria från
            ansvar.
          </p>
          <p xml:id="i-SU4JiTQpWskQAJg6mbDJY8">
            Enligt uppgift från Försäkringskassan är risken överhängande
            att bromsen kommer att slå till och att pensionärerna därmed kommer
            att få sänkta pensioner. Detta kommer att drabba de pensionärer
            som tidigare har fått ett löfte från staten om att deras pensioner
            skall vara värdesäkrade. Varje år beräknas pensionssystemets så
            kallade balanstal, som visar hur stora skulderna är i förhållande
            till tillgångarna, det vill säga om systemet har ett överskott
            eller är i finansiell obalans. Om balanstalet överstiger 1,000
            har systemet ett överskott och är i balans. Om balanstalet är
            1,000 eller därunder har systemet ett underskott och är i obalans.
            I dagsläget omfattar pensionssystemet cirka 6 300 miljarder kronor
            och har ett överskott på 9 miljarder kronor. Balanstalet för 2008
            är beräknat utifrån systemets finansiella ställning i slutet av
            2006 och är fastställt till 1,0149. Systemet är alltså nära obalans.
            Bromsen är då nära att slå till och pensionerna riskerar att sänkas.
          </p>
          <p xml:id="i-QMWoh6E82kRQ78bf6vKaPP">
            I nuvarande pensionssystem går endast 16 procentenheter till
            fördelningssystemet och 2,5 procentenheter till premiepensionen.
            Detta är en självklar orsak till den finansiella obalans vi kan
            se är på väg att inträffa. Avgifterna till fördelningssystemet
            är helt enkelt för låga. I Vänsterpartiets alternativ går hela
            pensionsavgiften in i fördelningssystemet vilket gör systemet
            finansiellt stabilt. Beräkningar som Vänsterpartiet låtit göra
            visar att med nuvarande avgiftsuttag där hela avgiften går till
            fördelningssystemet kommer vårt system att vara finansiellt stabilt
            till 2024. Först då skulle pensionsutbetalningarna överstiga avgifterna.
            En höjning av pensionsavgiften med 0,5 procent skulle innebära
            att systemet är finansiellt stabilt till år 2050. Detta gäller
            för det så kallade basscenario där tillväxten är 2 procent. I
            det optimistiska scenariot, med en tillväxt på 2,8 procent, behövs
            inte någon avgiftshöjning för att systemet skall vara finansiellt
            stabilt till 2050.
          </p>
          <p xml:id="i-JdHa9qBLyFraHsJDtVyARf">
            En annan skillnad mellan basscenariot och det optimistiska scenariot
            är att andelen 1664-åringar med en inkomst över ett inkomstbasbelopp
            är större i det senare fallet. Annorlunda uttryckt visar detta
            att arbetslösheten spelar stor roll för pensionssystemets stabilitet
            oavsett hur det är konstruerat. Det nuvarande pensionssystemet
            visar efter endast några år i bruk att det är känsligare för arbetslöshet
            och sjukskrivningstal än det system som Vänsterpartiet vill ha.
          </p>
          <p xml:id="i-RKtDkAdKd1tF9uc3CxGA6p">
            Vänsterpartiet föreslår därför en förändring inom det nuvarande
            pensionssystemet som innebär att avgifterna tillfälligt höjs om
            det visar sig att pensionssystemet är underfinansierat. Denna
            avgiftshöjning skall vara just tillfällig och inte ge någon pensionsrätt
            i framtiden. Vi vill att det skall finnas en fastlagd gräns för
            vilket underskott som skall hanteras med avgiftsökningar. Om denna
            gräns passeras skall det tas politisk ställning till hur balans
            skall uppnås i systemet. Att definiera en sådan gräns är särskilt
            viktigt med tanke på konjunkturaspekten på en tillfällig avgiftshöjning.
            En alltför hög tillfällig avgiftshöjning i samband med en konjunkturnedgång
            kan innebära att samhällsekonomin försämras ytterligare. Därför
            bör regeringen återkomma med förslag till en aktiv balansering
            i enlighet vad som ovan angivits. Detta bör riksdagen som sin
            mening ge regeringen till känna.
          </p>
          <head xml:id="i-SYSyoG4ABpu3fCWUVb9zL6" type="h2">
            6.4 Överföringar från AP-fonderna till statsbudgeten
          </head>
          <p xml:id="i-LGQMnvdE7zDRMs3eBKbmQY">
            Ytterligare en risk för att bromsen skall slå till är de överföringar
            som görs från AP-fonderna till statsbudgeten. Dessa överföringar
            skulle ske under en övergångsperiod för att fasa in det nya pensionssystemet.
            Hittills gjorda överföringar uppgår till 245 miljarder kronor.
            Åren 1999 och 2000 överfördes 45 miljarder kronor per år. Detta
            följdes av ytterligare en överföring den 1 januari 2001 med 155
            miljarder kronor.
          </p>
          <p xml:id="i-6fqAa1dJfHu6U69Qy5mUEN">
            2004 bestämde Genomförandegruppen, det vill säga företrädare
            för de fem partier som stod bakom pensionsöverenskommelsen, att
            tills vidare avvakta med den resterande överföringen från AP-fonden
            för att minska risken för att bromsen skulle utlösas under de
            närmaste åren. Man var också överens om att återkomma senare för
            att ta ställning till framtida överföringar från AP-fonden.
          </p>
          <p xml:id="i-7zfXaaoRT9h51WLgdgSfqG">
            Eftersom vi ifrågasätter pensionssystemets hållbarhet på lång
            sikt avvisar vi möjligheten att ta mer pengar från APfonderna.
            Utöver de starka sakliga skäl som finns för att nu definitivt
            avskriva alla planer på att överföra ytterligare medel från AP-fonderna
            till statsbudgeten finns det anledning att erinra om den demokratiska
            dimensionen. När riksdagen 1999/2000 behandlade frågan om överföring
            av medel till statsbudgeten anförde finansutskottet (1999/2000
            FiU19):
          </p>
          <p xml:id="i-BgxkbUgEVAvJUEuV89ZuXP">
            Utskottet konstaterar att det i framtiden kan uppstå situationer
            då den ekonomiska ställningen i pensionssystemet blir så stark
            att det inte finns anledning att behålla ytterligare överskott
            i systemet. Enligt fempartiöverenskommelsen om pensionssystemet
            skall varaktiga överskott efter den 1 januari 2005 tillfalla de
            försäkrade.
          </p>
          <p xml:id="i-Jev5nbEuGpwrviBbgzViU8">
            Finansutskottets skrivning är tydlig och de fem partiernas hantering
            av denna fråga 2004 framstår som ett uppenbart brott mot detta.
            Riksdagen måste stå upp för de uttalanden som tidigare gjorts.
            Vi vet att människors förtroende för pensionssystemet är lågt.
            Förtroendet för vår förmåga att hantera vårt demokratiska system
            står också på spel. Det är enligt Vänsterpartiet viktigt med ett
            stort offentligt sparande och man menar därmed att det sparande
            som sker i AP-fonderna bör behållas. Inte en enda överföring till
            får ske från AP-fonderna. Detta bör riksdagen som sin mening ge
            regeringen till känna.
          </p>
          <head xml:id="i-HLtLHVBQ6Wazw2wP1LMxwR" type="h2">
            6.5 Ändrade placeringsregler i premiepensionen
          </head>
          <p xml:id="i-QH7GrFBhyVKRLZqEid3m6e">
            I väntan på att premiepensionen och PPM avskaffas vill vi att
            den valfrihet som det så ivrigt flaggas för i andra sammanhang
            också skall gälla för placering av premiepensionen. Exempelvis
            skulle de fackliga organisationerna kunna ges ansvaret för medlemmarnas
            premiepension, exempelvis enligt den modell som skett i de så
            kallade Kanadafonderna, detta för att demokratiskt inflytande
            över pensionspengarna skall kunna åstadkommas. Med en sådan utformning
            skulle medlemmarna kunna bestämma att deras pensionspengar inte
            skall placeras i till exempel vapen- eller porrindustrin utan
            i stället i etiska fonder.
          </p>
          <p xml:id="i-pUut1YuWQqmknycCPFHVN">
            Med det stora antalet olika fonder i premiepensionssystemet blir
            de val som den enskilda blivande pensionären gör ofta mycket slumpmässiga.
            Premiepensionsutredningen föreslog att antalet fonder skulle minskas
            och att det skulle förenklas för premiepensionsspararna att välja
            fonder. Det skall enligt utredningen även i fortsättningen vara
            fritt att välja bland premiepensionssystemets fonder, men spararna
            bör hjälpas att sätta samman en portfölj som förvaltas till låga
            avgifter. PPM har däremot föreslagit att snabba byten skall avgiftsbeläggas.
            Vänsterpartiet motsäger sig PPM:s förslag och menar att fondbyten
            även fortsättningsvis skall vara avgiftsfria.
          </p>
          <head xml:id="i-DKYEC1v6PFzrSM3moY1ob7" type="h2">
            6.6 Avgiftstak för pensionssparande
          </head>
          <p xml:id="i-BTXBmwTjn1MMoQj2wnSAwq">
            Ett avgörande problem med det nya pensionssystemets fondsparande
            är den misshushållning som sker i form av avgifter och bonusar.
            Detta gynnar banker, fonder och förvaltningsbolag. Enligt tidningen
            ETC betalade de fyra statliga AP-fonderna 644 miljoner kronor
            i externa förvaltningsarvoden år 2005, varav 216 miljoner kronor
            avsåg olika former av bonusutbetalningar. I jämförelse med andra
            bolag är dessa förvaltningskostnader mycket stora. Det fackligt
            styrda AFA, som förvaltar 194 miljarder fackliga försäkringspengar,
            har som ett exempel en förvaltningskostnad på 0,042 procent av
            de samlade pengarna. Förvaltningskostnaderna för AP-fonderna är
            tre gånger högre och för privata banker är kostnaden ytterligare
            mycket högre.
          </p>
          <p xml:id="i-2bvKCmq57hPMGVktuhX94r">
            Avgifterna varierar mellan de olika fondtyperna; räntefonder
            är normalt billigare än aktiefonder. Uppgifter om detta är för
            de flesta pensionssparare mycket svårt att få reda på eftersom
            presentationer av bästa och sämsta fonder till exempel inte tar
            hänsyn till avgifter och skatteeffekter. Dessa avgifter har haft
            till följd att pensionssystemet höjt de offentliga förvaltningskostnaderna
            med nära 3 miljarder kronor per år. Den årliga överföringen från
            löntagare till fondägare varje år är enorm. Mot denna bakgrund
            bör ett avgiftstak på 0,05 procent för pensionssparande införas.
            Detta bör riksdagen som sin mening ge regeringen till känna.
          </p>
          <head xml:id="i-E4Z58nwhbLoB2kpTPZyL6D" type="h2">
            6.7 Sjunde AP-fonden
          </head>
          <p xml:id="i-ELynreXuBSJeEEpZhKmjjF">
            När fondvalet till det nuvarande pensionssystemet genomfördes
            2000 gjorde 60 procent av pensionsspararna ett aktivt val av fonder.
            Sedan dess har intresset för att välja fonder sjunkit drastiskt.
            Merparten nya sparare hamnar därför i Sjunde AP-fondens icke-väljarfond
            Premiesparfonden. Vänsterpartiet menar att de som valt att inte
            välja, och därmed får sina pengar placerade i Sjunde AP-fonden,
            skall ha maximal avkastning på sina pengar i väntan på att premiepensionen
            avskaffas.
          </p>
          <p xml:id="i-WT8ZxXzLvpYEDerqpa16pN">
            Skaparna av pensionssystemet gjorde det omöjligt för människor
            att aktivt välja Premiesparfonden. Vänsterpartiet vill utöka Sjunde
            APfondens utbud och vi anser att Premiesparfonden skall kunna
            väljas som aktivt val. Därmed ökar möjligheten till demokratisk
            styrning av fondens förvaltning och allmänhetens insyn säkras.
          </p>
          <p xml:id="i-KzYP57ahbTpRDxT3zBWMYF">
            Vidare bör Sjunde AP-fonden kunna erbjuda en realräntefond som
            placerar i svenska realränteobligationer. Fonden bör också kunna
            erbjuda generationsfonder och placering i ideella fonder. Vänsterpartiet
            anser också att Sjunde AP-fonden skall ges skyldighet att ta andra
            hänsyn än enbart avkastning så att pensionsspararnas pengar inte
            skall kunna placeras i exempelvis vapen- eller porrindustrin.
          </p>
          <p xml:id="i-MJiKMMmrhNuXjM9yZuCK14">
            Sjunde AP-fonden är i dag förbjuden att utöva rösträtt för sina
            aktieinnehav vid svenska företags bolagsstämmor. Detta är, enligt
            Vänsterpartiets mening, mycket märkligt. Sjunde AP-fonden är en
            viktig förvaltare av våra pensionspengar och verkar för att våra
            pensionspengar inte skall gå till höjda arvoden för företagsledare
            m.fl., utan att pensionspengarna används så effektivt som möjligt
            i enlighet med de mål som satts upp för Sjunde AP-fondens verksamhet.
            Därför bör regeringen återkomma med förslag i enlighet med det
            ovan angivna om aktivt val och utökat utbud för Sjunde AP-fonden.
            Detta bör riksdagen begära.
          </p>
          <head xml:id="i-TKdRQv21j5n9rQQ6DYNdiW" type="h2">
            6.8 Förbud för investeringar i vapenindustrin
          </head>
          <p xml:id="i-6GEreJBGWbxV9qXs2XEpww">
            Tidningen Dagens Industri gjort en kartläggning av hur svenska
            pensionspengar placeras i företag som tillverkar kärnvapen och
            klustervapen. Enligt undersökningen äger de fyra pensionsbolagen
            sammanlagt aktier inom kärnvapen- och klusterbombsindustrin till
            ett värde av närmare 700 miljoner kronor. De största investeringarna
            har Skandia Liv och Alecta gjort. Skandia Liv ägde vid årsskiftet
            aktier för 296 miljoner i amerikanska bolag som alla är verksamma
            inom kärnvapenindustrin. Flera av de stora pensionsförvaltarna
            saknar förbud mot investeringar i aktier med koppling till vapenindustrin
            och i flera fall även helt riktlinjer angående investeringar i
            bolag som bryter mot internationella konventioner och mänskliga
            rättigheter.
          </p>
          <p xml:id="i-PJgxAJr1NUQ3ar5nph6B4M">
            Första till och med Fjärde AP-fonderna har från och med 2007
            påbörjat en samordning av etiska frågor i de bolag fonderna äger
            aktier i utanför Sverige. Samarbetet gäller inte svenska bolag.
            Man har bildat ett etiskt råd och upphandlat ett konsultstöd för
            etik- och miljöanalys (GES Investment Services). Syftet är att
            genomlysa fondernas portföljer i förhållande till internationella
            konventioner och att föra en dialog med bolagen. Vänsterpartiet
            anser inte att detta är tillräckligt. Därför bör en lagändring
            göras som innebär att placering av pensionspengar i vapenindustrin
            inte skall vara tillåtet. Detta bör riksdagen som sin mening ge
            regeringen till känna.
          </p>
          <head xml:id="i-KvC38Shwg6oi3BKCLKpS53" type="h1">
            7 Satsningar på att stärka pensionärernas ekonomi
          </head>
          <p xml:id="i-SRBXt2U3weMBfXtbkngCbx">
            De äldre i landet drabbades hårt av 90-talets nedskärningar i
            välfärden. Många är de fattiga pensionärer som med rätta känner
            sig svikna. Vänsterpartiet gör i vårt budgetalternativ en kraftfull
            satsning på att förbättra pensionärernas ekonomiska situation.
          </p>
          <head xml:id="i-yHNVuHPN6Z6XB4CzBLyMc" type="h2">
            7.1 Höjd garantipension
          </head>
          <p xml:id="i-W8dE5mEVXQTaCFBhRkHpAQ">
            Vi vill höja garantipensionen med 500 kronor i månaden. Vi genomför
            denna höjning stegvis så att garantipensionen enligt vårt förslag
            höjs med 300 kronor 2008, 400 kronor 2009 och 500 kronor 2010.
            Detta skulle göra betydande skillnad för de sämst ställda pensionärernas
            ekonomi. Vi avsätter i vårt budgetalternativ 2 miljarder kronor
            för detta 2008, 2,7 miljarder 2009 och 3,4 miljarder 2010 och
            preciserar vårt kostnadsförslag i vår motion om utgiftsområde
            11. En förstärkning av garantipensionen på detta sätt kan ses
            som en kompensation för de förluster som stora grupper med låga
            inkomster känner av i och med pensionssystemets konstruktion.
          </p>
          <head xml:id="i-CoQZ559EPA9Z7sXnudtJAg" type="h2">
            7.2 Höjt bostadstillägg
          </head>
          <p xml:id="i-335eap7A6KAQGkfgvmEeBY">
            Bostadstillägget och det särskilda bostadstillägget till pensionärer
            utgör en viktig inkomstkälla för ålderspensionärer med låga inkomster.
            75 procent av låginkomstpensionärerna är kvinnor, och fler kvinnor
            än män uppbär följaktligen bostadstillägg. Genom de senare årens
            budgetöverenskommelser mellan Socialdemokraterna, Vänsterpartiet
            och Miljöpartiet har välbehövliga förstärkningar av bostadstillägget
            genomförts. Vänsterpartiet menar att ytterligare förbättringar
            behövs.
          </p>
          <p xml:id="i-L3BDBBVECt6V7CGRFEakM3">
            Vi vill därför höja bostadstillägget stegvis till 95 procent
            och anvisar 120 miljoner kronor för detta 2008 och 250 miljoner
            kronor 2009. Vi vill också se över fribeloppsreglerna inom bostadstillägget
            för att möjliggöra för att höjningar av garantipensionen och bostadstillägget
            kommer pensionärerna till del i så stor utsträckning som möjligt.
          </p>
          <p xml:id="i-AcbqxEXnRq7JNKJnDghtHW">
            En utredning från Försäkringskassan visar att var fjärde pensionär
            som har rätt till bostadstillägg inte har sökt något. Cirka 165
            000 personer bedöms gå miste om en ersättning på cirka 1 400 kronor
            per månad trots att de alltså är berättigade till den. Om alla
            dessa fick sitt tillägg, skulle det öka statens kostnader med
            omkring 2,8 miljarder kronor.
          </p>
          <p xml:id="i-4QkbNyd73q9ZFqo39nQ132">
            Enligt Försäkringskassans egen undersökning är informationen
            om bostadstillägget mycket bristfällig. Utöver att förbättra den
            information som myndigheten ansvarar för på sin hemsida behöver
            riktad information nå ut. Försäkringskassan har mot denna bakgrund
            lämnat en skrivelse till regeringen med krav på förbättrad information
            riktad till den berörda gruppen pensionärer och förtidspensionärer
            med låga inkomster. Vänsterpartiet stöder Försäkringskassans förslag
            och avsätter 5 miljoner kronor för att genomgöra en treårig riktad
            informationssatsning om bostadstillägget.
          </p>
          <head xml:id="i-SzGPpre6ZSvNgsNrqdEAA9" type="h2">
            7.3 Återställande för ATP-pensionärer
          </head>
          <p xml:id="i-Y25ZGoh4X4Qto9YqpLsL2w">
            I början av 1990-talet gjordes som en del av saneringspolitiken
            en reducering av prisbasbeloppet (2,93 procent 1991 och 3,19 procent
            1992). Ytterligare några liknande åtgärder genomfördes fram till
            1999. Därefter har prisbasbeloppet räknats upp i takt med förändringen
            i konsumentprisindex. Utöver dessa basbeloppsförändringar sänktes
            ersättningsnivån på vissa pensionsförmåner 19931998 genom att
            utbetalningarna begränsades till 98 procent av prisbasbeloppet.
            Denna nedsättning av ersättningsnivån påverkade inte prisbasbeloppet
            utan endast beräkningen av utgående pensioner. Pensionärernas
            ekonomi påverkades alltså både av ändrat prisbasbelopp och av
            begränsningen till 98 procent.
          </p>
          <p xml:id="i-GbBBNbtjFDK6KPnc4VAEvq">
            Sedan pensionsreformens genomförande har kravet på att återställa
            basbeloppet för att kompensera pensionärerna för pensionernas
            värdeminskning under 1990-talet drivits från olika håll och med
            olika utformning.
          </p>
          <p xml:id="i-K9Fv5tqD8Lu3CHzGrqszbs">
            Vänsterpartiet vill mot denna bakgrund återställa beräkningsgrunden
            för de pensionärer som fick en konkret sänkning av sin pension
            i och med saneringspolitiken under 1990-talet. Det skulle innebära
            en uppräkning av tilläggspensionen för dessa pensionärer med cirka
            6 procent. Den grupp som omfattas är de tidigare ATP-pensionärer
            som gick i pension 1990 eller tidigare. Vi anvisar mot denna bakgrund
            i vårt budgetalternativ medel för att öka utgifterna till ålderspensionssystemet
            med 1,5 miljarder kronor 2008. För offentlig sektor blir nettokostnaden
            1 miljard kronor eftersom kommunerna får ökade skatteinkomster
            i och med detta förslag.
          </p>
        </div>
        <div type="motSignatures">
          <list>
            <item xml:id="i-9dTFDrReYwnZNTr9bqLisj" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-KxE8hx74psfVdEQZv8nuPk" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-XKD5iWQoLGr6Hyycrq9SyY" who="i-UhKXyeGqJBzFW5wSyeoGMt">
              Wiwi-Anne Johansson (v)
            </item>
            <item xml:id="i-8Pxmi9N1QQrtyTX6D7esFy" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-NxNvoJsuwmorFgthQg4FRu" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-LoYKJT6zBNWdvJxMUU2Q9p" who="i-FAhoYDeAxVXRZmnF5LnHgv">
              Kent Persson (v)
            </item>
            <item xml:id="i-JEcLbkVWjWDnR7nofzY3zg" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-EobUKWY8uzspvfRM2cykJ9" who="i-mN8mVTBvBYjtHLNThWLo4">
              Kalle Larsson (v)
            </item>
          </list>
        </div>
      </div>
    </body>
  </text>
</TEI>
