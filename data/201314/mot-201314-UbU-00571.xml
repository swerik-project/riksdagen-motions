<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UbU-00571">
  <teiHeader>
    <fileDesc>
      <titleStmt>
        <title>Politik för gymnasieskolan</title>
        <author corresp="i-A6T9WoUzRwW8LUK52znHwX">av Ibrahim Baylan m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Politik för gymnasieskolan</title>
          <idno type="rdwebb">H102Ub571</idno>
          <rs type="number">Ub571</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H102Ub571/text</ref>
          <ref type="dokument_url_html">http://data.riksdagen.se/dokument/H102Ub571</ref>
          <ref type="dokumentstatus_url_xml">http://data.riksdagen.se/dokumentstatus/H102Ub571</ref>
          <ref type="doc">http://data.riksdagen.se/fil/73259D9C-1BDE-453C-AE65-F183D1898429</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-A6T9WoUzRwW8LUK52znHwX</idno>
            <name>Ibrahim Baylan</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-7AB63eqvrGXGCT1mpkEM3J</idno>
            <name>Louise Malmström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-N5iuULmv8oTkuJcr1C9SFD</idno>
            <name>Håkan Bergman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YG3se2hZeuEdiGKSwKyaKF</idno>
            <name>Caroline Helmersson Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8AtQfc4p9Hm5yajEXEHtE5</idno>
            <name>Thomas Strand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-WjFt6fTSYNFkhwrZDFYPM4</idno>
            <name>Adnan Dibrani</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-CksKgXj6RQCidtpN3NmKCH</idno>
            <name>Cecilia Dalman Eek</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-AcEmwycof6EoHQZSv6usNx" type="signed"/>
        <correspContext corresp="i-AcEmwycof6EoHQZSv6usNx">
          <note type="signatory" corresp="i-A6T9WoUzRwW8LUK52znHwX"/>
          <note type="signatory" corresp="i-7AB63eqvrGXGCT1mpkEM3J"/>
          <note type="signatory" corresp="i-N5iuULmv8oTkuJcr1C9SFD"/>
          <note type="signatory" corresp="i-YG3se2hZeuEdiGKSwKyaKF"/>
          <note type="signatory" corresp="i-8AtQfc4p9Hm5yajEXEHtE5"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-WjFt6fTSYNFkhwrZDFYPM4"/>
          <note type="signatory" corresp="i-CksKgXj6RQCidtpN3NmKCH"/>
        </correspContext>
        <correspAction xml:id="i-6rgHGdSeYv9RLCiQQCPYyS" type="numbering">
          <date when="2013-10-08"/>
        </correspAction>
        <correspAction xml:id="i-DkEieDDEbDGdvCRQtWq5r5" type="submission">
          <date when="2013-10-04"/>
        </correspAction>
        <correspAction xml:id="i-RFEGzy5t1DAd9vbNU4rAnx" type="transfer">
          <date when="2013-10-04"/>
        </correspAction>
        <correspAction xml:id="i-UF1611e6TVpE4xwVf2yN7D" type="assigned"/>
        <correspContext corresp="i-UF1611e6TVpE4xwVf2yN7D">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-MSJGtszyXG65eSGFN7vmCa">
            Förslag till riksdagsbeslut
          </head>
          <list style="ol">
            <item xml:id="i-Ttj7KK1j51trqUHxeh4iQJ">
              Riksdagen tillkännager för regeringen som sin mening vad som
              anförs i motionen om att göra eleverna rustade för att möta framtiden.
            </item>
            <item xml:id="i-LiJGSW8gqLMgUorfpWenxi">
              Riksdagen tillkännager för regeringen som sin mening vad som
              anförs i motionen om att alla gymnasieprogram ska leda till grundläggande
              behörighet i högskolan.
            </item>
            <item xml:id="i-PBEpYay3gmiYceb9ZNKn9H">
              Riksdagen tillkännager för regeringen som sin mening vad som
              anförs i motionen om obligatorisk gymnasieskola.
            </item>
            <item xml:id="i-88uCJRmDcfdqCmUywJC8kU">
              Riksdagen tillkännager för regeringen som sin mening vad som
              anförs i motionen om att svensk arbetsmarknad kräver gymnasieutbildning.
            </item>
            <item xml:id="i-7rXYDGfxb4Rd6sBLJ27w6Q">
              Riksdagen tillkännager för regeringen som sin mening vad som
              anförs i motionen om ett utbildningspolitiskt mål om gymnasiekompetens.
            </item>
            <item xml:id="i-HXR7iED95wPiugDx3tapvB">
              Riksdagen tillkännager för regeringen som sin mening vad som
              anförs i motionen om att motverka avhopp i gymnasieskolan.
            </item>
            <item xml:id="i-7PLEyJA32jkBGPQs1hPyuD">
              Riksdagen tillkännager för regeringen som sin mening vad som
              anförs i motionen om att alla gymnasieprogram ska vara treåriga.
            </item>
            <item xml:id="i-XepvgRXzRnjbPjHpfd81A5">
              Riksdagen tillkännager för regeringen som sin mening vad som
              anförs i motionen om att stärka kontakten med arbetslivet.
            </item>
            <item xml:id="i-4uCzT6hYPNgBq7fq4Hrn1H">
              Riksdagen tillkännager för regeringen som sin mening vad som
              anförs i motionen om att utveckla yrkesprogrammen till yrkescollege.
            </item>
            <item xml:id="i-WYrRE9QQhaeMBHVQe9d6J5">
              Riksdagen tillkännager för regeringen som sin mening vad som
              anförs i motionen om kvalitet i lärlingsutbildningen.
            </item>
            <item xml:id="i-TyvPNP6JuT1Uv3smMDiGmD">
              Riksdagen tillkännager för regeringen som sin mening vad som
              anförs i motionen om utbildningskontrakt.
            </item>
            <item xml:id="i-D2nvTN7FKeV3wybpKKkk36">
              Riksdagen tillkännager för regeringen som sin mening vad som
              anförs i motionen om en bättre övergång från studier till arbetsliv.
            </item>
            <item xml:id="i-YZig7S77syY5311Ljabs2X">
              Riksdagen tillkännager för regeringen som sin mening vad som
              anförs i motionen om att regeringen ska återkomma med en utvärdering
              av konsekvenserna av Gy 2011.
            </item>
            <item xml:id="i-A18HgZJM1P5PUcz4q6mg2M">
              Riksdagen tillkännager för regeringen som sin mening vad som
              anförs i motionen om att resurser ska fördelas till gymnasieskolor
              efter elevernas förutsättningar och behov.
            </item>
            <item xml:id="i-GshW4sDuzmxmAPWkY3davJ">
              Riksdagen tillkännager för regeringen som sin mening vad som
              anförs i motionen om en modern och likvärdig gymnasieexamen.
            </item>
            <item xml:id="i-2eSdxYkSGnoCqgqj3wq9jH">
              Riksdagen tillkännager för regeringen som sin mening vad som
              anförs i motionen om utmaningar för duktiga elever.
            </item>
            <item xml:id="i-QYbzechwpwu8gihJJaFYRz">
              Riksdagen tillkännager för regeringen som sin mening vad som
              anförs i motionen om jämställdhet i gymnasieskolan.
            </item>
            <item xml:id="i-MFGSAwVK47pnMS4bj7wyMi">
              Riksdagen tillkännager för regeringen som sin mening vad som
              anförs i motionen om framtidskompetenser.
            </item>
            <item xml:id="i-6c9LhZs1E6CDxyKqqBBVKN">
              Riksdagen tillkännager för regeringen som sin mening vad som
              anförs i motionen om att estetisk verksamhet ska vara ett gymnasiegemensamt
              ämne.
            </item>
            <item xml:id="i-63roJgz94D1WVz3oorRip8">
              Riksdagen tillkännager för regeringen som sin mening vad som
              anförs i motionen om behörighetskrav till gymnasieskolans nationella
              program.
            </item>
            <item xml:id="i-7FhunTTYuvDr3tYiFdBNeQ">
              Riksdagen tillkännager för regeringen som sin mening vad som
              anförs i motionen om att förändra meritpoängsystemet.
            </item>
            <item xml:id="i-9YbHjPjTJ2RbFDvnQViaRY">
              Riksdagen tillkännager för regeringen som sin mening vad som
              anförs i motionen om övergången till högskola och vuxenutbildning.
            </item>
            <item xml:id="i-Rauy2xfYp4tECwGQgoignL">
              Riksdagen tillkännager för regeringen som sin mening vad som
              anförs i motionen om att modernisera regelverket för fristående
              gymnasieskolor.
            </item>
            <item xml:id="i-9zKZrqeTBrJthZa5vYWF5o">
              Riksdagen tillkännager för regeringen som sin mening vad som
              anförs i motionen om lex JB.
            </item>
            <item xml:id="i-5m9sw55QcRGZqEs8tvgi24">
              Riksdagen tillkännager för regeringen som sin mening vad som
              anförs i motionen om regler och villkor för riksinternaten.
            </item>
            <item xml:id="i-XmiWm9vgHtVgSFr8V5me4P">
              Riksdagen tillkännager för regeringen som sin mening vad som
              anförs i motionen om elevhälsa.
            </item>
            <item xml:id="i-Tdpx4TSNyFZDJSFKMMscch">
              Riksdagen tillkännager för regeringen som sin mening vad som
              anförs i motionen om mobbning och kränkande behandling.
            </item>
            <item xml:id="i-E2WQ58nky915bmEpFuPxQr">
              Riksdagen tillkännager för regeringen som sin mening vad som
              anförs i motionen om elevers organisering och elevmajoritet i
              lokala styrelser.
            </item>
            <item xml:id="i-E8XE883vPZqNDMvmwpQTnq">
              Riksdagen tillkännager för regeringen som sin mening vad som
              anförs i motionen om registerkontroll av personal i gymnasieskolan.
            </item>
          </list>
        </div>
        <div type="motContent">
          <head xml:id="i-GAUniDdoa3hrbv4af68ML9" type="h1">
            Rustad för att möta framtiden – svensk arbetsmarknad kräver gymnasieutbildning
          </head>
          <p xml:id="i-EXvdnojM8g25NDkjGGDLNW">
            Utbildning är nyckeln till framtidens jobb och konkurrenskraft,
            men också till människors frihet att forma sina egna liv. Sverige
            är och ska förbli en nation som satsar på kunskap. Däri ligger
            vår konkurrenskraft. Vägen framåt är inte låga löner och sämre
            arbetsmiljö. Ska vi möta utmaningen som ett modernt land som investerar
            för framtiden måste vi investera i utbildning idag och rusta unga
            människor för att möta framtiden.
          </p>
          <p xml:id="i-75ie9ME9J58vyFTkwHJM9W">
            Dagens gymnasieskola står inför helt andra utmaningar än vad
            som gällde för bara några årtionden sedan. I dag krävs en gymnasieutbildning
            för att få ett jobb och för att klara sig i ett allt mer komplext
            och kunskapsintensivt samhälle. Det blir tydligt inte minst när
            man studerar ungdomars långtidsarbetslöshet. Den viktigaste orsaken
            till att ungdomar är långvarigt arbetslösa är just bristande utbildning.
          </p>
          <p xml:id="i-REjm2j1v41sZR1aMAf9s6A">
            Dagens och framtidens arbetsliv och samhälle kräver gedigna kunskaper
            av alla. Förändringarna på arbetsmarknaden, och kraven på att
            förvärvsarbetande ska kunna byta arbetsplats, yrke eller bransch,
            gör att unga som inte får med sig tillräckliga kunskaper från
            gymnasiet har det svårt i dag och kommer att få det än svårare
            i framtiden. Att successivt höja kraven på kunskap har därför
            varit både naturligt och nödvändigt mot bakgrund av samhällets
            utveckling. Kunskapsekonomi kräver att alla har minst en gymnasieexamen.
            Därför ska gymnasieskolan vara obligatorisk. Samma skolplikt som
            idag gäller för grundskolan ska gälla för gymnasieskolan upp till
            18 års ålder. Alla gymnasieprogram ska också förbli treåriga.
          </p>
          <p xml:id="i-Jpp37TvXW1k3nuiGfRp9My">
            Denna reform behöver mötas med stora insatser för att alla unga
            ska ha möjlighet att nå en gymnasieexamen. I dag går de allra
            flesta, cirka 99 procent, vidare från grundskolan till gymnasiet
            men många hoppar av under det första eller andra studieåret. Samtidigt
            som kraven på de unga höjs måste stödet till eleverna stärkas.
          </p>
          <p xml:id="i-6RmD1KcY1AgQcbdrWTah9t">
            Detta kommer att kräva resurser. Men kostnaden för att låta unga
            hamna utanför arbetslivet är betydligt högre. För att i detalj
            kunna överblicka de investeringsbehov som en obligatorisk gymnasieskola
            kräver vill vi avsätta resurser till en utredning med uppdraget
            att ta fram en plan för genomförandet.
          </p>
          <p xml:id="i-43vCutw45XV1kox9UZT5ug">
            I gymnasieskolan vill vi att alla elever ska kunna välja mellan
            tydliga inriktningar som syftar till vidare studier eller direkt
            till ett yrke. Samtliga utbildningar ska ge gedigna kunskaper
            och leda till en gymnasieexamen. Därigenom blir alla väl rustade
            för att klara arbetslivet och fortsatt utbildning. Genom studier
            ska eleverna också skaffa sig en grund med beständiga kunskaper
            som utgör den gemensamma referensram som alla i samhället behöver.
            Utbildningen ska främja elevernas utveckling till ansvarskännande
            människor som aktivt deltar i och utvecklar yrkes- och samhällslivet.
            En hög kunskapsnivå är också grundläggande för möjligheten att
            utöva sina demokratiska fri- och rättigheter.
          </p>
          <head xml:id="i-LNv2UMVAPc9Xs577nWsybz" type="h1">
            Utbildningspolitiskt mål för gymnasiekompetens
          </head>
          <p xml:id="i-TzzFC1jngYY8ANmSxPZ8R2">
            Idag är det cirka 8 procent av 18–24-åringarna som inte avslutat
            gymnasiestudier och som inte studerar för att göra det. Regeringens
            mål inom ramen för Europa 2020 är att andelen 18–24-åringar som
            inte avslutat gymnasiestudier och som inte studerar ska vara högst
            tio procent år 2020. Regeringen saknar således helt ambitioner
            för att minska andelen som inte har gymnasiekompetens fram till
            2020. Det är uppseendeväckande att regeringen inte har några ambitioner
            på detta område.
          </p>
          <p xml:id="i-5KwQwdzXAmd8RaPDC5iz6Z">
            Vårt mål är att alla före 25 års ålder ska ha en fullständig
            gymnasieexamen. Som ett mål på vägen vill vi till år 2020 minska
            andelen unga mellan 18 och 24 år som inte har en gymnasieexamen
            eller studerar för att få det, från idag cirka 8 till 4 procent.
          </p>
          <head xml:id="i-BzsUVYH3ogypLhcbYBmhkZ" type="h1">
            Motverka avhopp från gymnasieskolan
          </head>
          <p xml:id="i-H6JDgVj5vpKCqetv3FR6ck">
            Andelen elever som började gymnasieskolan hösten 2008 och som
            har fullföljt utbildningen inom tre eller fyra år är 79 procent
            för flickor och 74 procent för pojkar. Ungefär var tredje elev
            avbryter studierna helt eller behöver mer än tre år på sig att
            fullfölja utbildningen. Frånvaron och avhoppen från gymnasieskolan
            måste minska. Det går enligt Sveriges Kommuner och Landsting (SKL)
            att minska avhoppen genom att skolans ledning skapar förutsättningar
            för att möta elevernas individuella behov. De kommunala gymnasieskolor
            som visat god förmåga att hjälpa elever att fullfölja sin gymnasieutbildning
            har enligt SKL vissa gemensamma framgångsfaktorer så som bra bemötande,
            tydliga mål och betoning på resultat och ett flexibelt utbud.
          </p>
          <p xml:id="i-HvvBaBpeEzP3K8AAGDKqeb">
            Det krävs nationella mål och en strategi utvecklad mellan stat
            och kommun för att fler elever ska fullfölja sin gymnasieutbildning.
            Det ska ställas tydliga krav på skolorna att de ska arbeta för
            att alla elever ska fullfölja sin gymnasieutbildning. Skolan har
            ett ansvar för att se varje elev. Upplägg av undervisningen behöver
            ses över och särskilda insatser initieras för att öka motivationen
            hos eleverna att fullfölja den valda gymnasieutbildningen. Eleverna
            behöver få stöd och resurser efter behov bland annat genom stöd
            av studie- och yrkesvägledare. Varje kommun ska ha både erforderliga
            system och en skyldighet att fördela resurser mellan skolorna
            utefter elevernas behov. Varje elev som inte klarar en kurs ska
            omedelbart erbjudas stöd för att klara kursen. Skolor bör noga
            följa elevernas resultat och analysera varför elever avbryter
            sin utbildning. Skolor som inte når resultat och uppfyller kvalitetskraven
            måste upprätta en handlingsplan som ska godkännas nationellt.
            Dåliga skolor ska kunna läggas ner. Undervisningen i kärnämneskurserna
            bör också präglas mer av den utbildning som eleven går, genom
            så kallad infärgning. Motivationen och resultaten ökar avsevärt
            om eleverna ges möjlighet att arbeta med dessa ämnen i ett sammanhang
            som är tydligare kopplat till programmets inriktning. Inte minst
            för att förbättra resultaten inom kärnämnena behöver undervisningens
            upplägg förnyas för att göra den mer relevant för elever med olika
            bakgrund och studiemål. Vissa mål i kärnämnena kan uppnås genom
            starkare samverkan med karaktärsämnena. Även om utbildningen i
            kärnämneskurserna får olika upplägg ska ändå målen vara gemensamma.
            Skolverket bör få i uppdrag att visa på möjligheter att variera
            undervisningen utan att kraven sänks, att tydliggöra hur en ökad
            infärgning kan ske och att lyfta fram goda exempel på framgångsrikt
            utvecklingsarbete och goda exempel på inte-grerande arbetssätt.
          </p>
          <p xml:id="i-UCgu8FfxqT8EmbBcRLzKVa">
            Regeringen försöker motverka avhopp från gymnasiet genom att
            sänka kunskapskraven i svenska och engelska för en hel generation
            elever på yrkesprogrammen. Att man sänker kunskapskraven skulle
            naturligtvis kunna innebära att statistiken avseende hur många
            som når målen förbättras, men det sker till ett högt pris både
            för gymnasieeleverna personligen och för Sveriges konkurrenskraft.
            Troligare är också att avhoppen ökar då alltfler elever på grund
            av att yrkesprogrammen inte leder vidare till fortsatta studier
            väljer bort yrkesprogrammen trots att de har inriktningar som
            intresserar eleverna mer. Skolor ska istället för att sänka kunskapskraven
            samarbeta än tydligare med branscherna och arbetsmarknadens parter
            för att motivera elever att fullfölja utbildningen.
          </p>
          <p xml:id="i-CyL3VfmmycV5eGCW6AusQ1">
            Regeringens nya förslag om ett- och tvååriga gymnasieprogram
            helt utan teoretiska kurser avvisar vi bestämt. Arbetsgivarna
            kräver i dag att de unga har gymnasiekompetens – då måste samhället
            ge alla unga möjlighet att skaffa sig det. Och flera möjligheter,
            samtidigt som vi hittar nya former för det. Det här förslaget
            visar att regeringen har gett upp om den svenska skolan. Sverige
            har den första regeringen i vår historia – och förmodligen den
            enda i världen – som sänker utbildningsambitionerna för nästa
            generation. Utgångspunkten måste vara att all gymnasieutbildning
            ska leda vidare till arbete eller högre studier, och inte raka
            vägen till försörjningsstöd. Vi måste ha högre kunskapskrav för
            de unga. Alla gymnasieprogram ska förbli treåriga.
          </p>
          <head xml:id="i-HC58t8ZiYhai9T15WSS5MS" type="h1">
            Stärk kontakten med arbetslivet
          </head>
          <p xml:id="i-314yiYnvJBBdbjiCoLJpz1">
            2011 valde regeringen att förändra yrkesprogrammen så att de
            inte längre ger högskolebehörighet. Nu föreslås ettårsgymnasium
            helt utan teoretiska ämnen. Resultatet av regeringens förändringar
            har enligt Skolverket inneburit en omfattande minskning på yrkesprogrammen
            och lärlingsutbildningarna. Hösten 2012 gick 29 procent på yrkesprogrammen,
            en minskning med 17 procent jämfört med 2010. Antalet lärlingar
            halveras under samma period från 3600 till 1800. Dessutom är avhoppen
            från lärlingsutbildningen oroande många. Hela 40 procent av dem
            som gick i årskurs 1 höstterminen 2011 hade hoppat av ett år senare.
          </p>
          <p xml:id="i-LGmTN9bcQmPvts7tXYzGKB">
            Samtidigt som intresset för dessa utbildningar minskar visar
            SCB:s prognos att det år 2030 inom flera branscher finns efterfrågan
            på gymnasieutbildad arbetskraft, till exempel inom industrin,
            vård och omsorg och handel och administration. Unga människor
            väljer bort utbildningar som leder till jobb, till följd av regeringens
            förändringar.
          </p>
          <p xml:id="i-XYDrCBVBr3TvX2LiRitYJi">
            Vi Socialdemokrater kräver att alla program i gymnasieskolan
            ska vara högskoleförberedande. Arbetsmarknadens parter har också
            framfört att förändring måste ske. Det är inte tonåringar med
            ettårig gymnasieutbildning som saknas på arbetsmarknaden.
          </p>
          <head xml:id="i-PAxHeqN4nWqYq2VF6GhGAU" type="h2">
            Utveckla yrkesprogrammen till yrkescollege
          </head>
          <p xml:id="i-5kRo6G8nFYM94Bb9EAtW3a">
            Vägen framåt är att höja kvaliteten i yrkesprogrammen och att
            öka elevernas motivation genom att utveckla alla gymnasiets yrkesprogram
            till yrkescollege. Yrkescollege innebär en gymnasieutbildning
            med en nära koppling till relevant bransch. Modellen bygger på
            ett nära samarbete mellan skolans huvudman, regionens näringsliv
            och arbetsgivare i offentlig sektor.
          </p>
          <p xml:id="i-FK8UZHa9u1LwZu7uJqd5Vb">
            Yrkescollege innebär att arbetsgivarna aktivt deltar i utbildningens
            utformning, kvalitetssäkring och beslut om antalet utbildningsplatser.
            Arbetsgivarnas behov av rätt utbildad arbetskraft tillgodoses
            samtidigt som eleverna får tillgång till relevanta praktikplatser
            och efter avslutad utbildning är attraktiva på arbetsmarknaden.
            Inom teknik och omvårdnad har yrkescollege redan etablerats runtom
            i landet. Vi vill nu skjuta till utvecklingsmedel för att sprida
            modellen till fler gymnasieprogram och branscher.
          </p>
          <head xml:id="i-RH7dJQXeSZLkwKqbXhMCy5" type="h2">
            Lärlingsutbildning
          </head>
          <p xml:id="i-DzXcJ6h6FYBir5asiDNTKA">
            Lärlingsutbildningar är bra och vi vill utveckla utbildningarna
            så att avhoppen minskar och fler väljer lärlingsformen. Men låt
            oss lyssna, lära oss och ta god tid på oss att utveckla en bra
            och hållbar modell för skolan och för ungdomarna så att det blir
            rätt från början. Istället för att som regeringen hasta och sedan
            behöva göra om i efterhand.
          </p>
          <p xml:id="i-SJAeLxapAq88wW82BYTckZ">
            Lärlingsutbildning kan vara ett verksamt sätt att höja kvaliteten
            i utbildningen men de första åren med Gy 2011, med permanenta
            lärlingsutbildningar, har tyvärr inte varit framgångsrika utifrån
            aspekten att motverka avhopp. Enligt Skolverkets uppföljning hade
            fyra av tio som börjat en lärlingsutbildning 2011 hoppat av redan
            under första året. De flesta bytte till ett traditionellt yrkesprogram.
            Dåligt rykte, kvalitetsbrister, oro för stängda dörrar till högskolan
            och brist på stöd från branschorganisationerna är några troliga
            orsaker som Skolverkat lyfter fram till att inte fler väljer lärlingsformen.
          </p>
          <p xml:id="i-KPreWpti3wDvpVVenH5WKS">
            I tidigare utvärdering av försöksverksamheten hade mindre än
            hälften i den första kullen, 44 procent, ett slutbetyg efter tre
            års studier och endast 30 procent klarade kraven för grundläggande
            behörighet. I jämförelse med den mer skolförlagda yrkesutbildningen
            är det ett klent resultat då motsvarande siffror där var 68 respektive
            56 procent.
          </p>
          <p xml:id="i-JZ47MQDVtgAJGgrQyhUFog">
            Det är uppseendeväckande siffror eftersom lärlingsutbildningen
            bland annat har införts för att minska avhoppen från gymnasieskolans
            yrkesprogram.
          </p>
          <p xml:id="i-3EvZrCxb8S44hHKsKzvHiP">
            I den Nationella lärlingskommitténs utvärdering av försöksverksamheten
            med lärlingsutbildning dras slutsatsen att det behövs en omfattande
            skolförlagd period med både allmänteoretiskt och yrkesteoretiskt
            innehåll i början av utbildningen för att introduktionen ska bli
            bättre och avhoppen minska. Vikten av kompetenta handledare på
            de arbetsplatser som tar emot elever betonas också av kommittén,
            och handledarutbildningen måste därför uppvärderas. Det påpekas
            även att den arbetsplatsförlagda utbildningen inte ska ersätta
            utan komplettera den skolförlagda utbildningen och att det fortfarande
            behövs kompetenta yrkeslärare på skolorna. Det är bra att regeringen
            nu till slut tagit till sig av dessa utvärderingar.
          </p>
          <p xml:id="i-6hsA3JyPqgHyqitTPxQWEb">
            Införandet av en lärlingsutbildning i gymnasieskolan måste följas
            upp så att det blir verklig kvalitet i lärlingsutbildningen. De
            nationella programråden ska ges i uppdrag att ta fram kriterier
            för godkännande av de arbetsplatser och för de handledare som
            tar emot lärlingar, samt att utveckla system för kvalitetssäkring
            för den gymnasiala lärlingsutbildningen.
          </p>
          <head xml:id="i-6x8CaKFrifTgisSiufodHj" type="h2">
            Utbildningskontrakt
          </head>
          <p xml:id="i-Gx4tfZFCgomZerBiuTtw6v">
            För unga som hoppar av och som saknar en gymnasieexamen är inte
            fokus på att snabbt komma ut i arbete det långsiktigt mest effektiva.
            Tvärtom kan en insats som leder till ett tillfälligt jobb minska
            individens möjligheter att klara den egna försörjningen på lång
            sikt. Kraftfulla, riktade utbildningsinsatser med syfte att lyfta
            så många unga som möjligt till gymnasiekompetens är viktigare
            för att pressa tillbaka ungdomsarbetslösheten. Det är att ta ansvar
            både för samhällsekonomin och för individens möjligheter på lång
            sikt. En möjlighet till fullföljd gymnasieutbildning i den tidiga
            vuxenåldern ger den arbetslöse betydligt bättre chanser på arbetsmarknaden
            i flera decennier framåt.
          </p>
          <p xml:id="i-2G1jFfHLjGepitYoapbpSe">
            För att pressa tillbaka ungdomsarbetslösheten och ge unga bra
            förutsättningar att lyckas på arbetsmarknaden vill vi införa ett
            utbildningskontrakt för alla unga arbetslösa under 25 år som inte
            fullgjort sina gymnasiestudier. Utbildningskontraktet innebär
            att man erbjuds en individuellt utformad utbildningsplan och garanteras
            insatser som ska leda fram till gymnasieexamen gärna parallellt
            med jobb eller praktik. För unga som är under 25 år ska det inte
            längre vara möjligt att få stöd från det offentliga utan att man
            följer en handlingsplan som leder till gymnasieexamen.
          </p>
          <head xml:id="i-YX4HLnFHKRFe8KTp7PzB1s" type="h2">
            Bättre övergång från studier till arbetsliv
          </head>
          <p xml:id="i-MLwt2tDwa65AY4BspJk65n">
            De bästa åtgärderna är de som ser till att den unge inte inleder
            sin tid efter erhållen gymnasiekompetens med arbetslöshet över
            huvud taget. Vi ska inte bara förkorta tiden i arbetslöshet –
            vår samlade politik bygger också på att minska inflödet av unga
            arbetslösa. Så når vi snabbare målen för vår ungdomsgaranti.
          </p>
          <p xml:id="i-LJjqEzYvXE8rnCafEyDLLZ">
            För att fler unga ska gå från gymnasiestudier till arbete eller
            till vidare studier behöver attraktiviteten hos de program som
            ger goda möjligheter till jobb stärkas. Det gör vi bland annat
            genom att trygga möjligheten för unga att studera vidare senare
            i livet oavsett vilken gymnasieutbildning man väljer. Gymnasiestuderande
            behöver också få en korrekt bild av vad som krävs för att få ett
            jobb – och behålla ett jobb – eller vad som krävs för att kunna
            studera vidare.
          </p>
          <p xml:id="i-VBCuNTkHrSLAx5SsmgfAAg">
            Studie- och yrkesvägledningen behöver stärkas. Enligt skollagen
            ska alla elever ha tillgång till personal med kompetens så att
            deras behov av vägledning inför val av framtida utbildnings- och
            yrkesverksamhet kan tillgodoses. Utvecklingen visar dock att det
            finns stora skillnader i landet kring tillgången till yrkes- och
            studievägledning.
          </p>
          <p xml:id="i-D3XDoWAEJ6pZ13LV1Twp32">
            Bättre vägledning gör att ungdomar får bättre kunskap om vad
            som krävs av dem på arbetsmarknaden, ger bättre grund för beslut
            om fortsatt inriktning på sina gymnasiestudier, och det stävjar
            avhopp.
          </p>
          <head xml:id="i-5vXGJQxVqXySAeH2njJZYM" type="h1">
            Att investera i utbildning är viktigare än att sänka skatter
          </head>
          <p xml:id="i-ARtfTTGrcwQfkmpDFgbE8p">
            När regeringen införde förändringen av gymnasieskolan, Gy 2011,
            la de samtidigt ut en besparing på kommunerna med hänvisning till
            effektivitetsvinster. Regeringens politik har inneburit nedskärningar
            på gymnasieskolan och dess lärare, en av de mest centrala delarna
            av välfärden, samtidigt som regeringen fokuserar på att sänka
            skatter. För 2012 var besparingen 675 miljoner kronor. En nedskärning
            som vi motsatte oss. Nedskärningen år 2012 motsvarar nästan 1
            400 lärartjänster . Regeringen har nu backat i flera steg och
            delar av besparingen är tillbakadragen. Från 2016 och framåt planerar
            regeringen en neddragning med nästan en halv miljard årligen.
            Samtidigt ska kommunerna inte kompenseras för rättigheten att
            läsa in gymnasieutbildning i vuxenutbildningen. Regeringen fortsätter
            med detta besked att spara på gymnasieskolan framöver. Nu får
            det vara slut med ryckigheten och de otydliga beskeden. Gymnasieskolan
            behöver tydliga förutsättningar i det fortsatta arbetet. Det är
            bra att regeringen inser sitt misslyckande vad gäller konsekvenserna
            av Gy 2011. Nu måste regeringen återkomma med en utvärdering av
            konsekvenserna för de första åren med Gy 2011.
          </p>
          <head xml:id="i-C8RdPWhCwHGQZc5v5J6mRH" type="h1">
            En modern och likvärdig gymnasieexamen
          </head>
          <p xml:id="i-7hYNYaUVfVdPSA5ntdV1qA">
            Sverige är ett kunskapssamhälle där gymnasiekompetensen har blivit
            den etablerade grundkompetensen. Utan gymnasieutbildning är det
            mycket svårt att få och behålla ett arbete. Kunskapskraven på
            arbetsmarknaden ökar hela tiden. Det gäller både generella kunskaper
            och mer specialiserad kompetens. Antalet jobb som inte kräver
            gymnasiekompetens för att få anställning minskar i rask takt medan
            efterfrågan på gymnasial utbildning är fortsatt stor och efterfrågan
            på högre utbildning har ökat markant och förväntas att fortsätta
            öka.
          </p>
          <p xml:id="i-St25zwoQ2xN12Cs1szxzfk">
            Gymnasieskolan ska ge bästa möjliga förutsättningar för arbete
            och fortsatta studier. I detta ligger även möjligheten att byta
            arbete eller sysselsättningsform. Om den som vill starta eget
            inte tar steget på grund av kunskapsbrister förlorar samhället
            i tillväxt. Den som långvarigt vantrivs med sitt befintliga arbete
            löper större risk för att bli sjuk. Den som arbetar i en bransch
            med en kortvarig eller långvarig nedgång och inte kan byta yrke
            eller arbetsplats på grund av han eller hon inte kan förstärka
            sin kompetens eller omskola sig löper risk för att bli långtidsarbetslös.
            Inom många yrken, inte minst de som de yrkesprogrammen är inriktade
            mot, är det ofta en förutsättning att kunna byta arbete för att
            orka med ett helt yrkesverksamt liv. Ju fler som har möjlighet
            att själva göra valet att byta arbetsplats, yrke eller bransch,
            desto rikare och mer jämlikt blir Sverige.
          </p>
          <p xml:id="i-wxYQSv7jC8gX8ZzhXv4Nu">
            Detta kräver dock att de grundläggande kunskapskraven på alla
            gymnasieprogram är relativt höga. Därför ska alla gymnasieprogram
            ge grundläggande behörighet till högskolan. Det är nödvändigt
            eftersom dagens moderna arbetsliv, och möjligheten att utvecklas
            inom sitt arbete eller starta eget, kräver goda kunskaper inom
            bland annat svenska och engelska. Det är också nödvändigt för
            att ge alla möjlighet och göra avståndet kort när det gäller att
            gå vidare till yrkeshögskola eller högskoleutbildning. Därför
            ska alla gymnasieprogram även fortsatt ge grundläggande behörighet
            till högskolan och alla gymnasieprogram ska leda fram till en
            gemensam gymnasieexamen. En sammanhållen gymnasieskola gör det
            också lättare att byta program, vilket minskar risken för att
            elever avbryter sina gymnasiestudier helt och hållet. Regeringens
            gymnasiepolitik innebär en återgång till en gammaldags ordning
            som inte möter dagens krav.
          </p>
          <p xml:id="i-X4znLtD5PYGtyvobCK43Rf">
            OECD är tydlig i sin rapport No More Failures – Ten Steps to
            Equity in Education från 2007 att gymnasieutbildning måste vara
            attraktivt för alla och erbjuda en högkvalitativ utbildning utan
            återvändsgränder och en effektiv väg ut i arbetslivet. OECD rekommenderar
            att yrkesprogrammen ska leda till behörighet till högskolestudier
            då det ger högre status åt gymnasieprogrammen och lyfter fram
            Sverige och Norge som goda förebilder. Därigenom blir alla väl
            rustade för att klara arbetslivet och fortsatt utbildning. Men
            tvärtemot OECD:s rekommendation så har regeringen avskaffat den
            grundläggande högskolebehörigheten på gymnasieskolans yrkesprogram.
          </p>
          <p xml:id="i-UFuzGkDXtiZ2CyQP2FEqjv">
            Resultatet av regeringens förändring är att andelen elever som
            väljer yrkesprogram minskat med 17 procent. Samtidigt visar SCB:s
            prognos att det år 2030 inom flera branscher finns efterfrågan
            på gymnasieutbildad arbetskraft, till exempel industrin, vård
            och omsorg och handel och administration. Regeringens förändring
            har alltså resulterat i att unga människor väljer bort utbildningar
            som leder till jobb.
          </p>
          <head xml:id="i-4J2YUmFu2iq9PmT7F98Sov" type="h1">
            Utmaningar för duktiga elever
          </head>
          <p xml:id="i-6rxcwPYM6E7pGHC4dfzPqc">
            För elever som snabbt tillägnar sig kunskap ska undervisningen
            innebära en utmaning och det ska det bli lättare att få gå vidare,
            lära mer och djupare. Den gymnasieelev som vill ska kunna läsa
            enskilda ämnen på högskolenivå. Vattentäta skott mellan olika
            skol- och utbildningsformer som hindrar individens utveckling
            ska undanröjas.
          </p>
          <head xml:id="i-S1WCbGQ8Zb34DGTw5gPPqH" type="h1">
            Jämställdhet i gymnasieskolan
          </head>
          <p xml:id="i-9qY44PJHZAnKcZPwpRD1sZ">
            En jämställd gymnasieskola är en skola där både unga kvinnor
            och män trivs, utvecklas och lär sig mycket. Men i gymnasieskolan
            finns betydande skillnader i prestationer, upplevelser och preferenser
            mellan grupperna unga kvinnor och unga män. Unga män presterar
            i genomsnitt sämre än unga kvinnor, och får därför sämre betyg.
            Unga kvinnor är mer stressade i skolan och mår generellt sämre
            i tonåren.
          </p>
          <p xml:id="i-7VAazFeFs7q2yXAaFfz4ut">
            Det är en utmaning för skolan att bryta de könsnormer som grundläggs
            utanför skolans väggar. Om jämställdhetsarbetet i skolan ska bli
            effektivt måste det bedrivas kontinuerligt och inte i projekt
            för en begränsad tid vare sig nationellt eller på den enskilda
            skolan. Jämställdhetsarbetet i skolan bör bedrivas enligt principen
            om jämställdhetsintegrering.
          </p>
          <p xml:id="i-EwTmhJDM3xE6t2V5rRh9Gy">
            Det finns ett behov att förstärka den del av jämställdhetsarbetet
            som handlar om ämnesstoffet och ämnesdidaktiken. Ämnesstoffet
            måste spegla både kvinnors och mäns erfarenheter. Om skolan via
            läroböckerna och undervisningen i de olika ämnena ger en enkönad
            bild av exempelvis historien, litteraturhistorien eller samhällskunskapen,
            innebärande att i huvudsak endast männens erfarenheter representeras,
            så är detta ett allvarligt jämställdhetsproblem. Ämnesdidaktiken
            och arbetssätten i skolan bör så långt möjligt bygga på evidens,
            och varieras för att passa elevers olika sätt att lära. Jämställdhet
            är ett kunskapsområde och lärare behöver kunskaper för att kunna
            anlägga jämställdhetsperspektiv på ämnesinnehållet och ämnesdidaktiken
            i skolan.
          </p>
          <p xml:id="i-MZkxucvUi3dj4Zjtjt1oxK">
            Programvalen till gymnasiet är könsstereotypa – särskilt valen
            till de yrkesförberedande programmen. Morgondagens samhälle möter
            också andra utmaningar än dagens, och det är beklagligt att regeringen
            inte sett över programstrukturen utifrån detta. Nya inriktningar
            som attraherar både unga kvinnor och män kan vara ett verksamt
            sätt att undvika de förluster som starka traditioner vid val och
            vattentäta skott mellan olika ämnesinriktningar ger upphov till.
            Det kan till exempel röra sig om utbildningar som innehåller både
            vård och teknik, eller som kombinerar bygg och arkitektur. Det
            skulle inte bara göra gymnasieskolans innehåll mer modernt, det
            skulle också stärka jämställdheten och minska risken att vi går
            miste om enskilda individers engagemang och förmågor på grund
            av att traditionella strukturer påverkar valet av studieinriktning.
          </p>
          <p xml:id="i-KNCbQKUTRonQZMtuHFKs6x">
            Idag har yrkesprogram som domineras av män fler och tydligare
            yrkesutgångar än program där de flesta studerande är kvinnor.
            Detta måste ses över; alla yrkesprogram ska ha tydliga yrkesutgångar.
          </p>
          <head xml:id="i-W6fcaVUtdH1BkXEPw3JNn9" type="h1">
            Framtidskompetenser
          </head>
          <p xml:id="i-Yarm1TU5bGjrNprmQsz5j8">
            Ytterligare ett område där dagens gymnasieutbildningar innehållsmässigt
            behöver uppdateras är möjligheten att läsa de stora språken. Bland
            kurserna i moderna språk dominerar spanska, franska och tyska.
            Stora språk såsom arabiska och kinesiska har dock vuxit i betydelse
            både i Sverige och globalt sett. Dessa, och även andra språk,
            är viktiga då många som bor i Sverige talar dessa språk. Språken
            är också viktiga av handelspolitiska skäl och för att man bättre
            ska kunna förstå den globala utvecklingen inom samhällskunskap
            och ekonomi. Att modersmålslärare inte längre ska undantas från
            kravet på lärarlegitimation utan ska ha en lärarutbildning och
            ämneskompetens i modersmålet höjer kvaliteten på den viktiga modersmålsundervisningen
            men är också viktigt då de därmed kan undervisa elever som inte
            har språket som modersmål. Modersmålsläraren blir därmed också
            lärare i moderna språk.
          </p>
          <p xml:id="i-QbjGpLmeoTjAKE9WCqzKQ">
            Det socialt, miljömässigt och ekonomiskt hållbara samhället aktualiserar
            behovet av en bred förståelse för det komplexa samspelet mellan
            naturprocesserna och samhällsplaneringen. Tvärvetenskaplig forskning
            och utbildning är avgörande för att åstadkomma en hållbar samhällsutveckling.
            För många ungdomar är valet mellan natur- och samhällsvetenskaplig
            utbildning svårt. Genom gymnasiereformen finns på naturvetenskapsprogrammet
            en inriktning som benämns naturvetenskap och samhälle. Vi föreslår
            att regeringen inrättar en motsvarande inriktning på samhällsvetenskapsprogrammet
            med fokus på långsiktigt hållbar samhällsutveckling. Därigenom
            får gymnasieskolan en gemensam tvärvetenskaplig utbildningsväg
            inom de båda programmen. Utbildningsvägen ger eleverna möjlighet
            att avvakta med det definitiva valet mellan naturvetenskaps- och
            samhällsvetenskapsprogrammen och förhindrar därmed felval och
            inlåsningseffekter som kan bli konsekvensen av den beslutade gymnasiereformen.
            Med detta förslag kommer färre elever att behöva ta omvägen via
            komvux eller tekniskt basår när de vill vidare till högre studier.
            Dessa elever kommer således snabbare ut på arbetsmarknaden.
          </p>
          <p xml:id="i-R6PkpeQZF74MiVGKA1TB8d">
            EU-kommissionen har listat åtta nyckelkompetenser för ett livslångt
            lärande. En av dessa är just digital kompetens. Digital kompetens
            är ett vitt begrepp som innefattar flera olika delar, från att
            ha kunskaper i hur man hanterar datorer, mobiltelefoner och programvaror
            till att utveckla en kritisk och reflekterande attityd till informations-
            och kommunikationsteknologi.
          </p>
          <p xml:id="i-XrM8wSLZWmr4WaHfAVZJdy">
            Det finns två huvudskäl till att förstärka arbetet med it i skolan.
            Det ena är det pedagogiska. It är ett bra verktyg att bedriva
            undervisning med och it-användning stödjer de flesta ämnen och
            lärsituationer. Det andra handlar om skolans uppdrag att rusta
            eleverna för framtiden, såväl som medborgare som arbetstagare/företagare.
            Kravet på att behärska it är starkt redan idag och kommer att
            vara en självklarhet i framtiden. Därför är det viktigt att skolan
            hjälper till överbrygga digitala klyftor och kompenserar för elevernas
            olika förutsättningar utifrån hemförhållanden.
          </p>
          <p xml:id="i-Fr92TwEgqdiJtHY9LxUKHJ">
            Sverige är ett av världens mest teknikutvecklade länder och ska
            fortsatt vara en framstående IT-nation. Därför är det oroande
            att Sverige halkat efter jämfört med andra länder när det gäller
            utvecklandet av lärandet med stöd av digital teknik. Skolverkets
            uppföljning som presenterades våren 2009 visar att tillgången
            till it i skolan ökar men framförallt att det finns betydande
            skillnader mellan skolorna. Vi vill ha en modern skola för alla
            elever. Elevernas tillgång till IT är en central del av detta.
            Staten har ett ansvar och detta måste tydliggöras i en nationell
            IT-strategi för skolan. Det kommer att stärka Sverige som kunskapsnation.
          </p>
          <head xml:id="i-5DMAB4M4v6xyS1aDAefy7R" type="h1">
            Estetisk verksamhet ska vara ett gymnasiegemensamt ämne
          </head>
          <p xml:id="i-5Kuu7Gka47KzwSjPc5o1TX">
            Det är självklart att alla gymnasieelever ska utveckla och använda
            sin fantasi och kreativitet samt förmågan att kommunicera genom
            att delta i estetisk verksamhet. Det krävs också kunskaper för
            att ta del av och tolka det kulturella utbudet. Kulturell medvetenhet
            och kulturella uttrycksformer är dessutom en av de åtta nyckelkompetenser
            för livslångt lärande som fastställts av EU, och som Sverige ställt
            sig bakom. Estetik, kreativitet och förmåga att uttrycka sig konstnärligt
            är vidare en tillgång i många yrken och bör därför ingå som ett
            gymnasiegemensamt ämne i de nationella programmen i gymnasieskolan.
          </p>
          <head xml:id="i-DiiXeSnHfe5z3ngctSJv9G" type="h1">
            Behörighet till gymnasieskolans nationella program
          </head>
          <p xml:id="i-AzFzFd3KhZkWMnkSSzM5yj">
            Det behövs godkänt i åtta ämnen i grundskolan – däribland svenska,
            engelska och matematik – för att vara behörig till ett yrkesprogram.
            För behörighet till de högskoleförberedande programmen kommer
            det att krävas godkänt i tolv ämnen inklusive svenska, engelska
            och matematik. De differentierade behörighetsreglerna ger en stark
            signal till både elever och föräldrar om vilken ambitionsnivå
            olika elever ska lägga sig på, vilket i förlängningen avsevärt
            kan minska deras framtida valmöjligheter till studier. Att dra
            en gräns mellan yrkes- och högskoleförberedande programs behörighetskrav
            är inte befogat.
          </p>
          <p xml:id="i-6Y3Khjchd5b9Ed7CMQv8he">
            Vi föreslår därför att det som huvudregel ska krävas godkänt
            i svenska (eller svenska som andraspråk), engelska och matematik
            samt ytterligare fem ämnen för intagning till alla nationella
            program eller motsvarande. Det gör att även elever med snävare
            intressen med inriktning mot antingen praktisk-estetiska utbildningar
            eller samhällsvetenskapliga och naturvetenskapliga utbildningar
            får möjlighet att bli behöriga till samtliga program.
          </p>
          <head xml:id="i-HanpDV4fVgjPQtyej9D3vs" type="h2">
            Förändra meritpoängsystemet
          </head>
          <p xml:id="i-Pnz9RipNLzfG1CJeRhiXVz">
            Konstruktionen av meritpoängsystemet i gymnasieskolan innebär
            att språkval som eleven gör i mellanstadiet kan bli avgörande
            för om eleven senare kan komma in på ett efterlängtat högskoleprogram.
            Vi vill se över intagningssystemet till högre studier i sin helhet
            då det blivit alltför komplicerat och kommer leda till ökad social
            snedrekrytering till högre studier.
          </p>
          <p xml:id="i-55VisGPxKxLzAyQW17SghH">
            En förändring av meritpoängsystemet som snarast bör göras är
            att kurser i modersmål och minoritetsspråk också ska ge meritpoäng
            på samma sätt som kurser i moderna språk. Kurser i språk ska värderas
            på samma sätt och en elev ska inte behöva välja bort att läsa
            modersmål för att det inte ger meritpoäng på samma sätt som kurser
            i moderna språk i gymnasieskolan.
          </p>
          <head xml:id="i-LiP5pbyYCHzGARVGGtd7sQ" type="h1">
            Övergången till högskola och vuxenutbildning
          </head>
          <p xml:id="i-GnpSJ6A9yuKEeTss1YtUpy">
            Regeringens förslag att minska tiden för kärnämnena, kombinerat
            med en höjning av kraven för grundläggande högskolebehörighet,
            skapar en uppdelning mellan de olika gymnasieprogrammen som saknar
            grund. Det ökar klyftorna och det är tillväxtfientligt. För vissa
            elever innebär detta att de inte kan nå grundläggande behörighet
            trots att de använder hela sitt individuella val. De måste istället
            läsa utökat program eller studera inom vuxenutbildningen. Denna
            orättvisa förstärker klyftorna.
          </p>
          <p xml:id="i-VgqhNWx5SNLDNAr9QGfZcy">
            Vissa yrkesprogram, såsom exempelvis Naturbruksprogrammet, bör
            också ge särskild behörighet för att motsvara de krav på behörighet
            till de högskoleutbildningar som elever från dessa program i stor
            utsträckning fortsätter till.
          </p>
          <p xml:id="i-D59DxicyMDzpqGJHfm6fHU">
            Regeringen flyttar ansvaret för att alla elever får nödvändiga
            kunskaper för ett helt yrkesliv från gymnasieskolan till den kommunala
            vuxenutbildningen. När elever inte når en tillräcklig kunskapsnivå
            i en utbildningsform brukar det normalt ses som ett misslyckande
            för den utbildningen, något som måste tas på stort allvar och
            åtgärdas. Här gör regeringen istället det till en naturlig del
            av landets utbildningssystem – ofullständiga kunskaper i gymnasiet
            ska kunna åtgärdas genom att fler elever läser inom vuxenutbildningen.
            Konsekvenserna av de här förslagen kommer att slå igenom så mycket
            hårdare när regeringens omfattande nedskärningar i den kommunala
            vuxenutbildningen tas i beaktande – antalet studerande, omräknat
            till heltidsstuderande, inom den kommunala vuxenutbildningen har
            minskat från 100 000 år 2006 till 83 900 år 2012.
          </p>
          <p xml:id="i-Q4uURHEqr3mwLk3KsGFcZ4">
            Enligt SCB tänker sig 60 procent av alla gymnasieelever att studera
            vidare på högskola inom tre år efter sin examen. Hälften av dem
            som läser på barn- och fritidsprogrammet, 40 procent av dem som
            går på elprogrammet och en fjärdedel av dem som läser på hotell-
            och restaurangprogrammet vill studera vidare inom tre år efter
            avslutat gymnasium. Trots att mellan 80 och 90 procent av eleverna
            med slutbetyg från yrkesprogrammen före gymnasiereformen nådde
            grundläggande behörighet till högskolan valde regeringen att sänka
            kunskapskraven för alla. Sammantaget saknas grund för en utbildningspolitik
            som bygger på antagandet att elever på yrkesförberedande program
            är dåligt studiemotiverade eller studieobegåvade.
          </p>
          <p xml:id="i-8wDeQugBiWmX676RdTspT9">
            Redan idag har tolv OECD-länder en högre andel högskoleutbildade
            i 30-årsåldern. Det är givetvis inte bara direktövergången från
            gymnasieskolan till högskolan som riskerar att minska med regeringens
            politik, utan även inträdet i högskolan längre fram i livet. Det
            handlar inte bara om de som vill byta yrkesbana helt och hållet.
            Också den som utbildar sig till barnskötare i den gymnasieskola
            regeringen infört och som efter ett antal år som yrkesverksam
            vill läsa till förskollärare kommer att få betydligt svårare att
            göra det. Samma sak gäller för den undersköterska som vill läsa
            enskilda vårdkurser på universitet.
          </p>
          <head xml:id="i-CQFCcSgdebqj8oCoj1PF3g" type="h1">
            Modernisera regelverket för fristående skolor
          </head>
          <p xml:id="i-F4yCYHP3Ga8Q8uhLJf1M9M">
            De fristående skolorna är idag en stor och en naturlig del av
            vårt skolväsen. Det regelverk som reglerar förutsättningar för
            etablering och uppföljning av fristående skolor infördes i början
            av 90-talet. Målet var att skapa pedagogisk mångfald och en större
            möjlighet för skolpersonal och föräldrar att påverka skolan genom
            t ex lärar- och föräldrakooperativ. Utvecklingen har sedan länge
            sprungit ifrån de förutsättningar och prognoser som den dåvarande
            borgerliga regeringen såg framför sig i och med införandet av
            den s k friskolereformen. Regelverket behöver uppdateras och moderniseras.
            Också fristående skolor tjänar på ett modernt regelverk som är
            brett förankrat och därmed långsiktigt hållbart. Elever och deras
            föräldrar ska kunna känna trygghet i sitt skolval. Därför har
            Socialdemokraterna medverkat till en blocköverskridande överenskommelse
            som ett steg till ett mer modernt regelverk för de fristående
            skolorna. Men vi menar att det senaste årets skolkonkurs visar
            att det arbetet måste fortsätta. Därför vill vi ta nästa steg
            och skapa lex JB.
          </p>
          <p xml:id="i-Cn39wkYkESWeuHyXnQqjAz">
            Att det finns olika huvudmän i skolan att välja bland ger valfrihet
            för eleverna och kan öka mångfalden av pedagogiska modeller och
            därigenom främja utveckling. För att det ska vara kvaliteten och
            inte huvudmannaskapet som avgör hur väl en skola lyckas med sitt
            uppdrag, måste det vara lika villkor för kommunala och fristående
            gymnasieskolor. Alla skolor ska ha samma krav på öppenhet, insyn
            och möjlighet till granskning från kommun och medborgare samt
            meddelarfrihet för de anställda. För att kommunala och fristående
            skolor ska få lika villkor på riktigt behöver en helhetsanalys
            göras av de olika huvudmännens förutsättningar.
          </p>
          <p xml:id="i-HWovjJezCQYV3JwK8kLkRi">
            Då vinsterna av att missköta skolverksamhet idag kan vara stora
            bör kraftfulla ekonomiska och juridiska påföljder kunna utdömas
            när ägare och skolledningar missköter sina uppdrag. Vi vill också
            införa en lag om investeringsskydd som ska förhindra att våra
            gemensamma medel slösas bort vid avknoppning av skolor.
          </p>
          <p xml:id="i-RiegpZGuBbNPi8Fy4oQy6Y">
            Det måste bli lättare att välja skola utifrån god kunskap. Alla
            skolor ska delta i öppna jämförelser där man anger lärartäthet,
            andel behöriga lärare, resultat på nationella prov etc. Det behövs
            därtill skärpta regler för marknadsföring av skolor så att det
            är relevanta saker skolorna får locka med. Genom att stärka lärarnas
            ställning, föräldrarnas information och kommunernas insyn kan
            vi använda resurserna bättre och stärka möjligheten att välja
            utifrån relevanta fakta.
          </p>
          <p xml:id="i-PMvGf1arvJF43L1uJrXFDP">
            Det finns idag mycket få krav på de huvudmän som vill starta
            en fristående skola. Idag är kommunen ansvarig för alla elevers
            skolgång, men har inte makt över hur skolan organiseras och dimensioneras.
          </p>
          <p xml:id="i-CD5HnJpMNiBx37eqfcbYiS">
            Vi vill skärpa kvalitetskraven för tillstånd så att inte oseriösa
            huvudmän får tillstånd att starta en skola. Det finns en risk
            för att vinstdrivande fristående skolor sänker utbildningens kvalitet
            i syfte att maximera vinsten.
          </p>
          <p xml:id="i-KFRUwmUHkoWEAGdnaLBGUb">
            Vi förväntar oss att regeringen utifrån friskolekommitténs förslag
            återkommer till riksdagen med en proposition.
          </p>
          <head xml:id="i-AMKTSBM36AjspmBgCCmzA1" type="h2">
            Lex JB
          </head>
          <p xml:id="i-GrA62Rd2FYekxNUDqEUrhj">
            Stat och kommun ska åläggas att ta ansvar för att överetablering
            av skolor inte sker. Det ska krävas ett samarbetsavtal mellan
            kommunen och en ny fristående skola innan den nya skolan startar.
            Staten ska samtidigt säkra kvaliteten vid tillståndsprövningen
            av nya fristående skolor.
          </p>
          <p xml:id="i-6FLbDs6GcuMQwqyKUtqeU6">
            Skolinspektionen ska få i uppdrag att bedriva tillsyn över skolföretags
            ekonomi. Liksom Finansinspektionen utövar tillsyn över bankerna,
            för upp banker som inte har tillräcklig kapitaltäckning på en
            offentlig lista och även beslutar kring indragande av banktillstånd
            så ska Skolinspektionen ha samma befogenheter visavi skolföretag.
            Att driva en skola ska vara ett långsiktigt åtagande då påtvingat
            byte av skola är dåligt för eleverna. Långsiktighet hos ägare
            av en skola ska därför krävas för att tillstånd ska ges från Skolinspektionen.
            Ägarbyten ska inte heller kunna ske utan att nytt tillstånd från
            Skolinspektionen inhämtas.
          </p>
          <p xml:id="i-FgK3zNUNZxTBDRXwEz9xv3">
            Skattemedel avsedda för skolan ska gå till skolan. Vi vill se
            en ökad granskning av skolors ekonomi och ser behov av att kunna
            ingripa i de fall där offentliga anslag använts på ett felaktigt
            sätt. För att möjliggöra en ökad insyn i hur skolorna använder
            de offentliga anslagen, ska varje skola öppet redovisa sin ekonomi
            på enhetsnivå. Motsvarande balans- och resultaträkningar ska upprättas
            per enhet för att göra det möjligt att följa hur resurserna används
            i verksamheten och att kostnaderna inte väsentligt avviker från
            kostnaderna i jämförbara kommunala skolor.
          </p>
          <p xml:id="i-5BmYuqGK2Rx16uP2o32MyS">
            Om Skolinspektionen finner att ett skolföretag har svårigheter
            att klara finansieringen av verksamheten så ska skolföretaget
            uppföras på en lista som ska finnas på Skolinspektionens hemsida
            och vara kopplad till den nationella databasen Öppen skolinformation
            som Friskolekommittén kommit överens om.
          </p>
          <p xml:id="i-JQw1coFbLANxMKx62Eq96D">
            Skolföretag som finns på Skolinspektionen lista och som ytterligare
            försämrar sin ekonomiska situation genom att dela ut avkastning
            eller på andra sätt flytta pengar ut ur skolföretaget ska efter
            påpekande från Skolinspektionen återföra medlen eller förlora
            sitt/sina skoltillstånd.
          </p>
          <p xml:id="i-9xK68MowoxdtQhLmkArsx7">
            Regler och villkor för riksinternaten
          </p>
          <p xml:id="i-UUvwEauLHeooU8RnLGfzdt">
            Det finns idag tre riksinternatskolor: Sigtunaskolan Humanistiska
            Läroverket, Grennaskolan och Lundsbergs skola. Dessa tre riksinternat
            har idag särskilda ersättningsvillkor. Därutöver har Förvaltningsrätten
            slagit fast att Skolinspektionen inte har befogenhet att utöva
            tillsynsansvar över den del av internatverksamheten som ligger
            utanför ordinarie skoldagen.
          </p>
          <p xml:id="i-6hMXgrEXBoJSGfn4L8amVL">
            Det finns idag inte längre några sakliga skäl för att just dessa
            tre skolor skall ha särskilda regler och villkor. Regeringen bör
            därför återkomma till riksdagen med ett lagförslag som ger Skolinspektionen
            befogenhet att utöva tillsyn över internatverksamheten samt ett
            förslag som jämställer ersättningen till dessa skolor med övriga
            fristående skolors villkor, både vad gäller möjligheten att ta
            ut avgifter för utbildningen och bidraget från det allmänna.
          </p>
          <p xml:id="i-STShDmzLE6UJMjBDnjVjZm">
            Elevhälsa
          </p>
          <p xml:id="i-SCvw5PGhVDVaV5T8nnE8Rs">
            Så väl unga kvinnors som unga mäns psykiska hälsa försämras i
            Sverige. Ungdomar med psykisk ohälsa behöver hjälp och stöd i
            ett tidigt skede, och då behövs en välfungerande elevhälsa med
            kunskap och resurser för att möta elever med psykisk ohälsa.
          </p>
          <p xml:id="i-2uuRWbTDX2ZUvu7tCfsAtB">
            Idrottsundervisningen behöver utformas så att den stärker alla
            elevers lust att röra på sig och ska vara utspridd under hela
            året så att den stärker elevernas hälsa och inlärningsförmåga.
          </p>
          <p xml:id="i-ArJB29ZBbwdkSGvTcpQvDt">
            Vår uppfattning är att kommunerna ska erbjuda gymnasieeleverna
            avgiftsfria skolmåltider . Den stora majoriteten av kommuner väljer
            också att erbjuda eleverna i de kommunala skolorna skolmåltider
            utan avgift och ersättning till de fristående gymnasieskolorna
            så att de inte tar ut någon avgift för skolmaten. Vår uppfattning
            är att avgifter ska undvikas i skolan. För eleverna och deras
            familjer kan skolmåltidsavgifter vara betungande, och vi vet att
            skolluncherna är viktiga för elevernas välmående och hälsa. Sambandet
            mellan en god hälsa och goda kunskapsresultat är också väl belagt.
          </p>
          <head xml:id="i-FEUzcwyEPGMdwEA2LKUDsK" type="h1">
            Mobbing och kränkande behandling
          </head>
          <p xml:id="i-REKKE2PuXXrz3TkiYzTUjn">
            Den svenska skolan ska stå för absolut nolltolerans mot mobbing
            och kränkande behandling. Det är helt oacceptabelt att en enda
            elev ska behöva gå till skolan och vara rädd för att utsättas
            för mobbing och kränkningar. Elever som blivit utsatta för mobbing
            berättar ofta om att de utsätts för en andra kränkning när de
            inte tas på allvar och inte blir trodda av de vuxna i sin närhet.
            Vi behöver förstärka arbetet mot mobbing, kränkningar, trakasserier
            och diskriminering i skolan. För att skolorna ska ha möjlighet
            att kunna genomföra ett lyckat arbete mot mobbning krävs kvalitetssäkrade
            och evidensbaserade anti-mobbningsmetoder och kunskap och kompetens
            om mobbningens mekanismer. Lärare och annan skolpersonal behöver
            få den kunskap och kompetens som krävs för att kunna arbeta såväl
            förebyggande mot mobbning som att kunna hantera reella mobbningssituationer.
            Vilka metoder som fungerar måste beforskas och utvärderas.
          </p>
          <p xml:id="i-NKnzfaWDEpF3gWnLwxz5Z7">
            Vi har under flera år föreslagit att en lex Sarah ska införas
            i skolan som innebär att all skolpersonal oavsett huvudman ska
            vara skyldig att rapportera missförhållanden i skolan eller om
            läroplanen eller värdegrunden inte följs, däribland om skolan
            inte får stopp på de kränkningar och trakasserier en elev utsätts
            för. En utredning har nu lämnat ett betänkande i frågan och vi
            ser fram emot ett konkret förslag på lagstiftning från regeringen.
            Vi vill se över en skärpning av lagen om skolors skyldighet att
            agera mot mobbning så att skolor blir skyldiga att få stopp på
            mobbingen inom en viss tidsperiod och att skolan annars kan krävas
            på skadestånd.
          </p>
          <head xml:id="i-JC9ZfrR9ViHBQZG9LVkPwt" type="h1">
            Elevers organisering och elevmajoritet i lokala styrelser
          </head>
          <p xml:id="i-KrJfCcSTGtwmyJ42S9wqRv">
            Elevers möjlighet till organisering och inflytande behöver stärkas.
            Elever som är delaktiga och får ta ansvar skapar också en tryggare
            skola och en bra studiemiljö.
          </p>
          <p xml:id="i-UQ3QsHBvhovS89niAosHSr">
            Under många år har det funnits en försöksverksamhet med lokala
            styrelser med elevmajoritet i kommunala gymnasieskolor som avskaffats.
            Försöksverksamheten har fungerat ytterst väl och aktivt bidragit
            till bättre skolmiljöer, mer aktivt ansvarstagande från elevernas
            sida och ökat demokratiseringen av skolan. På samma sätt som arbetstagare
            har inflytande över sina arbetsplatser borde gymnasieelever ges
            inflytande i skolan. Möjligheten att inrätta lokala styrelser
            med elevmajoritet i de kommunala gymnasieskolorna bör således
            återinföras.
          </p>
          <head xml:id="i-JEx7BCSdwEUAUynwgQ6KrN" type="h1">
            Registerkontroll av personal i gymnasieskolan
          </head>
          <p xml:id="i-8gMvP2vH2HH474NqZdMJLK">
            Lagen (2000:873) om registerkontroll av personal inom förskoleverksamhet,
            skola och skolbarnsomsorg syftar till att stärka barns och ungdomars
            skydd mot främst sexuella övergrepp genom att förhindra att personer
            som dömts för vissa brott anställs inom de aktuella verksamheterna.
            Arbetsgivaren är enligt lagen skyldig att kräva ett brottsregisterutdrag
            från den person man vill anställa. Lagen omfattar alla – utan
            undantag för någon personalkategori – som söker arbete inom förskoleverksamhet,
            förskoleklass, skolverksamhet för skolpliktiga barn och skolbarnsomsorg.
            Däremot omfattas inte anställda i gymnasieskolan.
          </p>
          <p xml:id="i-Q5kaEksVQc5aGcyU3r65Zv">
            Lagen innebär ett viktigt skydd för barn och ungdomar och bör
            utsträckas till att skydda alla minderåriga. Eftersom elever är
            minderåriga under gymnasiets första och andra år, bör lagen gälla
            även dem som söker arbete i gymnasieskolan.
          </p>
        </div>
        <div type="motSignatures">
          <list>
            <item xml:id="i-4W5fQroYdotKjcWDUoN1hg">
              Ibrahim Baylan (S)
            </item>
            <item xml:id="i-YJE4QvKpmVwRjiSaYDSV8L">
              Louise Malmström (S)
            </item>
            <item xml:id="i-Fqt6axGZk5FNeHbq4yLBdz">
              Håkan Bergman (S)
            </item>
            <item xml:id="i-F7ksy6534gdSgNHJjbxX9H">
              Caroline Helmersson Olsson (S)
            </item>
            <item xml:id="i-7V5Ma1nLUkb7nN3YC2wNL6">
              Thomas Strand (S)
            </item>
            <item xml:id="i-QkuVjufkaDa3vXrG77k8sx">
              Gunilla Svantorp (S)
            </item>
            <item xml:id="i-BMfbyT681Qisp3koJaRFzD">
              Adnan Dibrani (S)
            </item>
            <item xml:id="i-L5HnhDyZxgeq3QXkaEYGsw">
              Cecilia Dalman Eek (S)
            </item>
          </list>
        </div>
      </div>
    </body>
  </text>
</TEI>
