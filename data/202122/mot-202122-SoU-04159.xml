<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-SoU-04159">
  <teiHeader>
    <fileDesc>
      <titleStmt>
        <title>Alkohol, narkotika, dopning, tobak och spel om pengar</title>
        <author corresp="i-Fnk9Zpnk5sS5WYPNBLTPx3">av Pia Steensland m.fl. (KD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:4159 av Pia Steensland m.fl. (KD)</title>
          <idno type="rdwebb">H9024159</idno>
          <rs type="number">4159</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H9024159/text</ref>
          <ref type="dokument_url_html">http://data.riksdagen.se/dokument/H9024159</ref>
          <ref type="dokumentstatus_url_xml">http://data.riksdagen.se/dokumentstatus/H9024159</ref>
          <ref type="docx">http://data.riksdagen.se/fil/0B8EEBA1-47FE-4C38-8F6C-95993D8CB0FE</ref>
          <ref type="pdf">http://data.riksdagen.se/fil/C86C3229-5041-4D33-88AC-81E9A5B97CB8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-Fnk9Zpnk5sS5WYPNBLTPx3</idno>
            <name>Pia Steensland</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="woman">
            <idno>i-NHqTsXnUVsZFg94vA6SKDr</idno>
            <name>Acko Ankarberg Johansson</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-KHxTD13x4T7QRobXtjMm4K</idno>
            <name>Roland Utbult</name>
            <state type="partyAffiliation" ref="Q213654">
              <desc>KD</desc>
            </state>
          </person>
          <person gender="man">
            <idno>i-WRiXUtixNTz4kgEnAAs5GH</idno>
            <name>Christian Carlsson</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-U7rAEhU2UJdg1X7P4Xojhp" type="signed"/>
        <correspContext corresp="i-U7rAEhU2UJdg1X7P4Xojhp">
          <note type="signatory" corresp="i-Fnk9Zpnk5sS5WYPNBLTPx3"/>
          <note type="signatory" corresp="i-NHqTsXnUVsZFg94vA6SKDr"/>
          <note type="signatory" corresp="i-KHxTD13x4T7QRobXtjMm4K"/>
          <note type="signatory" corresp="i-WRiXUtixNTz4kgEnAAs5GH"/>
        </correspContext>
        <correspAction type="submitted" xml:id="i-S2U4TjYFnzrQHiPoDymDjp">
          <date when="2021-10-05"/>
          <time when="17:30:23"/>
        </correspAction>
        <correspAction type="reviewed" xml:id="i-VTpXb5kk7sVnuEqtTVPFej">
          <date when="2021-10-05"/>
          <time when="22:54:17"/>
        </correspAction>
        <correspAction type="referred" xml:id="i-RGTvm62GbX9ewvNM5yWDoQ">
          <date when="2021-10-14"/>
        </correspAction>
        <correspAction type="assigned" xml:id="i-65S6hA6W7HKYFgX3MVsmhs">
          <date when="2022-06-14"/>
          <time when="13:58:57"/>
        </correspAction>
        <correspContext corresp="i-65S6hA6W7HKYFgX3MVsmhs">
          <ref type="assignedTo">Socialutskottet</ref>
        </correspContext>
        <correspAction type="behandlas_i" xml:id="i-DXEFVPxXiasb7MuusckYec"/>
        <correspContext corresp="i-DXEFVPxXiasb7MuusckYec">
          <ref type="uppgift">2021/22:SoU10</ref>
          <ref type="ref_dok_id">H901SoU10</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU10</ref>
          <ref type="ref_dok_titel">Alkohol-, narkotika-, dopnings-, tobaks- och spelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-WYSEvQX6E6xSYDNf2Vknt4"/>
        <correspContext corresp="i-WYSEvQX6E6xSYDNf2Vknt4">
          <ref type="uppgift">2021/22:KrU5</ref>
          <ref type="ref_dok_id">H901KrU5</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KrU5</ref>
          <ref type="ref_dok_titel">Folkbildning och spelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6erDYpxjTLxkMXno8dVxZi"/>
        <correspContext corresp="i-6erDYpxjTLxkMXno8dVxZi">
          <ref type="uppgift">2021/22:SoU19</ref>
          <ref type="ref_dok_id">H901SoU19</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU19</ref>
          <ref type="ref_dok_titel">Socialtjänstens arbete m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-F3soRmXR4BKrEN5tkrTv1u"/>
        <correspContext corresp="i-F3soRmXR4BKrEN5tkrTv1u">
          <ref type="uppgift">2021/22:JuU22</ref>
          <ref type="ref_dok_id">H901JuU22</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU22</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GiUBvHiDPYMQYvA1nqkc4Q"/>
        <correspContext corresp="i-GiUBvHiDPYMQYvA1nqkc4Q">
          <ref type="uppgift">2021/22:SoU15</ref>
          <ref type="ref_dok_id">H901SoU15</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">SoU15</ref>
          <ref type="ref_dok_titel">Hälso- och sjukvårdens organisation m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2021/22:4159 av Pia Steensland m.fl. (KD) Alkohol, narkotika, dopning, tobak och spel om pengar</div>
      </div>
      <div type="motBody">
        <div type="TOC" xml:id="i-HV1bnYeCkB8Cpc6Tz2NM2A">
          <head xml:id="i-KHXnGhHxNpTEn8G13AkuF6">
            Innehåll
          </head>
          <list>
            <item style="indent-level: 1">
              Förslag till riksdagsbeslut
            </item>
            <item style="indent-level: 1">
              Motivering
            </item>
            <item style="indent-level: 1">
              Sverige behöver en tydlig ANDTS-strategi
            </item>
            <item style="indent-level: 2">
              Organisation och styrning av ANDTS-politiken
            </item>
            <item style="indent-level: 3">
              Samordningsfunktion för ANDTS inom Regeringskansliet
            </item>
            <item style="indent-level: 3">
              Nationellt kompetenscentrum för ANDTS-prevention
            </item>
            <item style="indent-level: 3">
              Folkhälsomyndigheten
            </item>
            <item style="indent-level: 3">
              Det civila samhället
            </item>
            <item style="indent-level: 2">
              Vetenskaplig riskbedömning av ANDT-produkters skadeverkningar
            </item>
            <item style="indent-level: 2">
              Corona-pandemins effekter på folkhälsan kopplat till ANDTS
            </item>
            <item style="indent-level: 2">
              Alkohol
            </item>
            <item style="indent-level: 3">
              En solidarisk och restriktiv alkoholpolitik
            </item>
            <item style="indent-level: 3">
              Förebyggande insatser
            </item>
            <item style="indent-level: 3">
              Gårdsförsäljning av lokalproducerad alkohol
            </item>
            <item style="indent-level: 3">
              Systembolagets utvidgade service
            </item>
            <item style="indent-level: 2">
              Narkotika
            </item>
            <item style="indent-level: 3">
              Nej till avkriminalisering för eget bruk och nej till legalisering
            </item>
            <item style="indent-level: 3">
              Utredning av narkotikapolitiken
            </item>
            <item style="indent-level: 3">
              Förebyggande insatser
            </item>
            <item style="indent-level: 3">
              Sprututbytesprogram
            </item>
            <item style="indent-level: 3">
              Bred tillgänglighet av naloxonläkemedel
            </item>
            <item style="indent-level: 2">
              Dopning
            </item>
            <item style="indent-level: 3">
              Förebyggande insatser
            </item>
            <item style="indent-level: 2">
              Tobak och nikotinprodukter
            </item>
            <item style="indent-level: 3">
              Förebyggande insatser
            </item>
            <item style="indent-level: 2">
              Spel om pengar
            </item>
            <item style="indent-level: 1">
              Vård och behandling av missbruksproblematik och beroendesjukdom
            </item>
            <item style="indent-level: 2">
              Missbruks- och beroendevård inom primärvården
            </item>
            <item style="indent-level: 2">
              Specialiserad beroendevård och tvångsvård
            </item>
            <item style="indent-level: 2">
              Läkemedelsassisterad behandling för opioidberoende
            </item>
            <item style="indent-level: 1">
              Socialtjänstens ansvar vid missbruks- och beroendeproblematik
            </item>
          </list>
        </div>
        <div type="motProposal" subtype="förslag">
          <head xml:id="i-TtJ1KwGnt23yLZLJxVSxqQ">
            Förslag till riksdagsbeslut
          </head>
          <list style="ol">
            <item xml:id="i-DR732WgfEXiCdjJ5k2A5E5">
              Riksdagen ställer sig bakom det som anförs i motionen om att
              återinrätta en samordningsfunktion för frågor som berör alkohol,
              narkotika, dopning, tobak och spel om pengar (ANDTS) vid Regeringskansliet
              och tillkännager detta för regeringen.
            </item>
            <item xml:id="i-Ri8W1r8EQ4E61n2L3YYY8W">
              Riksdagen ställer sig bakom det som anförs i motionen om att
              ge Folkhälsomyndigheten i uppdrag att öka medvetenheten och förståelsen
              kring vikten av preventivt ANDTS-arbete och tillkännager detta
              för regeringen.
            </item>
            <item xml:id="i-5yFmxECMZyDgGRJTw44Asf">
              Riksdagen ställer sig bakom det som anförs i motionen om att
              ge Folkhälsomyndigheten i uppdrag att ta fram riktlinjer för när
              och för vilka målgrupper de olika preventionsnivåerna ska användas
              och tillkännager detta för regeringen.
            </item>
            <item xml:id="i-Tsi7HTR2NavpmPea2VRHdM">
              Riksdagen ställer sig bakom det som anförs i motionen om att
              genomföra beräkningar av kostnadseffektiviteten för evidensbaserade
              metoder inom ANDTS-området och tillkännager detta för regeringen.
            </item>
            <item xml:id="i-PcNLgYmoZ3h1bt9NftJHGU">
              Riksdagen ställer sig bakom det som anförs i motionen om att
              det civila samhällets arbete måste prioriteras och uppmuntras
              och tillkännager detta för regeringen.
            </item>
            <item xml:id="i-SYfNGR6xRgn53BbSSZPX9J">
              Riksdagen ställer sig bakom det som anförs i motionen om en solidarisk
              och restriktiv alkoholpolitik och ett starkt preventivt arbete
              riktat mot barn och unga och tillkännager detta för regeringen.
            </item>
            <item xml:id="i-Tvxrd49oyYF55wLTJdAqJs">
              Riksdagen ställer sig bakom det som anförs i motionen om att
              ge i uppdrag åt Socialstyrelsen att se över riktlinjer för riskkonsumtion
              och tillkännager detta för regeringen.
            </item>
            <item xml:id="i-bNpZ2GeQ7z24kMGSey7gs">
              Riksdagen ställer sig bakom det som anförs i motionen om ett
              nationellt kompetenscentrum för prevention av alkoholrelaterade
              fosterskador och tillkännager detta för regeringen.
            </item>
            <item xml:id="i-L1WK8nYtNkNCTmmDzLP97E">
              Riksdagen ställer sig bakom det som anförs i motionen om att
              stärka förutsättningarna för att anställda inom hälso- och sjukvården
              samt äldreomsorgen har kunskap om alkoholens negativa effekter
              på hälsan och rutiner för att identifiera och agera vid misstanke
              om eller upptäckt av risk- eller missbruk av alkohol, och detta
              tillkännager riksdagen för regeringen.
            </item>
            <item xml:id="i-DSxDy4461feuakk8oehycw">
              Riksdagen ställer sig bakom det som anförs i motionen om ett
              narkotikafritt samhälle och tillkännager detta för regeringen.
            </item>
            <item xml:id="i-6S9yKp69kY3JX231oRN714">
              Riksdagen ställer sig bakom det som anförs i motionen om motstånd
              mot legalisering och avkriminalisering av narkotika och tillkännager
              detta för regeringen.
            </item>
            <item xml:id="i-EYgtHaHgqd7yF9fVHdUbXp">
              Riksdagen ställer sig bakom det som anförs i motionen om att
              den aktuella utredningen om narkotikapolitiken bör analysera utfallet
              av insatser som i ett internationellt perspektiv har vidtagits
              i syfte att minska narkotikadödligheten och tillkännager detta
              för regeringen.
            </item>
            <item xml:id="i-WvvQ4GBhbJ6zrWvFoiSXAa">
              Riksdagen ställer sig bakom det som anförs i motionen om ett
              nationellt projekt för cannabispreventivt arbete och tillkännager
              detta för regeringen.
            </item>
            <item xml:id="i-3rf3bthVzucacuxWsRR2dV">
              Riksdagen ställer sig bakom det som anförs i motionen om att
              det ANDT-preventiva arbetet ska vara en självklar del av det ålagda
              brottsförebyggande arbetet utifrån förslagen i den statliga utredningen
              ”Kommuner mot brott” och tillkännager detta för regeringen.
            </item>
            <item xml:id="i-VYG5RJPcWGJjEyN9S7ESUB">
              Riksdagen ställer sig bakom det som anförs i motionen om att
              införa ett exponeringsförbud för röktobak och tillkännager detta
              för regeringen.
            </item>
            <item xml:id="i-2qGJvMSzCqYVAYc4ywRmCA">
              Riksdagen ställer sig bakom det som anförs i motionen om utformningen
              av tobaks- och nikotinpolitiken och tillkännager detta för regeringen.
            </item>
            <item xml:id="i-9TrHvoBjK6rTxPNYtqwv7L">
              Riksdagen ställer sig bakom det som anförs i motionen om att
              analysera kunskapsläget runt e-cigaretters effekt på hälsan och
              behovet av eventuella lagstiftningsändringar och tillkännager
              detta för regeringen.
            </item>
            <item xml:id="i-RyH9dyrHL2Knz7nnKdZhP1">
              Riksdagen ställer sig bakom det som anförs i motionen om riskklassificering
              av olika spel om pengar och tillkännager detta för regeringen.
            </item>
            <item xml:id="i-DmEqEWPQeX2c8LT8gdzhgn">
              Riksdagen ställer sig bakom det som anförs i motionen om att
              uppmärksamma problematiken kring att personer med svåra beroendeproblem
              som har stängt av sig via Spelpaus återfaller genom att söka sig
              till utländska spelsidor som inte har licens i Sverige, och detta
              tillkännager riksdagen för regeringen.
            </item>
            <item xml:id="i-PH9oNAjGPLVr4XAUqWFUyr">
              Riksdagen ställer sig bakom det som anförs i motionen om åtgärder
              för att stoppa skuldsättningsspiralerna som drabbar personer med
              ett riskfyllt spelande om pengar och tillkännager detta för regeringen.
            </item>
            <item xml:id="i-8zHyfheXdyuUpQpHumGLxq">
              Riksdagen ställer sig bakom det som anförs i motionen om en god,
              tillgänglig och jämlik beroendevård som är tillgänglig i hela
              landet och tillkännager detta för regeringen.
            </item>
            <item xml:id="i-B4KLmkrRkrwW1tTQKkbEiX">
              Riksdagen ställer sig bakom det som anförs i motionen om vikten
              av en sammanhängande vård- och behandlingskedja vid missbruksproblematik
              och beroendesjukdom och tillkännager detta för regeringen.
            </item>
            <item xml:id="i-VjjzK7QfgRKFm8h3rFiqKv">
              Riksdagen ställer sig bakom det som anförs i motionen om att
              hälso- och sjukvården ska vara ensam huvudman för beroendevården
              och tillkännager detta för regeringen.
            </item>
            <item xml:id="i-WUWGq3Kng4rKrRuaaEnGLS">
              Riksdagen ställer sig bakom det som anförs i motionen om missbruks-
              och beroendevård inom primärvården och tillkännager detta för
              regeringen.
            </item>
            <item xml:id="i-VGDP3nykxB6aYzGdU2NZSQ">
              Riksdagen ställer sig bakom det som anförs i motionen om uppföljning
              av Socialstyrelsens kunskapsstöd ”Läkemedelsassisterad behandling
              vid opioidberoende” ur ett patientperspektiv och tillkännager
              detta för regeringen.
            </item>
          </list>
        </div>
        <div type="motContent">
          <head type="h1" xml:id="i-ViTgKKtHBpCz6QBgUyrZPj">
            Motivering
          </head>
          <p xml:id="i-86BcgCQwBfLLuArVtfsAjM">
            Kristdemokraterna vill att alla människor ska kunna växa upp
            och leva utan risk att skadas på grund av eget eller andras bruk
            av alkohol, narkotika, doping och tobak eller spel om pengar (ANDTS).
            De allra flesta vuxna i Sverige har en låg eller måttlig konsumtion
            av alkohol. Samtidigt vet vi att alkohol och missbruk av alkohol
            ligger bakom många av samhällets stora problem som exempelvis
            våld och annan kriminalitet, splittrade familjeförhållanden, trafikolyckor
            och sjukskrivningar. För Kristdemokraterna är det därför viktigt
            att stå upp för en solidarisk och restriktiv alkoholpolitik. Tillgängligheten
            begränsas genom att värna Systembolagets monopol och genom en
            aktiv prispolitik som via punktskatter gör alkohol dyrare än andra
            drycker. Det finns starka samband mellan tobaksrökning och flera
            olika sjukdomar. De tobaksrelaterade samhällsekonomiska kostnaderna
            är höga. Det är därför en angelägen uppgift att förbättra folkhälsan
            genom att få fler personer att sluta röka och att förebygga så
            att personer inte börjar. Dessutom ska det i möjligaste mån förhindras
            att någon utsätts för passiv rökning. Exponeringsförbud för röktobak
            och höjda punktskatter är en viktig del.
          </p>
          <p xml:id="i-Fec86prrrgpBa4d2wyFPV9">
            Kristdemokraterna vill ha ett narkotikafritt samhälle och arbetar
            således konsekvent för att stoppa alla tendenser till drogliberalisering.
            En fortsatt restriktiv narkotikapolitik ska kombineras med en
            god missbruks- och beroendevård.
          </p>
          <p xml:id="i-UNgiHPoQ9MYZeBunnksqvy">
            Många personer som lever med missbruksproblematik eller beroendesjukdom
            känner stor skuld och skam. För att avstigmatisera är det därför
            viktigt att konstatera att beroende är en sjukdom – inte resultatet
            av ett bristande karaktärsdrag. Vissa anser att detta är kontroversiellt
            men hjärnavbildningsmetodik visar tydligt att långvarigt och upprepat
            alkohol- eller narkotikaintag ger förändringar i hjärnan. När
            vi äter god mat, motionerar eller har sex frisätter hjärnans belöningssystem
            dopamin; vi får en känsla av välmående. När vi dricker alkohol,
            använder narkotika eller spelar om pengar, aktiveras samma system
            i hjärnan, men mycket mer dopamin frisätts. Vi upplever en berusande
            känsla. Vid upprepad berusning minskar emellertid dopaminaktiviteten
            i belöningssystemet gradvis. Stämningsläget i nyktert tillstånd
            sjunker. Ångest och depression är vanligt. Förändringarna i belöningssystemet
            gör även att det skapas ett starkt sug efter drogen. Suget driver
            på ett tvångsmässigt missbruk. Alkoholen eller narkotikan blir
            då nödvändig för att slippa att må dåligt. Parallellt med förändringarna
            i belöningssystemet minskar även aktiviteten i den främre delen
            av hjärnan. Det gör att impulskontrollen och förmågan att stå
            emot suget försämras. Det blir svårt att ”nöja sig med” att bara
            dricka en öl eller ett glas vin. Förändringarna i hjärnan gör
            att det kan vara övermänskligt att bara ”rycka upp sig” och sluta
            dricka alkohol eller använda narkotika. Man försummar arbete,
            familj och barn för att i stället dricka, eller planera för att
            dricka eller använda narkotika. När vi definierar beroende som
            sjukdom måste det få konsekvenser i hur dessa patienter bemöts
            och vilka insatser som erbjuds. Att låta sjukvården få ett ensamt
            huvudansvar är avgörande för en beroendevård utan skuld och skam.
          </p>
          <head type="h1" xml:id="i-Fr5xGYNczemMoCAX4NyKPX">
            Sverige behöver en tydlig ANDTS-strategi
          </head>
          <p xml:id="i-4WebUhMF2FoWbRtTtpWSnm">
            Ett framgångsrikt ANDTS-arbete kräver ett långsiktigt och uthålligt
            perspektiv utifrån tre perspektiv: i) tillgänglighetsbegräns­ningar;
            ii) effektiva preventiva insatser samt iii) vård- och behandlingsinsatser.
            Ett tydligt politiskt ledarskap och en ändamålsenlig ANDTS-strategi
            som beaktar dessa delar är avgörande för att arbetet ska vara
            framgångsrikt. Det kan inte heller nog betonas att verkningsfulla
            före­byggande åtgärder för att uppnå ett narkotikafritt samhälle
            är av central betydelse för att bekämpa grov organiserad brottslighet,
            vars ekonomiska motor ofta utgörs av intäkter från narkotikahandel.
            Konflikter om narkotikahandel är inte sällan bakomliggande orsak
            till skjutningar och sprängningar som påverkar tryggheten i samhället
            på ett mycket allvarligt sätt. Därför är insatser mot narkotikabruk
            oerhört viktiga. Kristdemokraterna föreslår exempelvis även straffskärpningar,
            omfattande satsningar på polis och övriga rättsväsendet samt socialtjänsten,
            utöver de åtgärder som vi föreslår i denna motion.
          </p>
          <p xml:id="i-DFLBECJyajmyMDVigjk8DK">
            Den första ANDT-strategin togs fram under ledning av dåvarande
            folkhälsominister Maria Larsson (KD) och antogs av riksdagen i
            mars 2011. Den senaste ANDT-strategin löpt ut vid årsskiftet 20/21
            och när regeringen väl presenterade ett nytt förslag till strategi
            inför riksdagen under våren 2021 var det dessvärre en undermålig
            produkt. Strategin var otydlig och saknade såväl konkreta insatser
            som ett politiskt ledarskap.
          </p>
          <p xml:id="i-9RUJ8DdZTndq2RN7Dmpcj6">
            Att släppa igenom en dålig strategi i riksdagen bara för att
            ha en strategi vore ett svek mot alla de barn som lever i en familj
            där det finns missbruksproblematik. Men också mot alla de människor
            som far illa eller riskerar att fara illa av sitt eget eller andras
            användning av exempelvis alkohol eller narkotika. Kristdemokraterna
            yrkade därför på att regeringens förslag till strategi skulle
            avslås. Vi följde upp vårt avslagsyrkande med 30 konkreta yrkanden
            kring vad vi anser behöver prioriteras för att strategin ska bli
            ett effektivt och konkret verktyg för att proaktivt och långsiktigt
            stärka och intensifiera arbetet inom ANDTS-området på alla nivåer.
            Detta inkluderar ANDTS-politiska beslut och insatser på nationell,
            regional och kommunal nivå men också ett tillvaratagande av det
            civila samhällets expertis och insatser inom området.
          </p>
          <p xml:id="i-KSftGQzUhpQuvbsTYtcJZk">
            Kristdemokraternas förslag till avslag av regeringens förslag
            till ANDTS-strategi fick glädjande nog stöd av en majoritet i
            riksdagen. Eftersom Kristdemokraterna är angelägna om att Sverige
            så snart som möjligt får en ny ändamålsenlig ANDTS-strategi på
            plats arbetade vi konstruktivt tillsammans med övriga partier
            i socialutskottet och enades om ett antal tillkännagivande som
            kan förbättra strategin och arbetet framåt. Vi välkomnar att regeringen
            i den nu aktuella budgetpropositionen aviserade att de kommer
            återkomma till riksdagen med ett nytt förslag på ANDTS-strategi
            och vi kommer följa arbetet noga. Kristdemokraterna förutsätter
            att regeringen kommer verkställa riksdagens tillkännagivanden
            ifrån det aktuella betänkandet: att uppdra åt Socialstyrelsen
            att genomföra kartläggningar om missbruk i syfte att förbättra
            beroendevården; att strategins övergripande mål bör ta hänsyn
            till att olika nikotin- och tobaksprodukter kan orsaka olika stora
            skadeverkningar; att ge Socialstyrelsen i uppdrag att klargöra
            de gradskillnader av ANDT-produkters skadeverkningar som är vetenskapligt
            påvisade - bland annat för att ha som underlag vid lagstiftning
            inom området; att inrätta ett nationellt kompetenscentrum för
            prevention för att förvalta, kvalitetssäkra och vidareutveckla
            framgångsrika ANDTS-förebyggande metoder. Därtill vore det välkommet
            om regeringen inspireras av den skuggstrategi som togs fram av
            experter inom ANDTS-området och som lämnades till socialdepartementet
            för drygt ett år sedan. Närmare 30 organisationer inom det civila
            samhället stod bakom denna skuggstrategi.
          </p>
          <head type="h2" xml:id="i-JnXxWjgtLtPMYJ7USqvLYM">
            Organisation och styrning av ANDTS-politiken
          </head>
          <p xml:id="i-Y8C9HDBQgbKnNrgsb5cMYH">
            För att det systematiska förebyggande arbetet inom ANDTS-området
            ska bli framgångsrikt måste arbetet bedrivas på olika nivåer och
            involvera alla centrala aktörer. En ändamåls­enlig organisationsstruktur
            och samverkansmodeller på nationell, regional och kommu­nal nivå
            är grundläggande. Strukturen med särskilda samordnare för ANDTS-arbetet
            både lokalt och regionalt är central för att koordinera och genomföra
            insatserna inom strategin. Kristdemokraterna noterar dock med
            oro att antalet lokala ANDTS-samord­nare har minskat konstant
            under de senaste åren. År 2011 rapporterades 148 helårs­tjänster
            som samordnare fördelade över 80 procent av kommunerna. År 2020
            hade antalet helårstjänster sjunkit till 84,5 (i samma antal kommuner)
            med en genomsnittlig arbetstid på 40 procent per samordnare. Det
            finns därmed en överhängande risk att det lokala och systematiskt
            förebyggande ANDTS-arbetet inte får den uppmärksamhet och de resurser
            som motsvarar dess samhälleliga problembörda. Det är därför avgörande
            med ett tydligt politiskt ledarskap som prioriterar en ändamålsenlig
            organisationsstruk­tur och resursförstärkning. Kristdemokraterna
            menar att detta omfattar en samordnings­funktion vid Regeringskansliet
            men också ett nationellt kompetenscentrum för ANDTS-prevention
            samt en prioritering av det civila samhällets insatser inom området.
          </p>
          <head type="h3" xml:id="i-XB9HTWjvCxMgewrpLaypxM">
            Samordningsfunktion för ANDTS inom Regeringskansliet
          </head>
          <p xml:id="i-ADh3o8uKiNQbiNCJ5MkCUz">
            För att skapa en långsiktigt hållbar nationell struktur tog den
            tidigare alliansregeringen beslut om att inrätta en samordningsfunktion
            inom Regeringskansliet för regeringens ANDT-politik. Denna funktion
            avvecklades sedermera av den socialdemokratiskt ledda regeringen.
            Kristdemokraterna anser att funktionen bör återinföras och att
            den på en operativ nivå ska följa utvecklingen inom området samt
            utifrån Folkhälsomyndig­hetens årliga uppföljningar och analyser
            utarbeta två­åriga konkreta handlingsplaner som knyts till en
            ANDTS-strategin. Funktionen bör ha en rådgivande roll till regeringen
            i ANDTS-frågor samt informera regeringen om bl.a. forsknings-
            och utredningsresultat med relevans för utformningen och uppdatering
            av politiken inom dessa områden. Ansvarigt statsråd bör leda arbetet
            och samverka med fasta representanter från relevanta myndigheter,
            forskarsamhället, den idéburna sektorn samt Sveriges Kommu­ner
            och Regioner.
          </p>
          <head type="h3" xml:id="i-A2U2KCteobUHT8AE3emKUq">
            Nationellt kompetenscentrum för ANDTS-prevention
          </head>
          <p xml:id="i-3xze5UwsA5u8iJ4gcvkTAq">
            Det finns flera ANDTS-förebyggande metoder som utvecklats och
            visats vara framgångsrika. I det arbetet är organisationen Stockholm
            förebygger Alkohol- och Drog-problem (STAD) en viktig aktör och
            förebild. I dagsläget är det framför allt fyra framgångsrika metoder
            utvecklade av STAD som är efterfrågade och som många kommuner
            behöver hjälp med: Ansvarsfull alkohol­servering, Krogar mot knark,
            Fotboll utan Fylla och 100 % Ren Hårdträning. För att kunna sprida,
            implementera och kvalitetssäkra evidensbaserade preventiva metoder
            behöver kommuner och regioner utbildning och ett nationellt stöd,
            vilket i dag saknas. Kristdemokraterna har därför under lång tid
            föreslagit att det ska inrättas ett nationellt kompetenscentrum
            med fokus på ANDTS-prevention utifrån STAD:s organisation. Det
            är glädjande att en majoritet i riksdagen tidigare i år gav stöd
            till förslaget. Kristdemokraterna kommer noga följa hur regeringen
            kommer tillgodose det aktuella tillkännagivandet. Kristdemokraterna
            avsätter 70 miljoner kronor per år 2022–2024 för detta ändamål
            inom utgiftsområde 9.
          </p>
          <head type="h3" xml:id="i-ACWXq3GmkcQbenWmPHTtjh">
            Folkhälsomyndigheten
          </head>
          <p xml:id="i-MVyR2VBbKFN23P6YeUxQBx">
            Kristdemokraterna anser att Folkhälsomyndigheten bör bibehålla
            rollen som nationellt samordnande myndighet på ANDTS-området.
            Därutöver menar Kristdemokraterna att myndigheten bör få i uppdrag
            att verka för att öka medvetenheten och förståelsen för vikten
            av att preventivt arbete utförs strukturerat inte bara på universell
            nivå utan även på selektiv och indikerad nivå för att effektivt
            nå ut med rätt insatser till rätt målgrupper. Regeringen skrev
            i den av riksdagens avslagna proposition angående en ny ANDTS-strategi
            (s. 43) att det finns anledning att överväga ett ökat fokus på
            selektiv prevention för att hitta de barn och unga som är belastade
            med många riskfaktorer och som kommer att behöva mer stöd. Kristdemokraterna
            vill betona att det kan vara livsavgörande att barn som växer
            upp med föräldrar som har missbruksproblematik och/eller svår
            psykisk ohälsa, men också att barn och unga som själva lever med
            psykisk ohälsa eller en neuropsykiatrisk funktionsnedsättning,
            nås av evidensbaserade selektiva preventionsinsatser för att förebygga
            framtida psykisk ohälsa, riskbeteende och missbruk eller beroende.
            Lika viktigt är det att indikerad prevention når ut till exempelvis
            personer med ett tidigare missbruk eller beroende för att förebygga
            risken för återfall. Kristdemokraterna anser därför att det inte
            duger att överväga ett ökat fokus på selektiv prevention på det
            sätt som regeringen föreslår i en strategi som ska vara vägledande
            för arbetet inom området. I stället bör Folkhälsomyndigheten få
            i uppdrag att ta fram riktlinjer kring när och till vilka målgrupper
            de olika preventionsnivåerna (universell, selektiv och indikerad
            nivå) ska användas för att effektivt förebygga och minska skadeverkningarna
            inom ANDTS-området.
          </p>
          <p xml:id="i-4v6oUZ6TQsTpF24tRYMGih">
            I sammanhanget är det också angeläget att det görs beräkningar
            av de preventiva meto­dernas kostnadseffektivitet för att stimulera
            politiska prioriteringar som främjar en ökad användning av de
            bevisat effektiva folkhälsofrämjande metoderna. En beräkning av
            kostnadseffektiviteten av STAD:s metod Ansvarsfull alkoholservering
            visar exempelvis att för varje krona som investeras i metoden
            sparar samhället 39 kronor i form av ute­blivna kostnader för
            bl.a. polisiära insatser och sjukvård.
            <ref target="i-EodYKRcUgmXGs5XxXJw1Ze">
              [1]
            </ref>
            Liknande beräkning kring kostnadseffektiviteten bör göras för
            i första hand Krogar mot knark och Fotboll utan Fylla men i förlängningen
            också för fler evidensbaserade metoder inom ANDTS-området.
          </p>
          <head type="h3" xml:id="i-DY28WGCq2eANsVd9mFrNzs">
            Det civila samhället
          </head>
          <p xml:id="i-PDQNq7NAxTQX6k8cBCYD7R">
            Kristdemokraterna ser det civila samhället som en stor resurs
            i det förebyggande folk­hälsoarbetet, så även inom ANDTS-området
            där det civila samhället fyller en viktig uppgift genom att stödja
            personer som själva har missbruksproblematik eller lider av beroendesjukdom
            genom exempelvis vård och behandling, men också genom att vara
            till stöd för anhöriga och genom att erbjuda alkohol- och drogfria
            mötesplatser. Det civila samhället har sammantaget en viktig roll
            i att uppfylla delar av målen i ANDTS-strategin men också i det
            förebyggande arbetet riktat exempelvis mot ungdomar som riskerar
            att hamna i kriminella miljöer. Vi anslår därför 10 miljoner kronor
            per år 2022-2024 till att stödja det civila samhället i genomförande
            av ANDTS-strategin.
          </p>
          <head type="h2" xml:id="i-TBhrGqu6q8dVf1AFhfZ3Zn">
            Vetenskaplig riskbedömning av ANDT-produkters skadeverkningar
          </head>
          <p xml:id="i-RypNUcf2ebUTx3pM7AUTLz">
            Intag av alla produkter inom ANDT medför negativa hälsoeffekter,
            men det är skillnad på graden av skador som kan uppkomma för både
            individen och dennes omgivning beroende på vilken produkt som
            intas. Det är exempelvis skillnad på rökning av standard­cigaretter,
            e‑cigaretter, andra typer av cigaretter och bruk av snus, tuggtobak
            och nikotinprodukter. I lag­stiftningen räknas dock all tobak
            lika, vilket kan medföra att en övergång från rökning till snusning
            försvåras, trots att vetenskapen pekar på att riskfaktorn negativa
            hälso­effekter är betydligt högre för rökare än snusare. Det pågår
            också en expansiv utveck­ling av nikotinprodukter som kan vara
            ett bättre alternativ än att röka tobak. Kristdemokraternas mål
            är att minska skadorna kopplade till tobak och nikotin. Vi kan
            nå det målet genom att lägga kraft på att minska rökningen i kombination
            med att premiera ett starkt förebyggande arbetet så att unga varken
            börja röka eller använda nikotinprodukter. I linje med detta har
            Kristdemokraterna tidigare föreslagit att Socialstyrelsen bör
            få ett uppdrag i syfte att klargöra de gradskillnader som är vetenskapligt
            påvisade för olika ANDT-produkter och att dessa be­aktas vid reglering
            av lagstiftning inom området. Vi välkomnar att en majoritet i
            riksdagen tidigare i år har ställt sig bakom detta förslag och
            kommer följa regeringens hantering av frågan noga.
          </p>
          <head type="h2" xml:id="i-WATHbGuKRcZFukzCcyHQHa">
            Corona-pandemins effekter på folkhälsan kopplat till ANDTS
          </head>
          <p xml:id="i-AaTzZ3YA1Cx28abU1JWErB">
            Hemmiljön, familjelivet och uppväxtförhållandena påverkar vår
            hälsa och livskvalitet. Det har inte minst blivit synligt under
            pandemin då många tillbringat extra tid hemma med familjen eller
            i ensamhet. I ett dokument om covid-19 och mental hälsa, varnar
            FN för pandemins konsekvenser: ”Många människor är rädda för att
            bli smittade, att dö eller förlora familjemedlemmar. Andra lider
            av att vara isolerade och långt ifrån nära och kära. Miljontals
            bävar för framtiden och ekonomisk kris då de förlorar jobb och
            inkomster
            <ref target="i-KhYhhRFZNAcpJDEPmrLMHW">
              [2]
            </ref>
            . Den personliga upplevelsen av allt detta kan driva människor
            till ett ökat intag av ANDT-produkter eller ett okontrollerat
            spel om pengar. Det är välkommet att flertalet forskningsstudier
            med ett ANDTS-perspektiv har initierats och genomförts inom detta
            område. Det är viktigt att följa upp resultaten följs upp och
            beaktas ur ett folkhälsoperspektiv.
          </p>
          <head type="h2" xml:id="i-Utmb2TwPtMVtorNmT9c116">
            Alkohol
          </head>
          <p xml:id="i-Uy333vuvnpWrTV8VJjNaxW">
            Kristdemokraterna står upp för en solidarisk och restriktiv alkoholpolitik
            som syftar till ett samhälle där alla ska kunna växa upp och leva
            utan risk att skadas på grund av eget eller andras bruk av alkohol.
            Även om de flesta dricker måttliga mängder alkohol och förknippar
            öl och vin med fest, livskvalitet och kulinariska upplevelser,
            kan alkohol ge allvarliga konsekvenser inte bara för den enskilda
            brukaren utan även för omgivningen. Våld och annan kriminalitet,
            splittrade familjeförhållanden, trafikolyckor och sjukskriv­ningar
            är några exempel. Ofta kan också fattigdom och utanförskap kopplas
            till bruk av alkohol. Vi bär alla dessutom på en medfödd hög eller
            låg risk för att utveckla ett bero­ende av alkohol eller andra
            droger. Risken för skador varierar därför mellan individer, över
            ålder och beroende på situation och dryckesmönster. Risken för
            skador av alkohol ökar gradvis med ökande konsumtion. Färsk forskning
            visar att det inte finns någon tydlig gräns under vilken alkoholkonsumtion
            är helt riskfri. Baserat på den senaste forskningen är det angeläget
            att Socialstyrelsen får i uppdrag att se över riktlinjerna angående
            riskkonsumtion.
          </p>
          <head type="h3" xml:id="i-EWrYo5v72Rp6AiVkCbYgFL">
            En solidarisk och restriktiv alkoholpolitik
          </head>
          <p xml:id="i-5UnuyVu6VYpErBjtHu4m9s">
            Kristdemokraterna står utifrån ett solidariskt och folkhälsobaserat
            perspektiv upp för en restriktiv alkoholpolitik. Vi värnar Systembolagets
            monopol där försäljning av alkohol ska ske med ansvar och utan
            vinstmaximering samt utan erbjudande om merförsäljning. Alkoholmonopolet
            och en aktiv prispolitik som via punktskatter gör alkohol dyrare
            än andra drycker, samt restriktiva regler kring marknadsföring
            av alkoholhaltiga drycker, är de viktigaste inslagen i Sveriges
            restriktiva alkoholpolitik.
          </p>
          <head type="h3" xml:id="i-UBbzcaD2K3jb2NWym9LKzi">
            Förebyggande insatser
          </head>
          <p xml:id="i-CweNEwiD7kPoQnyy2AZqdU">
            Alkoholexponering under graviditeten: Fetalt alkoholsyndrom (FAS)
            är den mest välkända medfödda skadan av alkohol och ger förändrat
            utseende, försämrad tillväxt och skador på centrala nervsystemet.
            Skadorna är irreversibla och personer med FAS kan behöva stödinsatser
            från samhället i form av ekonomiskt bistånd och särskilt stöd
            i skolan. Förutom det stora mänskliga lidandet för personer med
            FAS är därmed även de samhällsrelaterade kostnaderna höga. Det
            är därför viktigt med universella preventiva insatser för att
            informera kvinnor i fertil ålder om riskerna med alkoholkonsumtion
            under graviditeten samt att göra riktade insatser till kvinnor
            i fertil ålder med alkoholberoende så de kan få stöd för att klara
            av att inte dricka alkohol under graviditeten. Det är vidare viktigt
            att höja kunskapen bland läkare och annan personal på BVC-mottagningar
            eller inom socialtjänst, förskola och skola kring följderna av
            alkoholkonsumtion under graviditet. Det är inte ovanligt att det
            döljer sig alkoholrelaterade fosterskador hos barn med diagnoser
            som ADHD och autism. Om mindre uttalade fall av alkoholrelaterade
            fosterskador, och FAS, skulle upptäckas tidigt i livet skulle
            det ge bättre förutsättningar att ge riktat medicinskt, pedagogiskt
            och psykosocialt stöd. Kristdemokraterna anser därför att förutsättningarna
            för att etablera ett nationellt tvärprofessionellt kompetenscentrum
            i Sverige, med uppgift att utveckla preventiva åtgärder för att
            alkoholrelaterade fosterskador inte uppstår, bör utredas. Centret
            bör också omfatta utvecklande av utbildningsprogram i upptäckt,
            utredning och behandling av redan uppkomna skador.
          </p>
          <p xml:id="i-6wT2ySYQSYJQMbmUmvK7tJ">
            Alkohol och unga: Det är viktigt att samhället vidtar åtgärder
            för att bibehålla den positiva trenden med minskad alkoholkonsumtion
            bland unga, inte minst eftersom de personer som de facto debuterar
            tidigt inte sällan har ett riskbrytande beteende kring alkohol
            och droger samt lider av psykisk ohälsa. Den unga hjärnan är därtill
            mycket känslig för alkoholens effek­ter och risken att hamna i
            missbruk och beroende är kraftigt förhöjd vid en alkoholdebut
            under tonårstiden. Denna riskgrupp kommer därför med stor sannolikhet
            att behöva om­fattande insatser av samhällets gemensamma resurser
            senare i livet. Med andra ord är ett framgångsrikt alkoholpreventivt
            arbete och insatser för att tidigt fånga upp ungdomar med alkoholproblematik
            viktiga – framför allt för de drabbade personerna och deras familjer,
            men även ur ett samhällsekonomiskt perspektiv. Utifrån dessa perspektiv
            spelar ett nationellt kompetenscentrum för ANDTS-prevention, men
            också tydliggörandet kring vikten av att applicera preventionsinsatser
            på universell, selektiv och indikerad nivå, en avgörande roll.
          </p>
          <p xml:id="i-HaUR7whRWojbTpWSNY1EAB">
            Alkohol och äldre: Det är värt att notera att äldres alkoholkonsumtion
            har ökat under de senaste åren i jämförelse med andra åldersgrupper
            men också i absoluta tal.
            <ref target="i-JedUgSEZ9R84duVJvEdvBX">
              [3]
            </ref>
            Därtill har den alkoholrelaterade dödligheten ökat bland äldre.
            Det är därför angeläget att identifiera effektiva insatser för
            att motverka och förebygga riskkonsumtion bland äldre. Vi noterar
            och välkomnar den föreslagna strategins ansatser inom detta område.
            Men vi anser att regeringen i stället för att överväga att stärka
            förutsättningarna för att anställda inom hälso- och sjukvården
            samt äldreomsorgen har kunskap om alkoholens negativa effekter
            på hälsan och rutiner för att identifiera och agera vid misstanke
            om eller upptäckt av risk- eller missbruk av alkohol, bör verka
            för att säkerställa detta. Det är också värt att notera att rätten
            till en fast läkarkontakt med en namngiven läkare ger förutsättningar
            för att skapa den relation som kan behövas mellan patient och
            vårdgivare för att kunna sam­tala om bl.a. riskkonsumtion av alkohol.
            I dag präglas primärvården av ett stort antal uppgifter men alldeles
            för få medarbetare för att kunna genomföra dessa. Primärvården
            spelar en viktig roll inom många områden, men den måste resurssättas
            rätt så att den har förutsättningar att kunna utföra uppdraget.
          </p>
          <head type="h3" xml:id="i-25deVkNMRazby5xyJ5TJ4q">
            Gårdsförsäljning av lokalproducerad alkohol
          </head>
          <p xml:id="i-ULsjuGiS6WNRGMZR27XaXV">
            Kristdemokraterna är principiellt inte emot gårdsförsäljning
            av lokalproducerad alkohol i små volymer. Vår ståndpunkt är att
            Systembolagets detaljhandelsmonopol ska värnas. Om gårdsförsäljning
            skulle visa sig vara förenligt med Systembolagets monopol så skulle
            vi vara positiva till ett sådant införande. Där är vi dock inte
            idag. Frågan har utretts flera gånger och slutsatsen har varit
            att om enbart svenska tillverkare får sälja sina produkter direkt
            till konsument på tillverkningsstället är det diskriminerande
            samt strider mot EU-rätten. Detta med anledning av att ett enskilt
            land inte får diskriminera utländska producenter eller produkter.
            Kristdemokraterna har därför ställt sig bakom det tillkännagivande
            som riksdagen gav till regeringen 2018 om att under förutsättning
            att Systembolagets detaljhandelsmonopol kan upprätthållas verka
            för en lagstiftning som möjliggör gårdsförsäljning i begränsad
            utsträckning. Utifrån Januariöverenskommelsen tillsattes det en
            ny utredning kring gårdsförsäljning som ska presenteras under
            hösten 2021. Kristdemokraterna kommer följa frågan noga.
          </p>
          <head type="h3" xml:id="i-37hY3V2w1DjiwmnxnDiXMv">
            Systembolagets utvidgade service
          </head>
          <p xml:id="i-2LUbHGdwSgdgFTkHEDcSun">
            Genom Systembolagets så kallade utvidgade service ges de lokala
            alkoholproducenternas möjlighet att sälja sina produkter samtidigt
            som alkoholmonopolet värnas. Det går numera att beställa en gårds
            lokalproducerade varor till närmaste Systembolag. Varorna levereras
            fritt för såväl kund som leverantör. Lokala produkter har numera
            särskild hyllmärkning i butiken och såväl sortimentet som försäljningsvolymen
            har utökats på senare år. Kristdemokraterna ser positivt på denna
            service och anser att det är värt att det i samverkan med lokala
            producenterna görs en översyn kring möjligheten att utveckla servicen
            ytterligare för att tillfredsställa de lokala producenternas behov
            av att sälja sina produkter till en bredare kundkrets.
          </p>
          <head type="h2" xml:id="i-Y4nxyfYfLifvW4CufU6KJt">
            Narkotika
          </head>
          <p xml:id="i-HAsRkbz42PpDAKvHdYwhL2">
            Kristdemokraterna vill ha ett narkotikafritt samhälle och arbetar
            konsekvent för att stoppa alla tendenser till drogliberalisering.
            Antalet döda och skadade på grund av narkotikamissbruk ska minska.
            Det är också prioriterat att minska dödligheten bland ungdomar
            kopplat till experimenterande med droger. Ett effektivt förebyggande
            arbete, en god vård och behandling för den som fastnat i missbruk
            och beroende tillsammans med brottsbekämpande insatser från tull
            och polis är viktigt. Det är inte minst viktigt i ljuset av att
            antalet beslag av den förrädiska drogen kristall (metamfetamin)
            har ökat i Sverige under det senaste året. Sedan 2011 har polis
            och tull rätt att beslagta preparat som är misstänkt farliga.
            En åklagare kan besluta att varorna ska förstöras. Relevanta myndigheter
            har också möjlighet att beställa nya preparat på internet för
            att skynda på narkotikaklassningen. Hittills har samhället ofta
            legat steget efter, men vi får inte ge upp kampen mot nätdrogerna.
          </p>
          <head type="h3" xml:id="i-3ZLajKNRtqiNg8dcKfrEki">
            Nej till avkriminalisering för eget bruk och nej till legalisering
          </head>
          <p xml:id="i-PZQEzVudDMMV2jHnZvNCPM">
            Kristdemokraterna är emot all avkriminalisering av innehav av
            narkotika för eget bruk. Bruk av narkotika är skadligt för hälsan
            och medför ett stort mänskligt lidande och många negativa effekter
            i samhället kopplat till exempelvis kriminalitet. Användande av
            narkotika ska därmed inte uppmuntras genom att trösklarna för
            att prova sänks. Det vore förödande om så skedde. En fördel med
            Sveriges nuvarande system är också att en polis som möter en ungdom
            som är påverkad eller innehar exempelvis cannabis har rätt att
            ta per­sonen till Maria Ungdom eller motsvarande beroendevård
            samt att ta kontakt med föräldrarna. Det ger möjlighet att bryta
            ett missbruk tidigt – innan det övergår till ett tyngre beroende.
            En möjlighet som skulle gå förlorad vid avkriminalisering.
          </p>
          <p xml:id="i-3YQwTRjG84o2RdNsEdHhiA">
            Kristdemokraterna är också emot all form av legalisering av narkotika.
            Liberaliseringsströmningarna förespråkar främst legalisering av
            cannabis, men Kristdemokraterna är fast övertygade om att de dokumenterade
            negativa effekterna av cannabis är alltför stora. Det är också
            värt att notera att koncentrationen av THC, som ger ruseffekten,
            är flerfalt högre i cannabis i dag än vad den var för 20 år sedan.
            Det finns säkerställda samband mellan cannabismissbruk i tonåren
            och ökad risk att inte slutföra skolan, att utveckla beroende
            samt ökad psykisk ohälsa och kognitiva funktionsnedsättningar
            i vuxen ålder. En legalisering medför per definition en ökad tillgänglighet,
            vilket ökar risken för att ungdomar börjar använda cannabis. Detta
            bekräftas av en nyligen publi­cerad studie kring effekterna av
            legalisering av marijuana på ungdomars användande i Kalifornien
            <ref target="i-CmJLxLEUPJ1ShL2n1YWAo">
              [4]
            </ref>
            . Kortfattat visar resultaten att ungdomar i årskurs 7, 9 och
            11 efter legali­seringen har ökat sitt användande av marijuana
            med 18 procent (använt någon gång) och 23 procent (användning
            senaste 30 dagarna) jämfört med en tidigare nedåtgående trend
            i användandet. En nyligen publicerad fokusrapport från CAN
            <ref target="i-omeE9hn731VYBQNYUrLic">
              [5]
            </ref>
            visar att andelen av ung­domar i årskurs 9 som har rökt cannabis
            de senaste tolv månaderna har legat konstant runt 5–6 procent
            mellan 1995 och 2019. Det är glädjande nog en låg andel i ett
            inter­nationellt perspektiv. Samtidigt är det oroande att ungdomarnas
            uppfattning om att det är en stor risk att använda cannabis regelbundet
            har minskat från 92 procent 1995 till under 58 procent 2019. Det
            är därför ytterst angeläget att upprätthålla höga trösklar för
            ett ökat användande genom att motverka både avkriminalisering
            av innehav av narko­tika för eget bruk och all form av legalisering.
          </p>
          <head type="h3" xml:id="i-UxgYjtkNwose4YW29KCJQr">
            Utredning av narkotikapolitiken
          </head>
          <p xml:id="i-PYSw1FngPtnXwhZrVBffLU">
            Under våren 2020 ställde sig Kristdemokraterna, tillsammans med
            samtliga övriga partier i Sveriges riksdag, bakom följande tillkännagivande
            till regeringen:
          </p>
          <p xml:id="i-SNWpmFGtU9k5zt8eD2tp6r">
            ”Sverige behöver en nollvision och en nolltolerans mot narkotikarelaterade
            dödsfall. I första hand ska fokus ligga på att förebygga så att
            människor väljer att inte använda narkotika. Vidare bör man uppmärksamma
            individen och dennes rätt att få det stöd och den behandling han
            eller hon behöver för sin beroendesjukdom. Evidensbaserad behandling
            är det som hjälper människor tillbaka till ett fungerande liv.
            Enligt vår mening måste en fortsatt restriktiv narkotikapolitik
            kombineras med en god missbruks- och beroendevård som innehåller
            insatser för skademinimering, som exempelvis minskad spridning
            av blodsmittor. Vi anser därför att den nuvarande narkotikapolitiken
            bör utvärderas i syfte att säkerställa att svensk narkotikapolitik
            är förenlig med kraven på evidensbaserad vård, beprövad erfarenhet
            och skademinimering.” Enligt den aktuella budgetpropositionen
            bereds tillkännagivandet för närvarande vid Regeringskansliet.
          </p>
          <p xml:id="i-YPMRfMnBK3T995U59TWCuq">
            Det krävs enligt Kristdemokraternas mening tre starka ben för
            att effektivt minska den höga narkotikadödligheten och för att
            motverka det mänskliga lidandet samt de negativa effekterna som
            narkotikan har på samhället: 1) insatser för att minska tillgängligheten,
            2) ett effektivt förebyggande arbetet samt 3) evidensbaserad och
            lättillgänglig vård och behandling för missbruksproblematik och
            beroendesjukdom. Vi driver flera förslag inom dessa områden och
            säger i linje med dessa tre delar ett tydligt nej till avkriminalisering
            av eget bruk av narkotika då det riskerar att öka tillgängligheten.
            För att nå målet att minska den höga narkotikadödligheten anser
            Kristdemokraterna att den aktuella utredningen om narkotikapolitiken
            bör analysera utfallet av insatser som i ett internationellt perspektiv
            har vidtagits i syfte att minska narkotikadödligheten.
          </p>
          <head type="h3" xml:id="i-HCgX2CPGESYaN6xKP6ug8A">
            Förebyggande insatser
          </head>
          <p xml:id="i-MTudZDVePutiYrP8esnmTF">
            Brottsförebyggande arbete: Narkotikan och dess avgörande roll
            i det brottsförebyggandet arbetet. Narkotikahandeln är en motor
            i ekonomin som möjliggör de kriminella nätverkens handlingar.
            Missbruksproblematik ökar risken att hamna i utanförskap och i
            en miljö där kriminalitet blir en naturlig del av vardagen. Brister
            inom beroendevårdens tillgänglighet gör att människor inte får
            den vård och det stöd som krävs för att besegra sjukdomen och
            ta sig ur en destruktiv livsstil. Kristdemokraterna har utifrån
            denna kunskap under lång tid drivit flera förslag i riksdagsmotioner
            som syftar till att minska tillgängligheten av narkotika, stärka
            det ANDTS-förebyggande arbetet och skapa en tillgänglig och evidensbaserad
            vård och behandling vid missbruksproblematik och beroendesjukdom.
          </p>
          <p xml:id="i-4cjxPnc6go5Kq7fcYLvZba">
            Nyligen presenterades utredningen ”Kommuner mot brott” (SOU 2021:49)
            Utredningen anser att det som alla kommuner kan och bör åläggas
            att göra för att förebygga brott, inte handlar om att vidta vissa
            specifika brottsförebyggande åtgärder, utan om att arbeta med
            och ta ansvar för de brottsförebyggande frågorna på ett sätt som
            främjar effektivitet i samhällets samlade brottsförebyggande arbete.
            Utredningen föreslår att det införs en ny lag som anger vilka
            krav som ställs på kommunerna. Lagen föreslås heta Lagen om kommuners
            ansvar för brottsförebyggande arbete och träda i kraft den 1 januari
            2023. Kristdemokraterna välkomnar utredningens förslag men vill,
            baserat på narkotikans utpräglade koppling till kriminalitet,
            betona vikten av att det ANDT-preventiva arbetet blir en självklar
            del av det ålagda brottsförebyggande arbetet.
          </p>
          <p xml:id="i-Fs4VbR6Zod1NEWW9BfbLgs">
            Målgruppsinriktad cannabis-prevention: För att motverka liberaliseringsströmningarna
            är det viktigt med målgruppsanpassade och forskningsbaserade informationsinsatser
            för att öka kunskapen om cannabis nega­tiva effekter på hälsa
            och social utveckling. Under den första ANDT-strategin som initierades
            av Kristdemokraterna inrättades projektet Trestad 2 – storstädernas
            satsning mot cannabis som pågick mellan 2012 och 2015. Inom projektet
            samverkade de tre storstäderna utifrån syftet att motverka den
            höga cannabisanvändningen i storstäderna och en liberal attityd
            till cannabis. Insatser genomfördes i samverkan med bl.a. relevanta
            verksamheter inom stadsdelarna, länsstyrelserna, dåvarande ANDT-sekretariatet,
            akade­min, polisen och sjukvården för att stärka och utveckla
            både det drogförebyggande och det rehabiliterande arbetet. Arbetet
            resulterade i en större tydlighet i de metoder som används och
            pekade ut en del problem, vilket ger möjligheter till vidareutveckling
            av insatser och en förbättrad implementering lokalt. Kristdemokraterna
            anser att ett liknan­de nationellt projekt bör vara en del av
            ANDTS-strategin för att stärka och samordna det cannabispreventiva
            arbetet. Projektet bör rymmas inom uppdraget för det föreslagna
            nationella kompetenscentrumet för ANDTS-prevention.
          </p>
          <head type="h3" xml:id="i-61dcyXtKgHHAE9TvU3BTbA">
            Sprututbytesprogram
          </head>
          <p xml:id="i-13eyWcinXADdQZuHMzZ2c1">
            Kristdemokraterna är positiva till utbyggnaden av sprututbytesprogrammet
            då det har dokumenterad effekt på riskbeteenden, dvs. att de som
            söker sig till sprututbytet i mindre utsträckning delar använda
            verktyg med varandra. Detta är viktigt inte minst eftersom ny
            smitta av t.ex. hepatit C vanligtvis sker inom ett par år efter
            injicerings­debut. Genom att minska smittspridningen av framför
            allt hepatit C och hiv kan unga människor skyddas från att bli
            smittade tidigt i livet, vilket sparar mycket lidande och även
            sjukvårdskostnader. Sprututbytesprogram förbättrar också förutsättningarna
            för beroende­vården att nå ut med hjälpinsatser till individer
            som annars inte skulle uppsöka vården. En rädsla som finns är
            att ett utbrett sprututbytesprogram skulle leda till en ökad drog­användning,
            men det finns ganska omfattande forskning på det området, och
            inga studier visar ett ökat drogintag vare sig på individ- eller
            på samhällsnivå.
          </p>
          <head type="h3" xml:id="i-HxnddMzVJeNtzvLeM9BWqM">
            Bred tillgänglighet av naloxonläkemedel
          </head>
          <p xml:id="i-4VVpfbTBgVYAbLN7ZcJkmE">
            Den narkotikarelaterade dödligheten i Sverige är oacceptabelt
            hög, även om det är värt att notera att en rapport från Folkhälsomyndigheten
            nyligen visar att dödligheten minsk­ade med 10 procent 2018. Orsaken
            är inte fastställd, men sannolikt är en bidragande orsak den ökade
            tillgången till naloxon – en läkemedelssubstans som kan häva en
            opioid­överdos. Kristdemokraterna har varit drivande för att naloxonläkemedel
            ska vara tillgängligt för närstående samt polis och räddningstjänst
            vid risk för överdosering av opiater. Naloxon kan inte missbrukas
            och är inte beroendeframkallande. Att snabbt kunna ge en livräddande
            hjälpinsats vid en eventuell överdos är därför mycket viktigt.
            Det är gläd­jande att Socialstyrelsen och Läkemedelsverket nyligen
            har gjort ändringar i sina före­skrifter som möjliggör att:
          </p>
          <p xml:id="i-92oDdb2ZeEYNpSW36y8Lid">
            i) förskrivare får lämna ut naloxonläkemedel direkt till patienter,
            i stället för att läkemedlet förskrivs på recept och hämtas ut
            på apotek
          </p>
          <p xml:id="i-Nd4zRUoGmhEpTxCb22Tdn4">
            ii) sjuksköterskor får förskriva naloxonläkemedel under vissa
            förutsättningar
          </p>
          <p xml:id="i-FBr8f2dDWupZQCYCLdPhYV">
            iii) icke legitimerad personal i ambulans och inom räddningstjänst
            får administrera naloxonläkemedel vid opioidöverdos.
          </p>
          <p xml:id="i-FQPMx2MgriktgQs6WiuqaP">
            Vi välkomnar också att Socialstyrelsen har uppdaterat de nationella
            riktlinjerna för vård och stöd vid missbruk och beroende avseende
            naloxonläkemedel
            <ref target="i-3C2btmEyzhAxq4Xn47W9cM">
              [6]
            </ref>
            . Rekommendationen säger att hälso- och sjukvården bör erbjuda
            naloxonläkemedel till personer i riskzonen för opioidöverdos,
            och att förskrivningen ska kombineras med en utbildningsinsats.
            Kristdemokraterna har länge föreslagit att även anhöriga till
            personer i riskgrupp ska ges tillgång till naloxonläkemedel för
            att kunna ge en livräddande hjälpinsats vid en överdos. Det är
            därför glädjande att ett enigt socialutskott nyligen riktade ett
            tillkännagivande till regeringen om att det bör utredas om fler
            grupper utanför hälso- och sjukvården ska kunna ge naloxonläkemedel
            mot opioidöverdoser. Vi kommer att följa regeringens arbete med
            att verkställa det aktuella tillkännagivandet.
          </p>
          <head type="h2" xml:id="i-2wzJHf915mUs8JU7pt2e64">
            Dopning
          </head>
          <p xml:id="i-H5m6XvHypWeQPayofRyQCf">
            Antidopningsarbetets huvudsyfte är att skydda de rena idrottsutövarna
            och säkerställa deras rätt att delta och tävla i en idrott som
            är fri från dopning. En avgörande faktor för att säkra ett framgångsrikt
            antidopningsarbete är att Wada (World Anti-Doping Agency) och
            de nationella antidopningsorganisationernas (NADO, National Anti-Doping
            Organizations) arbete genomsyras av transparens och organisatoriskt
            oberoende. Kristdemokraterna har under tidigare år motionerat
            i riksdagen om att Sveriges antidopnings­verksamhet ska vara organisatoriskt
            oberoende från Riksidrottsförbundet. Det är en trovärdighetsfråga
            för att Sverige ska kunna upprätthålla en internationellt ledande
            position inom antidopningsarbetet. Kristdemokraterna välkomnar
            därför att Riksidrotts­förbundet har beslutat om att Svensk Antidoping
            ska omvandlas till en fristående och oberoende NADO. Vi har noterat
            att omorganisationen är påbörjad och kommer att följa arbetet
            noga.
          </p>
          <head type="h3" xml:id="i-VdnRR4pjXdV9eDL7RzLZxU">
            Förebyggande insatser
          </head>
          <p xml:id="i-BLmeJyERjvXmkwaFJhgbrM">
            Utanför elitidrotten består dopningsanvändarna framför allt av
            unga män som tränar på gym och använder anabola androgena steroider
            (AAS) för att snabbt bli mer muskulösa. Bruk av AAS medför stora
            fysiska och mentala hälsorisker, varför det preventiva arbetet
            är viktigt. Nätverket mellan STAD och Prevention av dopning i
            Sverige (Prodis) driver ett ambitiöst antidopningsarbete med informationskampanjer
            och utbildning av gympersonal. I dag är det ca 600 gym och träningsanläggningar
            i 100 kommuner och 17 av länen som arbetar med STAD:s metod 100
            % Ren Hårdträning men det är angeläget att nå ut till fler gym
            över hela landet. I Danmark är det obligatoriskt att synliggöra
            om man samarbetar med den danska antidopningsorganisationen eller
            inte, en form av anti­dopningslicensiering som är värd att utvärdera
            även i Sverige.
          </p>
          <head type="h2" xml:id="i-KgdmBAgjk84VG21qtH1y25">
            Tobak och nikotinprodukter
          </head>
          <p xml:id="i-BAc1yBD4pVR2bZmjqZdAhL">
            Tobaksrökning är fortfarande västvärldens enskilt största förebyggbara
            folkhälsopro­blem och beskrivs av Världshälsoorganisationen (WHO)
            som en global epidemi som årligen dödar 5,4 miljoner människor.
            Rökning är den enskilt största påverkbara orsaken till en rad
            allvarliga sjukdomar inklusive hjärt-kärlsjukdomar och cancer.
            Förutom lidande för den drabbade och dennes anhöriga påverkas
            samhällsekonomin av varje cancer- och sjukdomsfall. Direkta vårdkostnader,
            läkemedel, strålbehandling och kirurgi är några kostnader vid
            sidan av sjukfrånvaro. Det är otvetydigt så att ett aktivt folkhälso­arbete
            inom tobaksområdet ger stora vinster för den enskilda människan
            och för samhäl­let i stort. Det är därför en angelägen uppgift
            att få fler att sluta röka och att förebygga så att personer inte
            börjar. Det ska vara svårt att börja och lätt att sluta röka.
            Dessutom ska det i möjligaste mån förhindras att någon utsätts
            för passiv rökning. Exponerings­förbud för röktobak och höjda
            punktskatter är viktiga delar inom området.
          </p>
          <p xml:id="i-5DhqnprgVVjvhnSEjEZYNZ">
            I sammanhanget är det värt att betona att även om alla tobaks-
            och nikotinprodukter medför negativa hälsoeffekter, är det skillnad
            på graden av skador som kan uppkomma för både individen och dennes
            omgivning beroende på vilken produkt som intas. Det är exempelvis
            skillnad på rökning av standard­cigaretter, e‑cigaretter, andra
            typer av cigaretter och bruk av snus, tuggtobak och nikotinprodukter.
            Den sammantagna risken för negativa hälso­effekter är exempelvis
            betydligt högre för rökare än snusare. Kristdemokraternas mål
            är att minska skadorna kopplade till tobak och nikotin. Vi kan
            nå det målet genom att lägga kraft på att etablerade rökare uppmuntras
            att övergå till rökfria nikotinprodukter som exempelvis snus samtidigt
            som det bedrivs ett starkt förebyggande arbetet så att unga varken
            börja röka eller använda nikotinprodukter. I linje med detta har
            Kristdemokraterna tidigare föreslagit att Socialstyrelsen bör
            få ett uppdrag i syfte att klargöra de gradskillnader som är vetenskapligt
            påvisade för olika ANDT-produkter och att dessa be­aktas vid reglering
            av lagstiftning inom området. Vi välkomnar att en majoritet i
            riksdagen tidigare i år har ställt sig bakom detta förslag och
            kommer följa regeringens hantering av frågan noga.
          </p>
          <head type="h3" xml:id="i-5HdqyYv9UbfnnHhUx9KTQT">
            Förebyggande insatser
          </head>
          <p xml:id="i-Pru5yBL3ozwW4oSF9BcfXA">
            Att upprätthålla ålderskontroller och arbeta med program som
            aktivt stöder ungdomar att välja en rök- och drogfri livsstil
            är fortsatt viktigt för att ännu färre ungdomar ska börja röka.
            Att rökningen kraftigt minskar bland ungdomar visar att de insatser
            som hittills gjorts uppenbarligen har haft effekt. Kristdemokraterna
            anser att det är viktigt med fortsatta insatser för att ännu färre
            ungdomar ska börja röka och för att de som är rökare ska sluta
            röka. Ungdomsmottagningarna har ett högt förtroende när det gäller
            informationsinsatser riktade till ungdomar och är därmed viktiga
            också i folkhälso­arbetet.
          </p>
          <p xml:id="i-TPW3cWdcgHgoZR1qZPHkxn">
            Flera insatser har även gjorts för att minska passiv rökning.
            Tobakslagen säger att alla arbetsplatser ska arbeta aktivt för
            att försöka minska risken för passiv rökning. Det finns i dag
            många rökfria arbetsplatser och kommunerna bör uppmuntras att
            skapa fler rökfria miljöer. En angelägen uppgift för kommuner
            och länsstyrelser är att utöva tillsyn på skolgårdar där det ska
            råda rökförbud. Vi står även bakom tobakslagens förbud mot att
            röka på restauranger, i offentliga lokaler eller i lokaler för
            barnomsorg eller sjukvård.
          </p>
          <p xml:id="i-AJJx1hJNo1c1sdcwiHaig4">
            Det är också angeläget att arbeta preventivt kring bruket av
            e‑cigaretter. Nyligen presenterade Statens beredning för medicinsk
            och social utvärdering (SBU) en kunskaps­översikt över den vetenskapliga
            litteraturen runt e‑cigaretter
            <ref target="i-9Q7BcgehYD1sgtkW4P4Vby">
              [7]
            </ref>
            . Rapporten visar samman­taget att det är troligt att personer
            som använder e‑cigaretter efter hand påbörjar bruk av röktobak.
            Bland personer som använder röktobak och även använder e‑cigaretter
            går det inte att avgöra om förekomst av rökstopp är vanligare
            än bland personer som inte an­vänder e‑cigaretter. Nyligen aviserade
            USA att de kommer att införa ett förbud mot smaksatta e‑cigaretter
            och inhalatorer. Kristdemokraterna anser baserat på ovanstående
            att Socialstyrelsen bör analysera kunskapsläget runt e‑cigaretters
            effekt på hälsa och därefter lämna rekommendationer för eventuella
            lagstiftningsändringar.
          </p>
          <head type="h2" xml:id="i-UNmnbrUsbBJvaspnnEoxSF">
            Spel om pengar
          </head>
          <p xml:id="i-5FZuRCQ1M5e5iHHwqBQm4B">
            Någonstans mellan 300 000 och 400 000 personer i Sverige har
            någon grad av spel­problem när det gäller spel om pengar. Inom
            gruppen finns det ca 45 000 personer som har ett utvecklat spelproblem,
            och 15 procent av dem som spelar varje månad på spel med hög risk
            har ett problemspelande. Drygt 165 000 personer delar hushåll
            med någon som har ett problemspelande. Av dessa är 68 000 barn.
            Problem med spel om pengar är en folkhälsofråga. Det är därför
            var välkommet att regeringen hade inkluderat spel om pengar i
            deras förslag till ny ANDTS-strategin. Kristdemokraterna saknar
            dock en tillfredsställande inkludering av spel om pengar inom
            de prioriterade insatsområdena för strategiperioden kopplade till
            respektive långsiktigt mål i strategin. Likaså beskriv regeringen
            att den övervägde att uppdatera förordningen (2012:606) om samordning
            inom alkohol‑, narkotika‑, dopnings- och tobaksområdet m.m. till
            att också omfatta spel om pengar. Kristdemokraterna anser att
            både den aktuella förordningen och de prioriterade insats­områdena
            ska uppdateras för att ge spel om pengar den uppmärksamhet som
            motsvarar den relaterade samhälleliga problembördan.
          </p>
          <p xml:id="i-RcfnCQV8kCwgCqppGsKfCT">
            Sjukvård och socialtjänst är sedan den 1 januari 2018 skyldiga
            att erbjuda utredning och behandling. Det innebär att kommuner
            och regioner blivit ålagda att förebygga spelproblem. De ska också
            erbjuda stöd och behandling till personer som har allvarliga problem
            med spel om pengar. Det är därför välkommet att regeringen uttrycker
            att den vill säkerställa att det förebyggande arbetet kring spelproblem
            i kommuner och regioner får bra förutsättningar och kan bidra
            till fortsatt kunskapsutveckling inom området. Kristdemokraterna
            menar att partiets föreslagna nationella kompetenscentrum för
            ANDTS är en viktig aktör i detta arbete.
          </p>
          <p xml:id="i-CwjckbqxchfZ8N8VFuXLAW">
            Det är fortsatt så att män spelar mer om pengar än vad kvinnor
            gör, men oroande forskning vid Lunds universitet visar att andelen
            med problemspelande är högre bland kvinnor än män.
            <ref target="i-YMZsWHM8rGPxnESC4b6Ns6">
              [8]
            </ref>
            Snabba internetspel om pengar har hög beroendepotential och nät­kasinon
            utgör huvudproblemet för majoriteten av svenska problemspelare
            med avseende på spelproblem och skuldsättning. Det är snabba och
            höggradigt beroendeframkallande spel som dominerar reklamen, vilket
            är problematiskt. Det kan också ifrågasättas att den riskklassificering
            som tillämpas vid vissa landbaserade spelformer (kasino) och som
            gör att de blir särreglerade på grund av sin beroendepotential,
            inte tillämpas för nätspel och reklam för nätspel. Frågan bör
            utredas.
          </p>
          <p xml:id="i-FrC2NfhMCgaET4CKeHVSce">
            Den 1 januari 2019 infördes en ny spellag som innebär en licensmarknad.
            Enligt spellagen har spelbolagen en omsorgsplikt att skydda spelare
            mot överdrivet spelande genom att kunna identifiera och ingripa
            vid spelbeteende som tyder på överdrivet spelande. Bland annat
            har spelpaus.se introducerats, vilket innebär att alla spel via
            internet ska erbjuda möjlighet för spelarna att stänga av sig
            från alla licenshavare genom ett centralt nationellt register,
            spelpaus.se. Allt detta är positivt och välkommet. Det är för
            tidigt att dra några slutsatser av den nya spellagen i stort,
            men Kristdemokraterna ser med oro på studier som visar att det
            för vissa personer förekommer ett utbrett fortsatt spelande trots
            att personen är registrerad hos Spelpaus
            <ref target="i-RjojGhyw7vHLj7QbvA7vcs">
              [9]
            </ref>
            . Det förefaller som att personer med svåra beroendeproblem som
            har stängt av sig via Spelpaus återfaller genom att söka sig till
            utländska spelsidor som inte har licens i Sverige. Denna problematik
            bör uppmärksam­mas och beaktas i arbetet framåt för att stärka
            spellagen.
          </p>
          <p xml:id="i-Q6QZborfpRAPKrgdLEVTBn">
            Kristdemokraterna har även föreslagit en rad åtgärder för att
            stoppa skuldsättnings­spiralerna som alltför ofta drabbar personer
            med ett riskfyllt spelande om pengar. Vi föreslår att det införs
            ett förbud mot utbetalningar av krediter nattetid. I Finland är
            det förbjudet att betala ut lån före kl. 07 på morgonen om de
            sökts och beviljats mellan kl. 23 och 07. Liknande regler borde
            gälla i Sverige. Vi vill även införa ett nationellt skuld­register
            som omfattar alla krediter och kreditgivare för att göra det möjligt,
            och tving­ande, för kreditgivare att skapa sig en helhetsbild
            av konsumentens befintliga skulder. Sådana register finns redan
            på plats i bl.a. Finland och Norge. Det är också angeläget att
            stärka Kronofogdens arbete mot överskuldsättning, med fokus på
            barnfamiljer. Tyvärr har regeringen dragit ned på detta viktiga
            arbete; vi vill i stället utöka det. Vi föreslår också att den
            tillfälliga gränsen för insättningar på nätkasino sänks från 5
            000 till 1 500 kronor per vecka, och motsvarande förlustgräns
            vid spel på värdeautomater. Det bästa vore ett generellt tak för
            insättningar som gällde alla spelbolag, men eftersom detta inte
            är möjligt i dag bör gränsen per bolag sänkas. Avslutningsvis
            anser Kristdemokraterna att det är viktigt att stärka Spelinspektionen
            så att de kan agera effektivt mot olicensierade spelbolag.
          </p>
          <head type="h1" xml:id="i-MTYBAwsfZMoUMAv4gjmVPF">
            Vård och behandling av missbruksproblematik och beroendesjukdom
          </head>
          <p xml:id="i-5SHrBZ3MPjSrD7hZKL7HTB">
            Bland personer som lever med missbruksproblematik eller beroendesjukdom,
            oavsett om det är kopplat till alkohol, narkotika eller spel om
            pengar, är det vanligt med sam­sjuklighet med annan psykisk ohälsa.
            Trots att beroende är definierat som en sjukdom lever de drabbade
            och deras familjer ofta med stort stigma. Myten om att beroende
            skulle vara resultatet av en karaktärssvaghet lever dessvärre
            kvar. Kristdemokraterna menar att dagens delade ansvar för missbruks-
            och beroendevård mellan kommunens socialtjänst och regionens sjukvård
            är problematiskt ur flera aspekter. Majoriteten av personer som
            uppfyller kriterierna för alkoholberoende eller riskbruk är socialt
            välfun­gerande med bostad och arbete. Trots detta är det vanligtvis
            socialtjänsten som är den första kontakten vid alkoholproblematik,
            oavsett behov av sociala insatser eller inte. Effekten blir att
            många som är i behov av vård inte söker hjälp för sin alkoholproble­matik.
            Vid svårare beroendeproblematik och samsjuklighet medför det delade
            huvud­mannaskapet att människor med stora vårdbehov ramlar mellan
            stolarna och blir utan den behandling som krävs för ett svårt
            sjukdomstillstånd. Kristdemokraterna anser att en sammanhängande
            vård- och behandlingskedja med samordnade insatser som hela vägen
            från upptäckt, via behandling till boende, fritid och arbete utgår
            från personens behov är grundläggande för en beroendevård utan
            skuld och skam. Likaså att evidens­baserad och jämlik beroendevård
            är tillgänglig i hela landet.
          </p>
          <p xml:id="i-5CXkYs5BYM75RLDrtsoEMD">
            Kristdemokraterna anser utifrån de många negativa aspekterna
            med det dubbla huvudmannaskapet, och utifrån det faktum att beroendesjukdom
            de facto är en sjukdom, att ansvaret för missbruks- och beroendevården
            bör överföras till regionen som ensam huvudman. Detta var något
            som förespråkades redan av Missbruksutredningen som presenterades
            2011. Kristdemokraterna har drivit huvudmannaskapsfrågan i riksdagen
            och gläds åt att en enig riksdag 2019 ställde sig bakom ett tillkännagivande
            till regeringen angående att en huvudman ska ansvara för vården
            av personer som lider av beroende­sjukdom i kombination med annan
            psykisk ohälsa. Vi välkomnar att regeringen har tillsatt Samsjuklighetsutredningen
            <ref target="i-HGPU5SLYYgG3AWH9QxW56G">
              [10]
            </ref>
            utifrån tillkänna­givandet. Direktivet till utredningen är att
            skapa bättre förutsättningar för att barn och vuxna med allvarliga
            beroendeproblem och samtidig psykisk ohälsa ska kunna få en samordnad,
            behovsanpassad och patientcentrerad vård och omsorg som är av
            hög kvalitet och som kan erbjudas på lika villkor i hela landet.
            Utredningen omfattar såväl medicinska som farmakologiska, psykiatriska
            och sociala insatser. Kristdemokraterna följer utredningens arbete
            noga och ser positivt på hur arbetet fortskridit utifrån de drag­ningar
            som utredaren har gett inför socialutskottet. Det är dock angeläget
            att huvud­mannaskapet för vården av missbruksproblematik och beroendesjukdom
            för personer utan annan psykisk ohälsa samlas under hälso- och
            sjukvårdens ansvar. Det är också angeläget att öka insatsen inom
            primärvården då lättillgänglig vård i en avstigmatiserad vårdmiljö
            är avgörande för att möta behovet av vård för den stora grupp
            av socialt väletablerade personer som har ett skadligt alkoholbruk.
          </p>
          <head type="h2" xml:id="i-EZBaDQic2BjXsYWeKcc8dC">
            Missbruks- och beroendevård inom primärvården
          </head>
          <p xml:id="i-4jbgiDV3qEifnrFQCb5M5F">
            Lättillgänglig vård i en avstigmatiserad vårdmiljö är avgörande
            för att möta behovet av vård för den stora grupp av socialt väletablerade
            personer som har ett skadligt alkoholbruk. En avhandling från
            Karolinska institutet
            <ref target="i-7gz1Nc7jL6FjQcuuMdyBsz">
              [11]
            </ref>
            visar att kort insats inom primärvården kan erbjuda effektiv
            behandling till dessa personer. Riddargatan 1 - mottagningen för
            alkohol och hälsa, som ligger i Stockholm, är ett gott exempel
            på en väl fungerande verksamhet med uppdraget att erbjuda beroendevård
            till personer som dricker för mycket, men som inte har andra sociala
            hjälpbehov. Dessa mottagningar har med andra ord helhetsansvaret
            för patienterna. Att erbjuda hjälp till dem som behöver sluta
            dricka eller minska sin alkoholkonsumtion innan allvarliga sociala
            eller hälsorelaterade konsekvenser uppstår är en social investering
            och bör prioriteras inom primärvården i en högre grad än vad som
            görs idag. En utbyggd primärvård med fler allmänspecialister och
            distriktssköterskor ger bättre förutsättningar att aktivt arbeta
            med frågorna. Det är av värde inte bara för personen som lider
            av missbruks- och beroendeproblematik utan också för nära anhöriga
            och familj. En undersökning från CAN visar att 320 000 barn far
            illa av sina föräldrars alkoholkonsumtion
            <ref target="i-7WKVNtNn3bykAkavwqz4g2">
              [12]
            </ref>
            .
          </p>
          <head type="h2" xml:id="i-GBtBMYCibq8G9dS5rhE9jH">
            Specialiserad beroendevård och tvångsvård
          </head>
          <p xml:id="i-VMjwwfDyj5keMZxrDsYyeS">
            Många personer med missbruksproblematik lider samtidigt av svår
            psykisk sjukdom. I dag finns en gränsdragningsproblematik mellan
            lagen om vård av missbrukare (LVM) å ena sidan och lagen om psykiatrisk
            tvångsvård (LPT) å andra sidan. För personer som bedöms vara i
            störst behov av tvångsåtgärder kopplade till sitt missbruk tillämpas
            som regel LVM, medan den psykiatriska tvångsvården vid till exempel
            behandling av akuta psykiska komplikationer efter avgiftning används
            som en sista utväg. Följden blir att människor som är i behov
            av såväl psykiatrisk tvångsvård som vård enligt LVM inte får den
            hjälp de behöver och hamnar i kläm mellan olika lagstiftningar.
            Därför bör möjligheterna till en gemensam tvångslagstiftning för
            personer med behov av insatser från såväl missbruksvården som
            psykiatrin utredas snarast. Det är glädjande att även detta förslag
            fick stöd ifrån en enig riksdag i maj 2019 och att Samsjuklighetsutredningen
            har i uppdrag att analysera för- och nackdelar med en gemensam
            lagstiftning för personer som vårdas utan samtycke enligt LVM
            eller LPT. Kristdemokraterna kommer att följa utredningens arbete
            och förslag noggrant.
          </p>
          <head type="h2" xml:id="i-9E6QgKZY4ciq3ViD5dX2t3">
            Läkemedelsassisterad behandling för opioidberoende
          </head>
          <p xml:id="i-MaQscD5YoTTcjhpzZCTWzE">
            Nyligen kom en studie
            <ref target="i-SCeUhnKcgrDLzWt5iYGJ37">
              [13]
            </ref>
            som visar att majoriteten av de studerade 180 personerna som
            dött av överdoser hade haft kontakt med socialtjänsten, men endast
            75 procent av har varit i kontakt med någon del av sjukvården
            under sitt sista levnadsår. Trots att mer än 80 procent av de
            narkotikarelaterade dödsfallen orsakades av opioider var det bara
            en fjärdedel som fått läkemedelsassisterad behandling för opioidberoende
            (LARO) under det sista levnadsåret. Då LARO minskar narkotikadödligheten
            ska den vara tillgänglig i hela landet. Men läckaget av narkotiska
            läkemedel måste minska. Ökad kunskap bland vårdpersonalen runt
            uppföljning och riskbedömning av patienter samt användandet av
            långtidsverkande läkemedel och beredningsformer som minskar missbruksrisken
            tror Kristdemokraterna kan minska läckaget. Vi välkomnar därför
            Socialstyrelsens kunskapsstöd som presenterades i mars 2020 inom
            detta område
            <ref target="i-QAvqLBfEUvvArwwTCTkMjp">
              [14]
            </ref>
            . Socialstyrelsen betonar också vikten av den psykologiska och
            psykosociala behandlingsdelen och refererar till ett brett utbud
            av insatser som kan omfatta, rådgivning, utbildning, motivationsstödjande
            insatser, återfallsprevention, individuell terapi, interpersonella/familjeterapier.
            Kristdemokraterna anser att det är angeläget att följa utveckling
            och vid lämplig tidpunkt följa upp utfallet av Socialstyrelsens
            kunskapsstöd ”Läkemedelsassisterad behandling vid opioidberoende”
            ur ett patientperspektiv.
          </p>
          <head type="h1" xml:id="i-6skYxyP89HorT1yH5odk7A">
            Socialtjänstens ansvar vid missbruks- och beroendeproblematik
          </head>
          <p xml:id="i-TfbfQ5c3sJRxK3wQSAdH8W">
            Det är viktigt att tillförsäkra att de personer med missbruks-
            eller beroendeproblematik som är i behov av sociala insatser garanteras
            det även när den regionala sjukvården är ensam huvudman för missbruks-
            och beroendevården. Samverkan måste fortsatt ske mellan kommun
            och region men när det är en aktör som har huvudansvaret minskar
            risken för att personer hamnar mellan stolarna och blir utan vård
            och behandling. Psykosocialt stöd är ett viktigt inslag som fokuserar
            exempelvis på samordning av olika vård- och stödåtgärder, boendesituation
            eller möjlighet till egen försörjning. Kristdemokraternas socialtjänstpolitik
            återfinns i kommittémotionen ”En Socialtjänst att lita på”.
          </p>
        </div>
        <div type="motSignatures">
          <list>
            <item xml:id="i-L7d1viJWVyRAkJUcb4v3tx">
              Pia Steensland (KD)
            </item>
            <item xml:id="i-YDMNwYEbU5kPQvZqgWstVP">
              Acko Ankarberg Johansson (KD)
            </item>
            <item xml:id="i-LWpRZmcxTWGhYz4V8QWTVt">
              Roland Utbult (KD)
            </item>
            <item xml:id="i-8TDFtiLoGsVswLGSEiMeoh">
              Christian Carlsson (KD)
            </item>
          </list>
        </div>
        <div type="motNotes">
          <noteGrp>
            <note xml:id="i-EodYKRcUgmXGs5XxXJw1Ze">
              [1] https://docplayer.se/14898446-Ansvarsfull-alkoholservering-i-krogmiljo.html.
            </note>
            <note xml:id="i-KhYhhRFZNAcpJDEPmrLMHW">
              [2] Covid-19 and the Need for Action on Mental Health, United
              Nations policy brief, maj 2020.
            </note>
            <note xml:id="i-JedUgSEZ9R84duVJvEdvBX">
              [3] Andreasson S., Chikritzhs T., Dangardt F., Holder H., Naimi
              T. och Stockwell T. (2019) Alkoholen och samhället 2019 – Alkohol
              och äldre, Stockholm. Svenska Läkaresällskapet, Svensk Sjuksköterskeförening,
              CERA och IOGT-NTO.
            </note>
            <note xml:id="i-CmJLxLEUPJ1ShL2n1YWAo">
              [4] Recreational Marijuana Legalization and Use Among California
              Adolescents: Findings From a Statewide Survey, Mallie J. Paschall
              et al; Journal of studies on alcohol and drugs, januari 2021.
            </note>
            <note xml:id="i-omeE9hn731VYBQNYUrLic">
              [5] https://www.can.se/app/uploads/2020/04/fokusrapport-06-2020.pdf.
            </note>
            <note xml:id="i-3C2btmEyzhAxq4Xn47W9cM">
              [6] Nationella riktlinjer för vård och stöd vid missbruk och
              beroende – stöd för styrning och ledning. Stockholm: Socialstyrelsen
              2019.
            </note>
            <note xml:id="i-9Q7BcgehYD1sgtkW4P4Vby">
              [7] SBU, 2020, Samband mellan snus, e‑cigaretter och tobaksrökning
              – en systematisk översikt.
            </note>
            <note xml:id="i-YMZsWHM8rGPxnESC4b6Ns6">
              [8] Anders Håkansson and Carolina Widinghoff, Psychol Res Behav
              Manag. 2020 Aug 18;13:681–691 Gender Differences in Problem Gamblers
              in an Online Gambling Setting.
            </note>
            <note xml:id="i-RjojGhyw7vHLj7QbvA7vcs">
              [9] Gambling Despite Nationwide Self-Exclusion – A Survey in
              Online Gamblers in Sweden, Håkansson and Widinghoff, Front Psychiatry.
              2020 Dec 2; 11:599967.
            </note>
            <note xml:id="i-HGPU5SLYYgG3AWH9QxW56G">
              [10] Samsjuklighetsutredningen, S 2020:08.
            </note>
            <note xml:id="i-7gz1Nc7jL6FjQcuuMdyBsz">
              [11] Sara Wallhed Finn Alcohol dependence : barriers to treatment
              and new approaches in primary care (2018) https://openarchive.ki.se/xmlui/handle/10616/46271
            </note>
            <note xml:id="i-7WKVNtNn3bykAkavwqz4g2">
              [12] Rapport 185 från Centralförbundet för alkohol- och narkotikaupplysning,
              (Stockholm 2019)
            </note>
            <note xml:id="i-SCeUhnKcgrDLzWt5iYGJ37">
              [13] Lisa Andersson, Anders Håkansson, Peter Krantz &amp; Björn Johnson
              (2020) Harm Reduction Journal (17),5 Investigating opioid-related
              fatalities in southern Sweden: contact with care-providing authorities
              and comparison of substances
            </note>
            <note xml:id="i-QAvqLBfEUvvArwwTCTkMjp">
              [14] Socialstyrelsen 2020, Läkemedelsassisterad behandling vid
              opioidberoende Kunskapsstöd – i hälso- och sjukvård och socialtjänst
            </note>
          </noteGrp>
        </div>
      </div>
    </body>
  </text>
</TEI>
