<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UU-03910">
  <teiHeader>
    <fileDesc>
      <titleStmt>
        <title>med anledning av skr. 2020/21:115 Verksamheten i Europeiska unionen under 2020</title>
        <author corresp="i-HG8uLqLT7SnwSx5YRobkVr">av Håkan Svenneling m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3910 av Håkan Svenneling m.fl. (V)</title>
          <idno type="rdwebb">H8023910</idno>
          <rs type="number">3910</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H8023910/text</ref>
          <ref type="dokument_url_html">http://data.riksdagen.se/dokument/H8023910</ref>
          <ref type="dokumentstatus_url_xml">http://data.riksdagen.se/dokumentstatus/H8023910</ref>
          <ref type="docx">http://data.riksdagen.se/fil/7316C75C-EB7B-4DF1-8B92-6789D89CED9C</ref>
          <ref type="pdf">http://data.riksdagen.se/fil/FB7023BF-0016-4775-8289-BCEBF71FF037</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-GqjTzTYa4hBdJECwVfpG8G" type="basedOn"/>
        <correspContext corresp="i-GqjTzTYa4hBdJECwVfpG8G">
          <ref>Skrivelse 2020/21:115</ref>
        </correspContext>
        <correspAction xml:id="i-NYAo6VHEaUgW3RcwckAgwM" type="signed"/>
        <correspContext corresp="i-NYAo6VHEaUgW3RcwckAgwM">
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-35FQwxWyiiN9H9S17ffbpd" type="submitted">
          <date when="2021-03-31"/>
          <time when="13:37:18"/>
        </correspAction>
        <correspAction xml:id="i-VkSob783zv17R7vQLnhyGX" type="dismissed">
          <date when="2021-04-07"/>
        </correspAction>
        <correspAction xml:id="i-HmVMFYeS2PAaELVyyXg8C6" type="reviewed">
          <date when="2021-04-07"/>
          <time when="11:27:48"/>
        </correspAction>
        <correspAction xml:id="i-H1wcukfx1WpBH3iA4Xui5W" type="referred">
          <date when="2021-04-08"/>
        </correspAction>
        <correspAction xml:id="i-XBNoZp5Yf4QvD5EQ4seZ9B" type="assigned">
          <date when="2021-06-09"/>
          <time when="17:29:03"/>
        </correspAction>
        <correspContext corresp="i-XBNoZp5Yf4QvD5EQ4seZ9B">
          <ref type="assignedTo">Utrikesutskottet</ref>
        </correspContext>
        <correspAction xml:id="i-QsXFU84YSt9TuKkNrkSQuz" type="behandlas_i"/>
        <correspContext corresp="i-QsXFU84YSt9TuKkNrkSQuz">
          <ref type="uppgift">2020/21:UU10</ref>
          <ref type="ref_dok_id">H801UU10</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2020</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-6CPPx3j1CQuZELYSE3fCpy" type="motHeader">
        <div xml:id="i-8F2BfoxF2Wpa1WyYiHFGAT" type="motTitle">
          Motion till riksdagen 2020/21:3910 av Håkan Svenneling m.fl.
          (V) med anledning av skr. 2020/21:115 Verksamheten i Europeiska
          unionen under 2020
        </div>
      </div>
      <div xml:id="i-TGxbnqQohBCKipKiM7Ei1n" type="motBody">
        <div xml:id="i-5eME2q5Ps4NWtB2vFHTkMa" type="TOC">
          <head xml:id="i-FcM61RZUiSpfwgKgtBpxpm">
            1 Innehållsförteckning
          </head>
          <list xml:id="i-TLUtDJneQ5AAok5svccfSs">
            <item xml:id="i-KjsHgF8e2wGjQe4EQmY531" style="indent-level: 1">
              2 Förslag till riksdagsbeslut
            </item>
            <item xml:id="i-UcRvzJiuguXwpLWrcaKCa4" style="indent-level: 1">
              3 Inledning
            </item>
            <item xml:id="i-TJGCQdJRv92QdVYpUG1rCz" style="indent-level: 1">
              4 Demokrati, mänskliga rättigheter och rättsstatens principer
            </item>
            <item xml:id="i-BMtNvtQqygXQRymoVzA4Hh" style="indent-level: 1">
              5 Pandemi, vaccination och patent
            </item>
            <item xml:id="i-8FAyoHAuBLXTatAKhmmqK2" style="indent-level: 1">
              6 EU:s fleråriga budgetram 2021–2027
            </item>
            <item xml:id="i-U9egeGRGUEFc1StT2RoJqM" style="indent-level: 1">
              7 Den europeiska gröna given
            </item>
            <item xml:id="i-Wtp8EVHfjm5mdrGn3SvVVT" style="indent-level: 1">
              8 Utvidgningsprocessen
            </item>
            <item xml:id="i-xwZcQ6FZQK55eUiFUn5Kw" style="indent-level: 2">
              8.1 Turkiet
            </item>
            <item xml:id="i-KsLYBtvXdE22sDviGnnS6g" style="indent-level: 1">
              9 EU:s strategi för Östersjöregionen
            </item>
            <item xml:id="i-E3eBXVmCSxVKzYgoub754y" style="indent-level: 1">
              10 EU:s utrikes- och säkerhetspolitik
            </item>
            <item xml:id="i-DHtDdDVqBpZoADVTsW7tVo" style="indent-level: 2">
              10.1 Vapenexport
            </item>
            <item xml:id="i-S2fNVzLRGQMWJDhbf6LzjG" style="indent-level: 2">
              10.2 Handelspolitik
            </item>
            <item xml:id="i-C3YgmNpUbpDa6biWrsb79f" style="indent-level: 2">
              10.3 Utvecklingspolitik
            </item>
            <item xml:id="i-QKTBPjVFdzojRPy7FkaBir" style="indent-level: 2">
              10.4 Försvarspolitik
            </item>
            <item xml:id="i-RgrytaoGZa1pSQMsTX5o3" style="indent-level: 2">
              10.5 Israels ockupation av Palestina
            </item>
            <item xml:id="i-HqG9bjWz13whEJivJ696fU" style="indent-level: 2">
              10.6 Marockos ockupation av Västsahara
            </item>
            <item xml:id="i-CY2noQqGwGytBcAN8Awcnw" style="indent-level: 1">
              11 EU:s bilaterala och regionala förbindelser
            </item>
            <item xml:id="i-XeUbwDyE5GAHPshEoaf4pE" style="indent-level: 1">
              12 Öppenhet och transparens
            </item>
          </list>
        </div>
        <div xml:id="i-XJQ1YPYxeiPahsdspz4EPj" type="motProposal" subtype="förslag">
          <head xml:id="i-44aLvbmW6M3XtwQqqBWYAn">
            2 Förslag till riksdagsbeslut
          </head>
          <list xml:id="i-EJBSJLTxfNrNztyJB25FiB" style="ol">
            <item xml:id="i-XcQVYs7nvNj6ChyS42Epo">
              Riksdagen ställer sig bakom det som anförs i motionen om att
              regeringen bör verka för att EU ska rösta för att upphäva patent
              på vacciner mot covid-19 inom WHO och tillkännager detta för regeringen.
            </item>
            <item xml:id="i-3d4NiNYTFVWhh3Pd7dchJq">
              Riksdagen ställer sig bakom det som anförs i motionen om att
              regeringen ska fortsätta att verka för en minskning av EU:s budget
              och börja driva på för en klimatomställning i stället för militarisering
              och gränsbevakning och tillkännager detta för regeringen.
            </item>
            <item xml:id="i-E2eDxUhXkaRVQ2G6PjcwKb">
              Riksdagen ställer sig bakom det som anförs i motionen om att
              regeringen bör verka för att EU inför en feministisk budget, och
              detta tillkännager riksdagen för regeringen.
            </item>
            <item xml:id="i-GaN98jtkdGqhwwVeKu2zJc">
              Riksdagen ställer sig bakom det som anförs i motionen om att
              den svenska regeringen ska verka för att den europeiska gröna
              given ska innehålla bindande mål på 70 procent mindre utsläpp
              till 2030 och nollutsläpp till 2040 samt kompletterande mål för
              att minska de konsumtionsbaserade utsläppen och tillkännager detta
              för regeringen.
            </item>
            <item xml:id="i-YZRrRTTKZ7zyoTXXsf23g">
              Riksdagen ställer sig bakom det som anförs i motionen om att
              regeringen bör verka för att alla EU:s handelsavtal ska innehålla
              bindande miljö- och klimatklausuler samt om att inga avtal ska
              tecknas med länder som inte skrivit under Parisavtalet, och detta
              tillkännager riksdagen för regeringen.
            </item>
            <item xml:id="i-9L26MAtPYgmm2xS6GcmHXM">
              Riksdagen ställer sig bakom det som anförs i motionen om att
              Sverige inom EU bör verka för en uppdatering av det juridiska
              ramverket så att det blir ett kraftfullt verktyg för att förhindra
              brott mot naturen genom att inkludera ekocid i Romstadgan och
              tillkännager detta för regeringen.
            </item>
            <item xml:id="i-FUzRCy15CFoJqAXS8sz72G">
              Riksdagen ställer sig bakom det som anförs i motionen om att
              Sverige bör verka för att investerarskyddet tas bort inom energistadgefördraget
              och tillkännager detta för regeringen.
            </item>
            <item xml:id="i-LToMgPY6gGdUUn5Xy2V4nG">
              Riksdagen ställer sig bakom det som anförs i motionen om att
              regeringen bör verka för att EU avbryter flyktingavtalet med Turkiet
              och agerar för att våldet och repressionen mot oppositionella
              upphör i Turkiet och att alla som fängslats på politisk grund
              friges, och detta tillkännager riksdagen för regeringen.
            </item>
            <item xml:id="i-RB7xC9oS5bHNUGau2RjpQY">
              Riksdagen ställer sig bakom det som anförs i motionen om att
              regeringen bör verka för att förhandlingarna med Turkiet om ett
              medlemskap ska frysas och alla de förmåner som förmedlemskapsprogrammet
              ger omedelbart ska dras in och tillkännager detta för regeringen.
            </item>
            <item xml:id="i-Wm3qratKJLHsan9yYLrhby">
              Riksdagen ställer sig bakom det som anförs i motionen om att
              regeringen inom EU bör verka för ett ökat mellanfolkligt utbyte
              och samarbete mellan befolkningarna i EU och Ryssland samt utöka
              stödet till den ryska demokratirörelsen och tillkännager detta
              för regeringen.
            </item>
            <item xml:id="i-3dBZaYAN8LdQNswFrDWw2p">
              Riksdagen ställer sig bakom det som anförs i motionen om att
              regeringen bör verka för att EU konsekvent står upp för mänskliga
              rättigheter, folkrätten och demokratin i sina relationer till
              andra länder och tillkännager detta för regeringen.
            </item>
            <item xml:id="i-3afmEbfUttpcMcZpkmtKxo">
              Riksdagen ställer sig bakom det som anförs i motionen om att
              regeringen bör verka för att EU:s riktlinjer för export av krigsmateriel
              innebär ett förbud av export till länder som kränker de mänskliga
              rättigheterna, till diktaturer och till krigförande stater och
              tillkännager detta för regeringen.
            </item>
            <item xml:id="i-VaPshfamL9v17Q6sJMhHkG">
              Riksdagen ställer sig bakom det som anförs i motionen om att
              Sverige ska verka för att EU inför ett vapenembargo mot de stater
              som ingår i den saudiskledda koalitionen och tillkännager detta
              för regeringen.
            </item>
            <item xml:id="i-84PPnRegktxhPnDWj6StyV">
              Riksdagen ställer sig bakom det som anförs i motionen om att
              Sverige bör verka för ett EU-gemensamt vapenembargo mot Turkiet
              och tillkännager detta för regeringen.
            </item>
            <item xml:id="i-GjjuRETkFzPPaoxJPdCifH">
              Riksdagen ställer sig bakom det som anförs i motionen om att
              regeringen ska verka för att inga fler odemokratiska EU-handelsavtal
              tecknas och tillkännager detta för regeringen.
            </item>
            <item xml:id="i-5WSWY5pc33PCpbfvfPZxbr">
              Riksdagen ställer sig bakom det som anförs i motionen om att
              regeringen ska verka för att EU försvarar kvinnors ekonomiska
              rättigheter och inför en feministisk handelspolitik och tillkännager
              detta för regeringen.
            </item>
            <item xml:id="i-D98doaAsutrZJawh7vgZEg">
              Riksdagen ställer sig bakom det som anförs i motionen om att
              regeringen ska verka för att EU pausar ratificeringen av investeringsavtalet
              med Kina och tillkännager detta för regeringen.
            </item>
            <item xml:id="i-PsP6t1CG3ogKf7Jc46mmsp">
              Riksdagen ställer sig bakom det som anförs i motionen om att
              Sverige bör verka för att alla EU-länder ska ge minst 0,7 procent
              av BNI i utvecklingsbistånd och tillkännager detta för regeringen.
            </item>
            <item xml:id="i-6gKG1SvBuUFBjWk9jViHJt">
              Riksdagen ställer sig bakom det som anförs i motionen om att
              Sverige bör verka för att alla EU-länder ger minst 0,2 procent
              av BNI till de minst utvecklade länderna och tillkännager detta
              för regeringen.
            </item>
            <item xml:id="i-FjAdBGzHrwqV4sDZVmNbMK">
              Riksdagen ställer sig bakom det som anförs i motionen om att
              Sverige bör verka för att EU:s biståndsprogram ska bli klara och
              träda i kraft snarast möjligt och tillkännager detta för regeringen.
            </item>
            <item xml:id="i-HzfFTAmxATNAfF1vwVyF6y">
              Riksdagen ställer sig bakom det som anförs i motionen om att
              regeringen bör återkomma med förslag om att Sverige ska lämna
              det permanenta strukturerade samarbetet (Pesco) och tillkännager
              detta för regeringen.
            </item>
            <item xml:id="i-6DUdx8bCnLMwKPezUaxGce">
              Riksdagen ställer sig bakom det som anförs i motionen om att
              Sverige bör motsätta sig att EU fördjupar sitt samarbete med Israel
              på något område och suspendera det nuvarande associeringsavtalet
              så länge Israel inte avvecklar bosättningarna och vägspärrarna
              på ockuperat område, avbryter blockaden av Gaza och upphör med
              byggandet av muren på Västbanken, och detta tillkännager riksdagen
              för regeringen.
            </item>
            <item xml:id="i-JRf7WVBzwgFvM8rVGA8BNv">
              Riksdagen ställer sig bakom det som anförs i motionen om att
              Sverige bör ta initiativ till att EU inför ett vapenembargo mot
              Israel och tillkännager detta för regeringen.
            </item>
            <item xml:id="i-48i8AF1ZXoXC91dRBruL3s">
              Riksdagen ställer sig bakom det som anförs i motionen om att
              Sverige bör verka för att EU kräver Israels ansvar för vaccin
              mot covid-19 bland civilbefolkningen på Västbanken och tillkännager
              detta för regeringen.
            </item>
            <item xml:id="i-TsFxL8jWrwfGYyWJth4UMX">
              Riksdagen ställer sig bakom det som anförs i motionen om att
              regeringen bör verka för att EU kräver att den utlovade folkomröstningen
              om Västsaharas självständighet hålls och tillkännager detta för
              regeringen.
            </item>
            <item xml:id="i-26nJa5oEr8jauVxRoxPzhX">
              Riksdagen ställer sig bakom det som anförs i motionen om att
              regeringen ska verka för att EU säkerställer att handelsavtal
              och fiskeavtal mellan EU och Marocko, i enlighet med EU-domstolens
              beslut, inte innefattar Västsaharas territorium så länge Västsaharas
              folk, via deras legitima representant Polisario, inte har gett
              sitt samtycke och tillkännager detta för regeringen.
            </item>
            <item xml:id="i-VACpWpzF8RQK5ZcYkLAiPz">
              Riksdagen ställer sig bakom det som anförs i motionen om att
              Sverige bör verka för att EU slutar finansiera den libyska kustbevakningen
              och att relationer med Libyen ska bygga på full respekt för asylrätten
              och mänskliga rättigheter och tillkännager detta för regeringen.
            </item>
            <item xml:id="i-JoBp5jw3z8wNzRJBn9d5my">
              Riksdagen ställer sig bakom det som anförs i motionen om att
              Sverige genom EU och FN:s flyktingorgan (UNHCR) bör agera för
              en snabb evakuering och vidarebosättning av flyktingar och asylsökande
              från Libyen och tillkännager detta för regeringen.
            </item>
            <item xml:id="i-Go5GkUhwADFTFNjzV1KufS">
              Riksdagen ställer sig bakom det som anförs i motionen om att
              Sverige inom EU bör motverka alla beslut som innebär att asylrätten
              och flyktingars mänskliga rättigheter kränks och tillkännager
              detta för regeringen.
            </item>
            <item xml:id="i-KrwYoWkWUNxMjSUzucBZJ6">
              Riksdagen ställer sig bakom det som anförs i motionen om att
              Sverige bör verka för att EU ska tillsätta oberoende utredningar
              av huruvida Frontex har brutit mot internationell rätt och tillkännager
              detta för regeringen.
            </item>
            <item xml:id="i-H4hmkYY43ZZkbmbRUpEtLZ">
              Riksdagen ställer sig bakom det som anförs i motionen om att
              regeringen bör verka för att lobbyism begränsas i EU till förmån
              för nationella parlaments inflytande och tillkännager detta för
              regeringen.
            </item>
            <item xml:id="i-HDuqPh4qP3dkyg2XSawhAt">
              Riksdagen ställer sig bakom det som anförs i motionen om att
              regeringen ska verka för ett regelverk som innebär öppna böcker,
              minskade förmåner och sänkta politikerarvoden för alla EU-parlamentariker
              och tillkännager detta för regeringen.
            </item>
            <item xml:id="i-QLWDYWKdFQQbkvLWxNCR3v">
              Riksdagen ställer sig bakom det som anförs i motionen om att
              regeringen bör verka för att EU-parlamentet endast ska sammanträda
              i Bryssel och tillkännager detta för regeringen.
            </item>
          </list>
        </div>
        <div xml:id="i-D5WDNb3HGpvGM7hTfp6Tmk" type="motContent">
          <head xml:id="i-T8nZNTwXeHLD9EGbjQJia7" type="h1">
            3 Inledning
          </head>
          <p xml:id="i-8LjH14nRBt98TkLvT93iCN">
            Året 2020 var ett år av pandemi. De direkta och indirekta konsekvenserna
            av pandemin har slagit hårt mot Sverige, Europa och världen. Allt
            tyder på att dessa konsekvenser kommer att bli långdragna och
            öka den globala ojämlikheten. Vi ser redan nu hur fattig­domen
            ökar, allra allvarligast bland flickor, kvinnor och de grupper
            som redan är mest förtryckta. Dessvärre förs en utveckling inom
            Europa som inte antas lösa dessa problem utan snarare att förvärra
            dem. Konservativa och nationalistiska länder blir fler och aggressivare
            i sin förtryckande politik och retorik. Även EU drivs med i sådana
            ström­ningar, med mer fokus på att skydda EU:s yttre gräns än
            att arbeta för jämlikhet.
          </p>
          <p xml:id="i-PjuH7EibrtNgF8xGAJbprP">
            Många människor i världen befinner sig på flykt från förtryck,
            fattigdom, krig och förföljelse. Kriget i Syrien har skördat många
            liv och under 2020 var över 13 miljoner människor på flykt enligt
            FN:s flyktingorgan UNHCR. De flesta flyktingar är kvar i Syrien
            eller befinner sig i grannländer. Ungefär 1 miljon har flytt till
            EU-länder. Just nu befinner sig ca 4 miljoner flyktingar i Turkiet
            och situationen för dessa människor är en humanitär katastrof.
            Vänsterpartiet anser att det bör vara människor på flykt, asylrätten
            och rättsstaten som behöver skyddas, inte EU:s yttre gränser.
            Vi bör gemensamt ta ansvar för det som händer vid gränsen mellan
            Turkiet och Grekland genom att skapa en human flyktingpolitik
            med lagliga vägar in i Europa.
          </p>
          <p xml:id="i-KDwsK76GaWBFPHSWu7jYDU">
            Europa har aldrig varit så rikt och samtidigt så ojämlikt. Ojämlikheten
            mellan de som har och de som inte har breder ut sig såväl inom
            länder som mellan länder i Europa. EU:s svar på finanskrisen var
            ännu mer av den högerpolitik som hade skapat krisen. Bankerna
            räddades medan kostnaderna fick bäras av oss andra. Den växande
            ojämlikheten har skapat en grogrund för de nationalister och rasister
            som nu vill inskränka demokratin. Med högerns hjälp tar de makten
            i Europa genom en retorik och en politik som sparkar nedåt.
          </p>
          <p xml:id="i-KPXs6u3ZLNYtXUbQ3otEHM">
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver, tillsammans med andra vänsterpartier
            i Europa, på för ett samarbete för social rättvisa, jämställdhet
            och en kraftfull miljö- och klimatpolitik.
          </p>
          <p xml:id="i-GDq56vfXRH2ymfV7aUTDQ7">
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är jämlika
            är också bättre på att lösa större samhälls­utmaningar som patriarkatet,
            klimatförändringen, rasism eller en otillräcklig välfärd. EU-kritik
            är en förutsättning för att förändra dagens EU.
          </p>
          <p xml:id="i-AHjuziveEhYax3iyJLvG47">
            Denna motion ska inte ses som en uttömmande beskrivning av Vänsterpartiets
            EU-politik. Här lyfter vi i stället några viktiga EU-frågor som
            berör verksamheten i framför allt riksdagens utrikesutskott.
          </p>
          <head xml:id="i-MZuwiuXrjfd6YcjksLcCko" type="h1">
            4 Demokrati, mänskliga rättigheter och rättsstatens principer
          </head>
          <p xml:id="i-6s8L2XiL8vQTi9oFyEY71k">
            För Vänsterpartiet är demokrati, mänskliga rättigheter och rättsstatens
            principer inte förhandlingsbara. Vi försvarar FN:s deklaration
            om de mänskliga rättigheterna där mötesfrihet, organisationsfrihet,
            strejkrätt, yttrandefrihet samt allmänna, fria och hem­liga val
            framhålls som nödvändiga beståndsdelar i ett demokratiskt samhälle.
            Lika stor vikt lägger vi på sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändig för ett människo­värdigt liv och
            ett demokratiskt samhälle. Respekten för rättsstatens principer
            är central för varje demokratiskt samhälle och för respekten för
            de mänskliga rättigheterna.
          </p>
          <p xml:id="i-NKirM8qxjpLaB8R1AanMQA">
            Sedan en tid tillbaka har regimer på flera håll i världen börjat
            begränsa det demokra­tiska utrymmet, och särskilt civilsamhällets
            utrymme, både genom att inskränka möjlig­heterna att finansiera
            sin verksamhet och genom hot, våld och begränsningar av grund­läggande
            fri- och rättigheter. Mellan 2014 och 2016 antog över 60 länder
            snarlika vari­anter av lagar som på olika sätt försvårar eller
            förhindrar organisationers möjligheter att ta emot internationellt
            stöd. I pandemins spår har stater hittat ytterligare strategier
            för att legitimera begränsningar av människors fri- och rättigheter.
            Omfattningen är mycket oroväckande, men också att stater verkar
            inspireras av varandra och ibland även sam­arbeta i försöken att
            tysta obekväma röster.
          </p>
          <p xml:id="i-AnUBpgGgFReMRCJL89kh1r">
            Europa är på inget sätt undantaget i den oroväckande utvecklingen
            med demokratins krympande utrymme. En tydlig slutsats från de
            organisationer som granskar det krympande demokratiska utrymmet
            är att utvecklingen på flera områden är värst i just Europa, dock
            från en bättre utgångsnivå. Vänsterpartiet menar att Sverige måste
            arbeta aktivt inom Europa, inte minst i EU, Europarådet och Organisationen
            för säkerhet och samarbete i Europa (OSSE), för att vända denna
            negativa och oroväckande utveckling.
          </p>
          <p xml:id="i-4Bb82tmGBJNJVSYUU5eucP">
            Under Viktor Orbáns tid vid makten har Ungern haft en oroande
            utveckling med begränsningar av friheten för medier, universitet
            och civilsamhället. En lag som antogs i juni 2017 hindrar organisationer
            från att ta emot bidrag från utlandet.
          </p>
          <p xml:id="i-Cnn2SQcqWPsi2q5SpvgEh2">
            Polen är ytterligare ett exempel. Lagändringar som begränsar
            demonstrationsrätten har presenterats och Amnesty International
            rapporterar om hur polis trakasserar demon­stranter och försöker
            hindra människor från att delta i protester. Under året har även
            lokala parlament i över 80 städer och provinser antagit homofobiska
            resolutioner och sedan utropat sig till en hbtq-fri zon.
          </p>
          <p xml:id="i-Pgfnx62rdYrHg29pkZhuQ4">
            Ungern och Polen pekas ofta, och med rätta, ut som de EU-stater
            som har mest oroväckande utveckling, exempelvis genom grova inskränkningar
            av aborträtten. Men de är inte ensamma. I Spanien har demonstrationsrätten
            begränsats genom införandet av straff mot organisationer och genom
            utökat polisvåld. Frankrike upphävde det två år långa undantagstillståndet
            i november 2017 som kom till efter terrordåden i Paris, men först
            efter att ha inkluderat flera av delarna i undantagstillståndet
            i ny lagstiftning. Under 2020 vände utvecklingen i Slovenien i
            negativ riktning när högernationalistiska SDS tog makten. Den
            nya regeringen har bl.a. minskat utrymme för journalister att
            verka. Det är särskilt oroväckande med tanke på att Slovenien
            tar över EU:s ordförande­skap i juli 2021.
          </p>
          <p xml:id="i-329M1a9u39WEMTiouWAm7n">
            Vänsterpartiets politik för att möta utvecklingen med det krympande
            demokratiska utrymmet utvecklas i motionen Demokratins krympande
            utrymme (mot. 2018/19:723).
          </p>
          <p xml:id="i-Jd3ArxiKhCm7JZY5U5BL2q">
            Frågan om demokratiska och mänskliga rättigheter i medlemsländerna
            uppmärksam­mas genom resolutionerna från EU-parlamentet och larmrapporterna
            från EU-kommis­sionen. Vänsterpartiet tycker att det är bra men
            anser att nästa steg bör vara att villkora EU-stödet om länder
            bryter mot EU:s värderingar och principer eller vägrar följa beslut
            om att t.ex. ta emot flyktingar, s.k. konditionalitet. Kan inte
            ett EU-land leva upp till rättsstatens principer eller garantera
            alla människors grundläggande rättigheter ska landet inte få ta
            del av några EU-pengar. Vi kan helt enkelt inte fortsätta att
            subventio­nera nedmonteringen av rättsstaten och de grundläggande
            demokratiska rättigheterna, vilket är det som nu sker i framför
            allt länder som Polen och Ungern.
          </p>
          <p xml:id="i-J2AXgdbkZYoHZmpbMcujcf">
            Även internationella konventioner är viktiga i arbetet för demokrati,
            mänskliga rättigheter och rättsstatens principer. Att Turkiet
            valt att lämna Istanbulkonventionen är oroväckande.
          </p>
          <p xml:id="i-MkQygfGcy8QESr3VPHfayW">
            Istanbulkonventionen är Europarådets konvention om förebyggande
            och bekämpning av våld mot kvinnor och våld i hemmet. Konventionen
            öppnades för undertecknande vid ett ministermöte i Istanbul i
            maj 2011. Sverige undertecknade konventionen samma dag, och i
            november 2014 ratificerades den. Konventionen fördömer alla former
            av våld och beskriver våld mot kvinnor som ett uttryck för historiskt
            ojämlika maktförhållanden mellan kvinnor och män. Att förebygga
            våld mot kvinnor anses enligt konventionen som avgörande för att
            kunna uppnå jämställdhet mellan kvinnor och män. Istanbulkonven­tionen
            är det första internationella rättsligt bindande instrumentet
            i Europa och ett av de första i världen som explicit kräver förbud
            mot och åtgärder för att stoppa mäns våld mot kvinnor.
          </p>
          <p xml:id="i-K2cktByLiiXTAn5WUFLoGe">
            Följderna av att Turkiet lämnar konventionen riskerar att öka
            våldet mot kvinnor, flickor och kvinnorättsorganisationer som
            redan nu lever under hårt förtryck. Det riskerar också att fler
            väljer att lämna konventionen, då en rad länder har signerat kon­ventionen
            utan att ratificera den. Vänsterpartiet ser Istanbulkonventionen
            som ett viktigt instrument för att förbättra och stärka nationella
            lagstiftningar kring kvinnors rättigheter och skydd.
          </p>
          <head xml:id="i-H7pwpcYM4ihosAHKASUvWi" type="h1">
            5 Pandemi, vaccination och patent
          </head>
          <p xml:id="i-3HAfdQxPZcftfgW9Ni8TT6">
            Efter det att pandemin skapad av viruset covid-19 blev en realitet
            under 2020 påbörjades jakten för att ta fram vaccin. Ett intensivt
            och imponerande arbete ledde till att vaccin testat och godkänt
            för storskalig implementering togs fram på mindre än ett år. Den
            största anledningen till att vaccinet kunde utvecklas så snabbt
            var offentliga subven­tioner, tillsammans med att regeringar ingick
            avtal med läkemedelsföretag om att de skulle köpa ett visst antal
            doser, vilket garanterade företagens vinster. Mäktiga ledare inom
            EU såsom Emmanuel Macron och Angela Merkel gick ut och sa att
            vaccinet skulle bli en global kollektiv nyttighet som allmänheten
            världen över skulle få rätt till.
          </p>
          <p xml:id="i-TaaNmLWtuLk86SMjVYWH7J">
            Tyvärr lever politiska beslut inom EU inte upp till dessa ambitioner.
            Covax är det enda internationella åtagande EU stöder som finns
            för att distribuera vaccin globalt. Det säger sig fokusera på
            att rättvist fördela vaccin i huvudsak med att höginkomstländer
            genom donationer ökar produktionen av antalet vaccindoser som
            kan distribueras till låg- och medelinkomstländer. Men hittills
            har Covax varit gravt underfinansierat och även därför gått långsamt
            för att bindande avtal inte kunnat tecknas i och med att Covax
            saknat finansiell täckning. Hitintills har ungefär 15 miljoner
            doser distribuerats och omkring 187 miljoner doser är avsatta
            för distribution till låg- och medelinkomstländer med totalt 4,7
            miljarder människor som Covax ska distribuera vaccin till. Dessutom
            kommer de avsatta doserna att ta lång tid att distribuera. Det
            är svårt att påstå att Covax fördelar vaccin rättvist. Den rikaste
            delen av världen har redan kommit en bit in på vaccineringen och
            har beställt doser som vida överstiger behoven.
          </p>
          <p xml:id="i-3taSr4pH5MaNAVpwMd955f">
            Vänsterpartiet stöder Indiens och Sydafrikas (tillsammans med
            över 100 låg- och medelinkomstländers) förslag inom WHO att lyfta
            på patentet för vaccin mot covid-19 under pandemin för att fler
            än några få läkemedelsföretag ska ha möjlighet att producera vaccin.
            EU, USA, Storbritannien och flera andra höginkomstländer röstade
            emot att patent skulle upphävas. Det gör att färre vaccindoser
            kan produceras och även att kost­naden per dos är högre. Sverige
            är inte tvunget att följa EU:s beslut om att rösta emot förslaget.
            Regeringen bör verka för att EU ska rösta för att upphäva patent
            på vaccin mot covid-19 inom WHO. Detta bör riksdagen ställa sig
            bakom och ge regeringen till känna.
          </p>
          <head xml:id="i-TsxLQZMF1uVen3rFHmV4Gp" type="h1">
            6 EU:s fleråriga budgetram 2021–2027
          </head>
          <p xml:id="i-LZDidgdC7GqMfWQgWHvnLU">
            Förhandlingarna kring en ny flerårig budgetram för 2021–2027
            har fortsatt under 2020 och kommer efter kraftiga förseningar
            att antas i Europaparlamentet under 2021. Vänsterpartiet är positivt
            till att den svenska regeringen driver på för en minskning av
            unionens budget. Vi vill bl.a. se en neddragning inom jordbrukspolitiken
            eftersom vi anser att den är ineffektiv och orättvis och inte
            ekologiskt hållbar. Vänsterpartiet anser att ansvaret för jordbrukspolitiken
            borde ligga på nationell nivå. Det skulle möjliggöra för Sverige
            att i större utsträckning stötta och utveckla sin landsbygd och
            sitt jordbruk samt säkerställa höga ambitioner för gott djurskydd,
            låg antibiotikaanvändning och långsiktig ekologisk hållbarhet.
          </p>
          <p xml:id="i-AFP5H3oiXwh5UUPhFEDHJ1">
            Vänsterpartiet vill att våra skattepengar ska gå till ökad jämlikhet,
            inom och mellan länder, och till att lösa miljö- och klimatutmaningarna.
            Vi motsätter oss ökad militari­sering, räddningspaket till spekulationsglada
            banker och en inhuman asylpolitik med gränspoliser och läger för
            asylsökande i EU:s grannländer. Om medlemsländerna får ett ökat
            ansvar för finansiering och genomförande inom ramen för EU:s budget
            kan de själva effektivisera, minska EU-byråkratin och samtidigt
            se till att stöden blir mer effektiva.
          </p>
          <p xml:id="i-B3fQUKVMmmQE3S2MkWD9h7">
            Regeringen ska fortsätta att verka för en minskning av EU:s budget
            och börja driva på för en klimatomställning i stället för militarisering
            och gränsbevakning. Detta bör riksdagen ställa sig bakom och ge
            regeringen till känna.
          </p>
          <p xml:id="i-2xJbz4zvQuy8XaLk5W8MBS">
            Attackerna på välfärden och arbetsrätten i många EU-länder utgör
            ett allvarligt hot mot jämställdheten. EU:s påtvingade åtstramningspolitik
            har slagit extra hårt mot kvinnor. Kvinnor drabbas hårdast när
            välfärden skärs ned och arbetsvillkoren försämras. Vänsterpartiet
            driver kraven på ekonomisk rättvisa för kvinnor. Vi vill att EU
            inför en feministisk budget som bygger på en genomgripande feministisk
            analys, syftar till att utjämna skillnader mellan könen avseende
            inkomst, levnadsvillkor m.m. och förbättrar kvinnors villkor.
          </p>
          <p xml:id="i-JsjRJVUkNzzPW13SX42kqt">
            Regeringen bör verka för att EU inför en feministisk budget.
            Detta bör riksdagen ställa sig bakom och ge regeringen till känna.
          </p>
          <head xml:id="i-CAGQt68JZuQANgUfGEcytQ" type="h1">
            7 Den europeiska gröna given
          </head>
          <p xml:id="i-8iVZSZinUcoJGeS5N3pFcs">
            Målsättningen med den europeiska gröna given är att ställa om
            EU:s politik till ett rättvist och välmående samhälle med en modern,
            resurseffektiv och konkurrenskraftig ekonomi med nettonollutsläpp
            2050 och där den ekonomiska tillväxten har frikopplats från resursförbrukning.
            Tanken är att Europa ska bli världens första klimatneutrala världsdel.
            Vänsterpartiet tycker att det är en bra och nödvändig ambition.
            Det handlar om inget mindre än vår planets överlevnad och att
            vi i Europa, världens rikaste världs­del, självklart måste gå
            före.
          </p>
          <p xml:id="i-UTwprZgbEwSHyfj7bDFRRm">
            Vänsterpartiet tar forskarnas rapporter och klimatrörelsens krav
            på största allvar. Vi vet att om vi ska klara omställningen till
            ekologiskt och socialt hållbara samhällen så kan vi inte fortsätta
            som vanligt. Vi behöver göra stora, grundläggande förändringar,
            också i ekonomin. Därför bör den svenska regeringen verka för
            att den europeiska gröna given ska innehålla bindande mål på 70
            procents minskade utsläpp till 2030 och noll­utsläpp till 2040,
            samt kompletterande mål för att minska de konsumtionsbaserade
            ut­släppen. Detta bör riksdagen ställa sig bakom och ge regeringen
            till känna.
          </p>
          <p xml:id="i-DHd1mKEeSK3t4Y6y29sJXN">
            Med ambitiösa mål blir det tydligt att vi måste utforma ny politik
            och nya instru­ment, inte bara justera i marginalen. Det krävs
            även en plan för att fasa ut de miljö- och klimatskadliga EU-subventionerna.
            Europeiska investeringsbankens beslut att inte längre subventionera
            fossil energi är ett steg i rätt riktning. Nu behövs en konkret
            handlingsplan för hur utfasningen, även av fossilgasen, ska gå
            till. Enbart europeiska flygresor subventioneras i dag med 300–400
            miljarder kronor per år, enligt EU:s egna miljöbyrå EEA.
          </p>
          <p xml:id="i-QjUs4Whz5LHnRCjQtJ5kyL">
            Den gröna given behöver innehålla satsningar på ökad jämlikhet
            och rättvisa. Sam­hällen som hänger ihop klarar stora utmaningar
            och förändringar, medan samhällen med stora orättvisor dras isär
            och ökar grogrunden ytterligare för klimatförnekande höger­auktoritära
            rörelser. En rättvis klimatomställning kräver därför specifika
            insatser i t.ex. kolregioner, men det kräver också en förändring
            av EU:s budgetramar och en ny ekono­misk politik. Klimatomställningen
            kräver tveklöst massiva offentliga investeringar i utökade tågförbindelser,
            förnybara energikällor, energieffektivitet och ett hållbart jord­bruk.
            EU:s ekonomiska tvångströja i form av åtstramningspolitik sätter
            i dag stopp för dessa nödvändiga satsningar.
          </p>
          <p xml:id="i-4FyKnT2Lcvyn8Bq3VZQyV7">
            Vi måste fokusera på de stora företagens utsläpp. I dag står
            100 storföretag för 70 procent av världens samlade utsläpp. EU
            måste våga ifrågasätta och sätta stopp för de största miljö- och
            klimatbovarna. Klimatpolitiken behöver genomsyra områden som handeln
            och investeringspolitiken, jordbrukspolitiken samt energi- och
            transportsektorn. Alla investeringar och beslut på EU-nivå måste
            bidra till att få ned utsläppen. Regering­en bör därför verka
            för att alla EU:s handelsavtal ska innehålla bindande miljö- och
            klimatklausuler samt att inga avtal ska tecknas med länder som
            inte skrivit under Paris­avtalet. Detta bör riksdagen ställa sig
            bakom och ge regeringen till känna.
          </p>
          <p xml:id="i-BePJAgdTyqgUBazkwMPk3j">
            Naturen behöver ett starkare rättsligt skydd. Redan 1971 motionerade
            Vänsterpartiet i riksdagen om införandet av en internationell
            konvention för att förbjuda brott mot naturen (ekocid). Genom
            att göra ekocid till ett brott i enlighet med den s.k. Romstadgan
            skulle brott mot miljön få liknande status som krigsförbrytelser
            eller brott mot mänskligheten och kunna lagföras vid Internationella
            brottmålsdomstolen i Haag (ICC).
          </p>
          <p xml:id="i-BBzQE95R7WHUCLnQ8GJ9FV">
            Behoven av att skydda miljön rättsligt har ökat med åren. Fallen
            är tyvärr många av storskaliga ingrepp på miljön som skadat ekosystem
            och livsmiljöer för oöverskådlig tid. Gruvbolag, skogsskövlare,
            fossila energibolag och andra exploatörer kommer lätt undan. Kvar
            blir en förödd miljö och omfattande kostnader som får bäras av
            hela sam­hället. En ekocidlagstiftning skulle vara ett viktigt
            verktyg i att stoppa detta och utkräva ansvar från de som utarmar
            miljön. Särskilt stor betydelse skulle en internationell lag om
            ekocid få för fattiga länder med svag miljölagstiftning som drabbas
            hårdast av de omfattande miljöbrotten.
          </p>
          <p xml:id="i-MaM1BdYZ6Q2inLpVKh4tQ9">
            Glädjande nog har ICC meddelat att domstolen ska börja ta sig
            an miljömål. Det är ett viktigt steg framåt och innebär att vissa
            miljöfall kan tas upp i domstolen inom ramen för brott mot mänskligheten.
            Det är bra, men ännu bättre vore en renodlad ekocid­tillämpning
            där alla fall med omfattande miljöförstöring, även om de inte
            är direkt kopplade till människors välfärd, skulle vara åtalbara.
            Det skulle skicka en viktig signal om att förstörelse av naturen
            i sig är ett brott.
          </p>
          <p xml:id="i-RBog88dADZjErkGBVY12fp">
            Sverige bör inom EU verka för att uppdatera det juridiska ramverket
            så att det blir ett kraftfullt verktyg för att förhindra brott
            mot naturen (ekocid) genom att inkludera ekocid i Romstadgan.
            Detta bör riksdagen ställa sig bakom och ge regeringen till känna.
          </p>
          <p xml:id="i-69fVjgda521j4KbCE4LKci">
            Däremot finns det även juridiska instrument som är direkt skadliga
            för klimatet och miljön. Med hänvisning till energistadgefördragets
            (ECT) investerarskydd kan multi­nationella bolag stämma stater
            utanför det ordinarie rättsväsendet. Exempelvis har bolaget Aurora
            Energy hotat med en miljardstämning mot Sverige för att Sveriges
            riksdag röstat igenom ett förbud mot uranbrytning. År av miljö-
            och klimatarbete kan spolieras eller få en väldigt hög prislapp
            om bolagen vinner. Stater kan inte omvänt stämma bolagen med stöd
            av investerarskyddet. Bolagen har allt att vinna, staterna allt
            att förlora. Enligt en granskning av Investigate Europe skyddar
            energistadgefördraget fossila investeringar såsom kolkraftverk,
            oljeledningar och gasterminaler till ett värde av 340 miljarder
            euro. Just nu pågår en process inom ECT för att förändra eller
            helt ta bort investerarskyddet där länder inom EU spelar en viktig
            roll. EU-kommissionen har tidigare lämnat en rekommendation att
            upphäva investerarskydden inom ECT. Sverige bör verka för att
            investerarskyddet tas bort inom energistadgefördraget. Detta bör
            riks­dagen ställa sig bakom och ge regeringen till känna.
          </p>
          <head xml:id="i-WM84To99yqkrcSt7QYruUV" type="h1">
            8 Utvidgningsprocessen
          </head>
          <p xml:id="i-W5CAnAcQ84QAyZCnxJoxiw">
            Vänsterpartiet respekterar den nationella suveräniteten, dvs.
            varje land måste självt bestämma om det vill bli kandidatland
            för EU-medlemskap. Vi understryker vikten av att befolkningen
            i varje enskilt land tillfrågas om detta. Och beslut om att ansluta
            landet till EU bör absolut föregås av en folkomröstning.
          </p>
          <p xml:id="i-6gFxSKnNGVXM7AGF33aLrQ">
            Vänsterpartiet anser att det är avgörande att länderna är demokratiska
            och fullt ut respekterar de mänskliga rättigheterna. Självklart
            måste också kraven på en fungerande rättsstat vara helt uppfyllda.
            Vänsterpartiet har riktat kritik mot EU:s krav på stora ekonomiska
            marknadsliberala förändringar i kandidatländerna. Ekonomiska reformer
            måste genomföras i en takt och på ett sätt som inte försvårar
            folkens levnadsvillkor genom exempelvis ökad arbetslöshet och
            social utslagning.
          </p>
          <p xml:id="i-NPLRanjaoCyoiY9La8os8o">
            Vänsterpartiet ställer sig även kritiskt till EU:s krav på att
            ländernas utrikespolitik ska ändras så att den helt stämmer överens
            med EU:s positiva inställning till exempelvis Nato och en fortsatt
            militarisering av EU.
          </p>
          <p xml:id="i-S46yixAVeGGwHXdUQYjN1g">
            När frågorna om kandidatländerna rapporteras i EU-parlamentet
            understryker Vänsterpartiet alltid frågorna om demokrati, mänskliga
            rättigheter, fungerande rättsstat och grundläggande sociala villkor
            för befolkningen. Vi understryker också att beslutet om medlemskap
            måste vara befolkningens eget i det aktuella landet.
          </p>
          <head xml:id="i-TV9HRUE8VkXpEqJzXruYkA" type="h2">
            8.1 Turkiet
          </head>
          <p xml:id="i-9JvS6jo4GuBebJstYVtT6G">
            Under Erdoğans styre har utvecklingen i Turkiet tagit tydliga
            steg i helt fel riktning. Sedan det misslyckade kuppförsöket sommaren
            2016 har inskränkningarna av demo­kratiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande. Genom en konstitutionsändring våren 2017
            har ännu mer makt samlats hos Erdoğan och ett återinförande av
            dödsstraffet diskuteras.
          </p>
          <p xml:id="i-45k9Pu2spTJdqEGheDxrS2">
            Tusentals människor riskerar att bli arresterade och åtalade
            för vad de publicerar i sociala medier, ca 100 journalister har
            under 2020 blivit frihetsberövade eller avtjänar domar för terroristbrott
            på grund av sitt journalistiska arbete, mellan maj och juli fängslades
            över 45 kvinnorättsaktivister och nästan alla medier ägs av företag
            nära Erdoğan som undviker att kritiskt granska regimen.
          </p>
          <p xml:id="i-8JKs2hPEVkDf2SiehhpznL">
            Även den politiska oppositionen har satts under förtryck. 19
            borgmästare har blivit frihetsberövade under 2020 och många fler
            än så avsatta. Det handlar framför allt om städer i östra Turkiet
            och borgmästare som tillhör vänsterpartiet HDP eller dess syster­parti
            DBP. Gripanden av politiska företrädare för HDP har nått hisnande
            höjder. Bara under en dag, den 25 september 2020, greps 82 personer
            tillhörande HDP på fabricerade grunder. Dessutom fick två parlamentariker
            för HDP sina platser i parlamentet upp­hävda, varav en, Leyla
            Güven, dömdes till 22 års fängelse i december.
          </p>
          <p xml:id="i-Y34XfNKB8Di5JieTjLSqCx">
            Vänsterpartiet har länge kritiserat utvecklingen i Turkiet och
            uppmanat Sverige och EU att agera kraftigare. EU har inte vågat
            agera mot Turkiet av rädsla för att Erdoğan skulle säga upp det
            skamliga avtal som hindrar flyktingar från att ta sig från Turkiet
            till Europa. Avtalet innebär också stort ekonomiskt stöd till
            Turkiet på ca 6 miljarder euro. Under början av 2020 blev problemen
            med avtalet alltmer uppenbara. När den turkiska regimen hotade
            att skicka samtliga landets flyktingar till gränsen mot Grekland
            reagera­de EU genom att till varje pris försöka hålla människor
            på flykt borta från Europa. EU:s kritik mot Turkiet är fortfarande
            försiktig och flyktingarna hamnar i kläm i stormakts­spelet mellan
            EU och Turkiet. Det är hög tid för EU att säga upp avtalet och
            tydligt agera mot förtrycket av oppositionella och inskränkningar
            i grundläggande fri- och rättigheter i Turkiet.
          </p>
          <p xml:id="i-BnjXay2XBpqALPz52b9vAJ">
            Regeringen bör verka för att EU avbryter flyktingavtalet med
            Turkiet och agerar för att våldet och repressionen mot oppositionella
            upphör i Turkiet och att alla som fängslats på politisk grund
            friges. Detta bör riksdagen ställa sig bakom och ge regeringen
            till känna.
          </p>
          <p xml:id="i-F8S1gtWdimuLui7GsqKx7p">
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Regeringen bör därför verka för att
            förhandlingarna med Turkiet om ett medlemskap ska frysas och att
            alla de förmåner som förmedlemskapsprogrammet ger omedelbart ska
            dras in. Detta bör riksdagen ställa sig bakom och ge regeringen
            till känna.
          </p>
          <head xml:id="i-WfGWmmGZvkuPxtkSgxBqkc" type="h1">
            9 EU:s strategi för Östersjöregionen
          </head>
          <p xml:id="i-T2hCYmDxVA8Z89qwy8rFms">
            Ryssland utgör ett säkerhetspolitiskt hot – först och främst
            mot alla människor i Ryssland som motsätter sig styret i Kreml
            eller som inte passar i det samhälle som Putin vill bygga. För
            ryska hbtq-personer, urfolksföreträdare, miljörörelser, kvinnorörelser
            och vänsteraktivister är den egna regimen ett dagligt säkerhetshot.
            Rysslands imperia­listiska politik utgör också ett direkt hot
            mot befolkningen i flera grannländer – Ukraina, Georgien, Moldavien
            och länderna i Centralasien.
          </p>
          <p xml:id="i-QLVWi9PqevnkKE1hrBBbDi">
            Samtidigt präglas den europeiska säkerhetspolitiska debatten
            av en överdriven rädsla för militära angrepp från Ryssland. Av
            dessa anledningar bör det mellanfolkliga sam­arbetet mellan EU
            och Ryssland utökas; vi behöver en motvikt till aggression och
            upp­rustning. Vänsterpartiet har motionerat om att Sverige bör
            spela en aktivare roll i syfte att skapa ett ökat samarbete runt
            Östersjön och att Svenska institutet bör få ett särskilt uppdrag
            att arbeta för att främja en säkerhetsgemenskap och en demokratisk
            utveckling i Ryssland. Vi har även påpekat behovet av att sanktionerna
            mot Ryssland med anled­ning av annekteringen av Krim kompletteras
            med ett ökat utbyte och samarbete mellan befolkningarna i Sverige
            och Ryssland samt att det svenska stödet till den ryska demo­kratirörelsen
            bör utökas.
          </p>
          <p xml:id="i-7PCM2vtH6qVtbY1LpCN7GT">
            Regeringen bör inom EU verka för ett ökat mellanfolkligt utbyte
            och samarbete mellan befolkningarna i EU och Ryssland samt utöka
            stödet till den ryska demokrati­rörelsen. Detta bör riksdagen
            ställa sig bakom och ge regeringen till känna.
          </p>
          <p xml:id="i-Jkrx8XcmgHkjVL2XW32MTz">
            Vänsterpartiets politik gentemot Ryssland utvecklas i motionen
            Ryssland (mot. 2019/20:3357).
          </p>
          <head xml:id="i-GapcoSo1C5UcXK8tnfDWf9" type="h1">
            10 EU:s utrikes- och säkerhetspolitik
          </head>
          <p xml:id="i-QyFzqwxh3soJbugRNyFf1F">
            Vänsterpartiet är motståndare till EU:s gemensamma utrikes- och
            säkerhetspolitik. Kravet på konsensus leder till att EU ofta hindras
            från att ta progressiva positioner i viktiga frågor, t.ex. att
            försvara aborträtten och stärka satsningar på sexuell och reproduktiv
            hälsa och rättigheter (SRHR). Det leder också ofta till att EU
            agerar långsamt och vagt, med urvattnade skrivningar. Under 2020
            var Cyperns långa blockering av sanktioner mot regimen i Belarus
            det tydligaste exemplet. Det betyder inte att vi vill gå mot en
            ordning där majoritetsbeslut gäller. Med en sådan ordning skulle
            risken för att utrikespolitiken kapas av de reaktionära och rasistiska
            krafterna i Europa öka. Vänsterpartiet vill i stället att utrikespolitiken
            återgår till att bli en helt nationell kompetens. Vi värnar den
            svenska alliansfriheten. Vi är helt emot militari­seringen av
            EU; inga EU-pengar ska gå till upprustning.
          </p>
          <p xml:id="i-V78ruWyYQr28v13ziuwvEn">
            Kommissionen och regeringen har föreslagit att kvalificerad majoritet
            som besluts­form i ökad grad ska användas i den gemensamma utrikes-
            och säkerhetspolitiken. Regeringens underlag för förändringen
            är i nuläget otillräckligt för att bedöma kon­sekvenserna för
            svensk utrikespolitik. Det är otydligt vilka konsekvenser en förändring
            skulle få ur ett konstitutionellt perspektiv. Det är också mycket
            otydligt vilka delar regeringen anser ska omfattas av förändringen.
            Utrikespolitiken måste också bli mer konsekvent. I dag behandlas
            lika fall olika beroende på vilka länder det handlar om. Ekonomiska
            och politiska relationer har större betydelse än respekten för
            mänskliga rättigheter och folkrätten. De tydligaste exemplen utgörs
            av EU:s relationer med Marocko och Israel. Samtidigt som sanktioner,
            med rätta, införts mot Ryssland efter annekteringen av Krim har
            både Marocko och Israel kunnat fortsätta sina ockupationer utan
            sanktioner, och i stället har de belönats med fördelaktiga handelsavtal.
            Regeringen bör verka för att EU konsekvent står upp för mänskliga
            rättigheter, folkrätten och demokratin i sina relationer till
            andra länder. Detta bör riksdagen ställa sig bakom och ge regeringen
            till känna.
          </p>
          <head xml:id="i-FfQAWg3HJvo4FpZ6aq8DJU" type="h2">
            10.1 Vapenexport
          </head>
          <p xml:id="i-KpvkkHfyYM9D3KBrUyAcUj">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara ett sådant land. För att nå dit krävs att Sverige slutar
            beväpna auktoritära regimer, länder som befinner sig i krig och
            stater som begår grova och omfattande brott mot de mänskliga rättigheterna.
            Vi måste också agera i samma anda inom EU.
          </p>
          <p xml:id="i-PcZ2EGEMaETYo2ipfRZwKW">
            Vänsterpartiet har i ett flertal motioner klargjort sin position
            när det gäller den svenska vapenexporten och behovet av ett förbud
            mot export av vapen till länder som kränker de mänskliga rättigheterna,
            diktaturer och krigförande stater. På sikt vill vi av­veckla den
            svenska vapenexporten helt. Vänsterpartiets politik om vapenexport
            utvecklas i motionen med anledning av skrivelse 2019/20:114 Strategisk
            exportkontroll 2019 – krigsmateriel och produkter med dubbla användningsområden
            (mot. 2019/20:3600).
          </p>
          <p xml:id="i-4mbiU7GYytWBLVAs3jb2Wr">
            Även på EU-nivå måste vi sträva mot ett regelverk som förbjuder
            export av krigs­materiel till länder som kränker de mänskliga
            rättigheterna, diktaturer och krigförande stater. Regeringen bör
            verka för att EU:s riktlinjer för export av krigsmateriel innebär
            ett förbud av export till länder som kränker de mänskliga rättigheterna,
            diktaturer och krigförande stater. Detta bör riksdagen ställa
            sig bakom och ge regeringen till känna.
          </p>
          <p xml:id="i-VnrgHjZcFLURKLR3JKs49e">
            Den 26 mars 2015 inledde en militärallians under ledning av Saudiarabien
            flyganfall mot huthirebellerna i Jemen, vilka i sin tur får stöd
            från Saudiarabiens ärkefiende Iran. Kriget i Jemen har skapat
            världens värsta humanitära katastrof. Omkring 24,3 miljoner människor
            behöver humanitärt stöd, varav 12,3 miljoner är barn och 14,3
            miljoner är i akut behov. Dessutom befinner sig fler än 3 miljoner
            på flykt i landet.
          </p>
          <p xml:id="i-MoDRiXvbQBhfNduiXQZp1U">
            Saudiarabien är en av världens största vapenköpare. Mellan 2015
            och 2019 var landet den största vapenimportören i världen enligt
            fredsforskningsinstitutet Sipri. Mellan 2013 och 2017 kom 34 procent
            av de vapen Saudiarabien importerade från just EU. Av de tio största
            exportörerna av vapen globalt sett är fyra medlemmar i EU.
          </p>
          <p xml:id="i-H5vT1F9vFmQt7RQKt61oHd">
            EU-parlamentet har antagit flera resolutioner med krav på vapenembargon
            mot de stater som ingår i den saudiskledda koalition som krigar
            i Jemen. EU-parlamentet menar att exporten av vapen till exempelvis
            Saudiarabien strider mot EU:s egna regler.
          </p>
          <p xml:id="i-R77wq3bzAwCGonE81yxme8">
            Parlamentet har vid flera tillfällen betonat vikten av att medlemsländer
            antar ett vapenembargo. Belgien, Danmark, Finland, Tyskland, Grekland,
            Italien och Neder­länderna följer EU-parlamentets resolution från
            2018 att inte sälja vapen eller militär­utrustning till den saudiskledda
            koalitionen.
          </p>
          <p xml:id="i-KB4gegQ2cSJQUSkseF9iLA">
            Vänsterpartiet delar kravet i resolutionen och menar att regeringen
            bör agera i enlig­het med EU-parlamentets rekommendation. Sverige
            ska verka för att både ensamt och inom EU införa ett vapenembargo
            mot de stater som ingår i den saudiskledda koalitio­nen. Detta
            bör riksdagen ställa sig bakom och ge regeringen till känna.
          </p>
          <p xml:id="i-VVofxPRjtrmV3NZRdeNHfA">
            I oktober 2019 angrep Turkiet det kurdiskdominerade området Rojava
            i nordöstra Syrien. EU fördömde då, på svenskt initiativ, Turkiets
            angrepp. Samtidigt var inte EU-länderna beredda att gå så långt
            i åtgärderna mot Turkiet som den svenska riksdagen och regeringen
            ville. I stället för ett vapenembargo mot Turkiet enades EU-länderna
            om att rekommendera länderna att se över sin militära export.
            Ett par EU-länder, inklusive Sverige, stoppade därför vapenexporten
            till Turkiet medan andra länder fortsatte med sin export. Turkiets
            militära aktioner pågår fortfarande i Syrien, numera framför allt
            i Idlibprovinsen. Det finns även risk att konflikter mellan Turkiet
            och kurder eskalerar, både i Turkiet och i Syrien, samtidigt som
            kurderna själva fortsatt ingår i strider mot al-Qaida och Daish
            för att bekämpa terrorism. Sverige bör därför verka för ett EU-gemen­samt
            vapenembargo mot Turkiet. Detta bör riksdagen ställa sig bakom
            och ge regering­en till känna.
          </p>
          <head xml:id="i-JSzrWBzEYRG8RZ4N6wJGnr" type="h2">
            10.2 Handelspolitik
          </head>
          <p xml:id="i-K1f3evWaEe8xJEC63koriB">
            Företag ska aldrig ställas över demokratin. Därför vill Vänsterpartiet
            stoppa den för­skjutning av makt från folket till storföretag
            som många av dagens internationella handelsavtal i praktiken innebär.
            Det är helt orimligt att viktiga politiska beslut som påverkar
            vårt klimat, vår ekonomi och vår välfärd avhandlas utan demokratisk
            insyn och därefter inte kan påverkas. Vänsterpartiet vill ha rättvisa
            handelsavtal där företag aldrig kan stämma stater för demokratiskt
            fattade politiska beslut. Regeringen ska verka för att inga fler
            odemokratiska EU-handelsavtal tecknas. Detta bör riksdagen ställa
            sig bakom och ge regeringen till känna.
          </p>
          <p xml:id="i-GuWc7eSn8c1htVRbuJUsNZ">
            Vänsterpartiet vill att EU för en feministisk handelspolitik
            som bygger på en genom­gripande feministisk analys, syftar till
            att utjämna skillnader i inkomst, levnadsvillkor m.m. mellan könen
            världen över och förbättrar kvinnors villkor. Regeringen ska verka
            för att EU försvarar kvinnors ekonomiska rättigheter och inför
            en feministisk handels­politik. Detta bör riksdagen ställa sig
            bakom och ge regeringen till känna.
          </p>
          <p xml:id="i-7VWJSv2gGnC7gtRosQm19R">
            Kinas ökade globala närvaro påverkar även EU:s handelspolitik.
            Det ser vi exempel­vis genom hur europeiska företag kommer i kontakt
            med den kinesiska staten och dess försök att kontrollera och utöva
            makt över företagen. Det gäller inte minst bojkotten av H &amp;
            M, efter att kritik riktats mot Kinas förtryck av uigurerna i
            området Xinjiang där en del av den bomull H &amp; M använder kommer
            ifrån. Sverige bör stödja de företag som följer ILO:s konventioner;
            Kina ska inte straffa H &amp; M för att de värnar om uigurernas
            mänskliga rättigheter. Samtidigt ska Europaparlamentet och EU:s
            medlemsländer nu ratificera ett investeringsavtal med Kina. Vänsterpartiet
            anser att Sverige bör vara kritiskt till denna typ av frihandelsavtal.
            Regeringen ska verka för att EU pausar ratificeringen av investeringsavtalet
            med Kina. Detta bör riksdagen ställa sig bakom och ge regeringen
            till känna.
          </p>
          <p xml:id="i-SsgM28WXcouu6o1VSMymMH">
            EU är även i slutförhandlingarna om Mercosuravtalet tillsammans
            med ett antal länder i Sydamerika. Civilsamhällesorganisationer
            och sociala rörelser i de länderna har starkt kritiserat avtalets
            förvärrande av miljöförstöring och klimatkrisen, parallellt med
            att det riskerar att öka brott mot de mänskliga rättigheterna.
            Avtalet riskerar även att gynna storföretag på småbrukares bekostnad,
            både i Sydamerika och i EU, vilket kommer att leda till ytterligare
            försämring av lokal matproduktion. Särskilt utsatta är arbetares,
            kvinnors och urfolks rättigheter. Det kommer att bli av stor vikt
            att Sverige och EU använder detta handelsavtal för att ställa
            krav på exempelvis Brasiliens klimat­åtagande. Vänsterpartiet
            anser att Sverige inte ska ingå i internationella handelsavtal
            vars effekt förvärrar klimatkrisen och bryter mot de mänskliga
            rättigheterna.
          </p>
          <head xml:id="i-A9ridKGtag1ka7jbc8qqj9" type="h2">
            10.3 Utvecklingspolitik
          </head>
          <p xml:id="i-XVbLpfzrYkehhbKcsZdz83">
            EU:s medlemsländer står för nästan 60 procent av världens samlade
            bistånd och är många fattiga länders största handelspartner. Trots
            att EU-kommissionen är världens fjärde största biståndsgivare
            och Sverige årligen kanaliserar drygt 2 miljarder kronor av den
            nationella biståndsbudgeten genom EU lyser unionen med sin frånvaro
            i den svenska biståndsdebatten. Concord Europe är en plattform
            för europeiska bistånds­organisationer. De beskriver utvecklingen
            inom EU:s bistånd i den årliga Aid Watch-rapporten. 2020 års rapport
            visar att EU:s bistånd missar målen eftersom det styrs av egenintressen
            i stället för mottagarländernas intressen. Det är framför allt
            säkerhets- och migrationspolitiska intressen som prioriteras framför
            stöd till de som lever i de mest fattigdomsdrabbade länderna.
            Detta hindrar långsiktigt hållbar utveckling.
          </p>
          <p xml:id="i-DX4VepYyTeTv4GTHve7dRH">
            År 1970 satte FN målet att 0,7 procent av givarländernas BNI
            ska gå till bistånd. EU:s målsättning att nå 0,7-procentsmålet
            till 2015 har reviderats till ett kollektivt åtagande om att nå
            0,7 procent under löptiden för Agenda 2030, dock med förbehållet
            att de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå målet
            om 0,20 procent till 2030. För tredje året i rad föll den andel
            av vad EU:s medlemsstater avsätter till bistånd, som enligt Concord
            låg på 0,46 procent av BNI under 2019.
          </p>
          <p xml:id="i-MTpqqPM2VdwHidoiLY33sY">
            Redan innan covid-19-pandemin låg biståndet på lägre nivåer än
            vad som skulle krävas för att klara målen i Agenda 2030. Under
            2020 har läget i världen försämrats enormt. Exempelvis förvärrades
            hunger, undernäring och barnadödlighet, vilket gjorde året 2020
            till det första sedan 1998 när fattigdomen ökade globalt. I en
            sådan kontext ska inte EU:s biståndsbudget eller krav på medlemsländers
            utvecklingsbistånd minskas eller ligga kvar på samma låga nivåer.
            Vänsterpartiet anser att dagens målsättningar är för lågt ställda
            och att EU bör följa FN:s uppsatta mål. Sverige bör verka för
            att alla EU-länder ska ge minst 0,7 procent av BNI i utvecklingsbistånd.
            Detta bör riksdagen ställa sig bakom och ge regeringen till känna.
            När det gäller de minst utvecklade länderna nådde EU under 2018
            endast till 0,125 procent av BNI. Sverige bör verka för att alla
            EU-länder ger minst 0,2 procent av BNI till de minst utvecklade
            länderna. Detta bör riksdagen ställa sig bakom och ge regeringen
            till känna.
          </p>
          <p xml:id="i-TvaCkkEQRQoDGk3MRhGkWh">
            EU:s biståndsbudget för sju år framåt har beslutats att bli 79,5
            miljarder euro. I och med att budgeten har varit kraftigt försenad
            har viktiga biståndsprogram inte kunnat komma till stånd i tid,
            utan beräknas först vara klara i slutet av 2021. Det betyder att
            betydande biståndsmedel inte har nått ut i program på mer än ett
            år. Att detta sker sam­tidigt som en global pandemi när fattigdomen
            i världen ständigt ökar har fått, och kommer fortsättningsvis
            att få, grava konsekvenser. Vaga skrivningar när bistånds­budgeten
            förs in i EU:s lagbok riskerar också att medlemsstater kan villkora
            bistånd i restriktiva migrationspolitiska syften. Dessutom allokeras
            bistånd till specifika program som är relaterade till covid-19,
            vilket gör att det traditionella biståndet får en ännu mindre
            andel av det redan låga biståndet. Sverige bör verka för att EU:s
            bistånds­program ska bli klara och träda i kraft snarast möjligt.
            Detta bör riksdagen ställa sig bakom och ge regeringen till känna.
          </p>
          <p xml:id="i-NfgJHrYfLnfSAcJU1EWogG">
            EU:s oförmåga att nå upp till de uppsatta målen, dess sätt att
            skjuta dem på fram­tiden och se ut att missa dem med stor marginal
            är mycket oroväckande. I en global pandemi där behoven av verkligt
            bistånd är större än på länge är detta agerande av världens rikaste
            världsdel ett svek. Vänsterpartiets syn på EU:s utvecklingspolitik
            utvecklas i motionen En svensk utvecklingspolitik för rättvisa,
            jämställdhet och hållbar utveckling (mot. 2018/19:757).
          </p>
          <head xml:id="i-AGkSSJQFZZi2F71fWvX9jB" type="h2">
            10.4 Försvarspolitik
          </head>
          <p xml:id="i-KH1VXVd3UvkGF9cH89Df2d">
            Vänsterpartiet menar att en oberoende och militärt alliansfri
            utrikespolitik är avgörande för Sveriges handlingsfrihet även
            i framtiden. Vi vill att Sverige främst ska inrikta sin internationella
            säkerhetspolitik på fredliga lösningar och på att förebygga kriser
            snarare än att förespråka militära lösningar. EU är i dag långt
            ifrån att vara det s.k. fredsprojekt som det så ofta misstas för
            att vara. Starka krafter inom EU arbetar för att militarisera
            unionen. Federalistiska strömningar arbetar aktivt för ett militariserat
            Europas förenta stater, och det europeiska militärindustriella
            komplexet ser sin chans att göra stora pengar på vapen och militärutrustning.
            Sverige har tidigare intagit en förhållandevis skeptisk hållning
            till en sådan utveckling.
          </p>
          <p xml:id="i-6rkaVYhvPvnZQGbfbJWcy4">
            Att säga ja till EU:s försvarsbygge innebär också att Sverige
            ställer sig på samma militära sida som de gamla stora kolonialmakterna
            i Europa. Den säkerhet som nu ska byggas med EU och en allt hårdare
            hoptvinning med Nato består av en hårt uppskruvad retorik och
            allt intensivare militärövningar och upprustningsprogram – och
            inte minst en ständigt ökande spänningsnivå. Vänsterpartiet menar
            att Sverige bör avbryta allt sam­arbete som bidrar till militariseringen
            av EU. Vi är emot en gemensam säkerhets- och försvarspolitik för
            EU och det permanenta strukturerade samarbetet Pesco. I stället
            bör EU prioritera en roll som förtroendeskapare och fredsbyggare
            i Europa. Regeringen bör återkomma med förslag om att Sverige
            ska lämna Pesco. Detta bör riksdagen ställa sig bakom och ge regeringen
            till känna.
          </p>
          <p xml:id="i-4arwurUiQrTW3p7k6t3KcE">
            Vänsterpartiets politik gällande internationella försvarssamarbeten
            inom EU, Nato, FN och bilaterala samarbeten utvecklas i motionen
            med anledning av skrivelse 2020/21:56 Internationella försvarssamarbeten
            (mot. 2020/21:3814).
          </p>
          <head xml:id="i-4apMug12BtZRMEC77vsJUL" type="h2">
            10.5 Israels ockupation av Palestina
          </head>
          <p xml:id="i-M1ZEkm4BY2JFGeTXw7fDJj">
            Israels ockupation av Palestina har skapat en av världens mest
            segdragna konflikter. Redan genom processen som ledde till att
            staten Israel utropades 1948 skapades gro­grunden för dagens konflikt
            genom att hundratusentals palestinier fördrevs från sina hem.
            Sedan sexdagarskriget 1967 har Israel ockuperat och blockerat
            Gazaremsan, Västbanken och östra Jerusalem i strid med folkrätten.
            Konflikten mellan Israel och Palestina är inte en konflikt mellan
            jämlika parter. Israel är en av världens största krigs­makter
            vars militärapparat understöds av USA, och landet har ett större
            ansvar enligt folkrätten i egenskap av ockupationsmakt. Samtidigt
            är det viktigt att understryka att folkrättens regelverk, bl.a.
            förbudet mot attacker mot civila, omfattar samtliga parter. Israels
            ockupation ursäktar inte på något sätt raketbeskjutning mot Israel,
            attacker på civila israeliska mål eller att palestinska grupper
            begår brott mot de mänskliga rättig­heterna på de palestinska
            områdena.
          </p>
          <p xml:id="i-7xybtXN6LYP6t4c6P6bW5Z">
            Israels övergrepp mot de mänskliga rättigheterna, folkrätten
            och det palestinska folket inte bara fortsätter utan blir dessutom
            allt grövre. Blockaden av Gaza fortskrider, och byggnationen av
            den mur som sedan länge har fördömts av FN fortsätter. Antalet
            illegala bosättningar på ockuperad mark fortsätter att växa, och
            fördrivningen av palestinier från östra Jerusalem ökar. Israel
            fortsätter att arrestera, fängsla, tortera och i vissa fall döda
            dem som står upp mot ockupationen. Ingen fred tycks vara i sikte,
            och så länge Israel vägrar att respektera palestiniernas mest
            grundläggande mänskliga rättig­heter kommer det inte att vara
            möjligt att uppnå fred. Genom sina konsekventa brott mot folkrätten
            framstår Israel som genuint ointresserat av att upphäva den ockupation
            av palestinsk mark som pågått i årtionden – upphävning av ockupationen
            är nyckeln till en varaktig fred i Mellanöstern.
          </p>
          <p xml:id="i-PnfuLPNhPjSTNvDzYiK3bQ">
            Vänsterpartiet anser att Israel måste dra sig tillbaka från ockuperat
            område, att bo­sättningarna måste utrymmas och att en fri och
            demokratisk palestinsk stat bör upprättas inom 1967 års gränser.
            Vänsterpartiets utgångspunkt är folkrätten och respekten för de
            mänskliga rättigheterna. Därför har vi uppmärksammat och fördömt
            Israels grova och omfattande brott mot de mänskliga rättigheterna
            både i och utanför riksdagen. Vi har samtidigt inte tvekat att
            ta avstånd från de brott mot folkrätten och de mänskliga rättig­heterna
            som begåtts av palestinska grupper.
          </p>
          <p xml:id="i-FpqaYYjxMX4tFktS7XLwNE">
            Vänsterpartiet ser att Sverige kan spela en avgörande roll både
            för en framtida freds- och försoningsprocess och för försöken
            att bygga en palestinsk statsbildning i dag. Vi välkomnar därför
            att Sverige erkänt Palestina. Sveriges erkännande och avtal om
            utvecklingssamarbete har tänt ett hopp hos det palestinska folket,
            men det har också väckt förväntningar om ett mer aktivt Sverige.
          </p>
          <p xml:id="i-2NWDNjteFQ2c33RkivCg3n">
            Israels ockupation av Palestina hade inte varit möjlig utan EU:s
            förmånliga handels­avtal med Israel eller utan USA:s militära
            bistånd till landet. Att Europeiska unionen år efter år ”betonar
            vikten av att gränserna till Gaza öppnas” och riktar kritik mot
            delar av Israels politik förändrar tyvärr inte situationen för
            palestinierna. Israel har kunnat igno­rera EU:s kritik utan att
            det fått några konsekvenser. En förutsättning för att Sveriges
            och EU:s uttalanden ska göra skillnad är att man också är beredd
            att sätta tyngd bakom sitt budskap. Samarbetet mellan EU och Israel
            är omfattande och ger EU en möjlighet att sätta press på Israel
            att respektera folkrätten. Associeringsavtalet mellan EU och Israel
            är t.ex. villkorat med respekt för de mänskliga rättigheterna.
            EU:s associationsavtal med Israel innefattar förmånliga handelsavtal
            som ger det israeliska näringslivet stora ekono­miska fördelar.
            På så vis bidrar EU till att stärka den ekono­miska basen för
            ockupations­politiken. Sverige bör motsätta sig att EU fördjupar
            sitt samarbete med Israel på något område och suspendera det nuvarande
            associeringsavtalet så länge Israel inte avvecklar bosättningarna
            och vägspärrarna på ockuperat område, avbryter blockaden av Gaza
            och upphör med byggandet av muren på Västbanken. Detta bör riksdagen
            ställa sig bakom och ge regeringen till känna.
          </p>
          <p xml:id="i-LQcy3r1XkE2SnUrngttoHG">
            Att strypa vapentillförseln är ett effektivt verktyg för att
            sätta press på alla parter. I dag förekommer ingen vapenexport
            från EU till de palestinska parterna, men flera EU-medlemmar exporterar
            vapen till Israel. All vapenexport från EU-länderna till Israel
            måste upphöra. Sverige bör ta initiativ till att EU inför ett
            vapenembargo mot Israel. Detta bör riksdagen ställa sig bakom
            och ge regeringen till känna.
          </p>
          <p xml:id="i-2wsFEBWngHTaSKt3ZtTsoy">
            Israels framgångar inom vaccination mot covid-19 har varit världsledande
            bland dess egen befolkning och bosättarna i palestinska områden.
            Däremot har palestinier inte åtnjutit någon av dessa framgångar.
            Israel bryter därigenom mot den fjärde Genève­konventionen i artikel
            56 om en ockupationsmakts plikt att garantera hälsovård och medicin
            till den civila befolkningen inom det ockuperade området, i detta
            fall Väst­banken. Sverige bör verka för att EU kräver Israels
            ansvar för vaccin mot covid-19 bland civilbefolkningen på Västbanken.
            Detta bör riksdagen ställa sig bakom och ge regeringen till känna.
          </p>
          <p xml:id="i-4Y9ZDnDeG3Vw1jv4rDN1q5">
            Vänsterpartiets politik när det gäller Israels ockupation av
            Palestina utvecklas i motion 2019/20:135.
          </p>
          <head xml:id="i-GjhNqNuWaFG2NK4bouiCXr" type="h2">
            10.6 Marockos ockupation av Västsahara
          </head>
          <p xml:id="i-f9Kty5CFJdYVY2r5dSGwt">
            Marocko ockuperar Västsahara sedan 1975. Det är en ockupation
            som strider mot inter­nationell rätt och som FN har antagit flera
            tydliga resolutioner mot. Ockupationen har även dömts som illegal
            av den internationella domstolen i Haag. År 1991 slöts ett avtal
            om ett vapenstillestånd, och parterna kom överens om att hålla
            en folkomröstning om Västsaharas självständighet övervakad av
            den FN-ledda styrkan Minurso. Marocko har dock gjort sitt yttersta
            för att sabotera och förhala processen.
          </p>
          <p xml:id="i-H2wXyd53kgLb2rokdQqUuU">
            Situationen har förändrats dramatiskt det senaste året. Nu är
            en fredlig lösning ännu längre bort på den över 45 år långa konflikten,
            i och med att vapenvilan är bruten. Vapenvilan kom till stånd
            efter att parterna kommit överens om att hålla en folkomröst­ning
            om Västsaharas självständighet för nästan 30 år sedan, men bröts
            i november förra året i samband med marockanska militära operationer
            i buffertzonen mellan territorierna. Fortfarande har ingen folkomröstning
            ägt rum. Sverige och EU måste öka trycket för att folkomröstningen
            snarast ska komma till stånd. Västsaharier utsätts dagligen för
            hot, våld och fängslanden i den ockuperade delen av landet. Situationen
            i det ockuperade Västsahara liknar i praktiken ett undantagstillstånd.
            Marocko har total kontroll över området och försvårar för journalister,
            observatörer och civilsamhällesorganisationer att över huvud taget
            släppas in i landet. Det är hög tid att omvärlden agerar med kraft
            för att skydda den västsahariska befolkningen. Regeringen bör
            verka för att EU kräver att den utlovade folkomröstningen om Västsaharas
            självständighet hålls. Detta bör riksdagen ställa sig bakom och
            ge regeringen till känna.
          </p>
          <p xml:id="i-7pSSRytz9mmKDCTP9PzwkR">
            Västsahara är rikt på naturtillgångar i form av fisk och fosfat
            – något som inte kommer det befriade Västsahara eller de västsahariska
            flyktingarna till del. 70 procent av världens fosfattillgångar
            beräknas finnas just i Västsahara och Marocko. Trots att inget
            land erkänner Marockos rätt till Västsahara förutom USA sedan
            slutet av 2020, har Marocko relativt fritt kunnat utnyttja Västsaharas
            naturresurser. Ekonomiska intressen och handelsförbindelser är
            anledningar bakom Frankrikes och Spaniens starka relationer med
            Marocko, som gör dem ovilliga att kritisera landet.
          </p>
          <p xml:id="i-JCpYpKAFp7e5rQmjZLGN1w">
            Redan i december 2016 beslutade EU-domstolen att handels- och
            jordbruksavtalet mellan EU och Marocko inte gäller västsahariska
            produkter eftersom Västsahara inte tillhör Marocko. Den 27 februari
            2018 beslutade EU-domstolen dessutom att fiskeavtalet mellan Marocko
            och EU inte gäller Västsahara. Domarna gör klart att det enda
            sättet att förhandla om avtal som omfattar Västsahara är med det
            västsahariska folket.
          </p>
          <p xml:id="i-2PAyCmSUm5qfrptNdVqGqx">
            I stället för att följa de entydiga domsluten valde kommissionen
            att kringgå dom­stolens beslut och inledde en omförhandling av
            avtalen för att inkludera Västsahara. Kommissionen påstår att
            den har fört dialog med lokalbefolkningen i Västsahara, men i
            stället tillfrågade den de marockanska ockupanterna. Cirka 83
            västsahariska civil­samhällesorganisationer skrev dessutom till
            EU-kommissionen och fördömde avtalet. Man hänvisade till Polisario,
            som av FN är utsett till västsahariernas enda legitima representant.
            Trots det fanns de västsahariska organisatorerna med på den lista
            som kommissionen presenterade för ministerrådet och EU-parlamentet
            över organisationer som gett sitt medgivande till avtalet. Polisario
            har över huvud taget inte hörts, varför avtalet strider mot EU-domstolens
            beslut och mot folkrätten.
          </p>
          <p xml:id="i-VvHikUmzUrebx7KfYrZm1s">
            Den svenska regeringen lade ned sin röst i förhandlingarna om
            handelsavtalet och röstade nej till fiskeavtalet. Självklart borde
            regeringen ha röstat nej till båda och där­med tydligt stått upp
            för folkrätten.
          </p>
          <p xml:id="i-X1K9SQjRBYevbzBtfsqEsX">
            I januari 2019 röstades handelsavtalet igenom i EU-parlamentet
            och i februari rösta­des även fiskeavtalet igenom. Att avtalen
            gick igenom bidrog till att förlänga konflikten. Naturtillgångarna
            är själva grundorsaken till Marockos illegala ockupation av Väst­sahara.
            En del i att vapenvilan bröts var även den väg Marocko byggde
            för att transpor­tera råvaror ut från Västsahara. Det är genom
            de stora inkomsterna från fosfat, ett rikt fiske och andra västsahariska
            tillgångar som Marocko kan finansiera sin ockupation och fortsätta
            sitt systematiska förtryck av den västsahariska befolkningen.
            Regeringen ska verka för att EU säkerställer att handelsavtal
            och fiskeavtal mellan EU och Marocko, i enlighet med EU-domstolens
            beslut, inte innefattar Västsaharas territorium så länge som Västsaharas
            folk, via deras legitima representant Polisario, inte har gett
            sitt samtycke. Detta bör riksdagen ställa sig bakom och ge regeringen
            till känna.
          </p>
          <head xml:id="i-M5LUw22JBcHhQWzxTWAyWE" type="h1">
            11 EU:s bilaterala och regionala förbindelser
          </head>
          <p xml:id="i-84PoW8ePdcjyTTmvE1PpLV">
            När vägen mellan Turkiet och Grekland stängdes blev Libyen det
            främsta avreselandet för människor på flykt från Afrika och delar
            av Mellanöstern till Europa. Det beror till stor del på det rådande
            kaoset och bristen på kontroll över landets gränser. EU har foku­serat
            sitt engagemang i Libyen på att stoppa flyktingar från att ta
            sig in i Europa, trots att det innebär att de fastnar i det krigshärjade
            landet. Situationen för de flyktingar som befinner sig i Libyen
            är fruktansvärd. Flera rapporter, bl.a. från FN och Human Rights
            Watch, vittnar om flyktingar som säljs som slavar, trafficking,
            sexuella övergrepp och tortyr. Samtidigt betalar EU den libyska
            kustbevakningen för att stoppa båtar med flykt­ingar trots att
            FN-rapporter beskriver hur denna vid upprepade tillfällen har
            skjutit mot, skjutit sönder och sänkt flyktingbåtar. Flyktingar
            som omhändertas av den libyska kust­bevakningen förs tillbaka
            till Libyens migrationshäkten där de intagna utsätts för tortyr,
            svält och våldtäkter samt säljs som slavar.
          </p>
          <p xml:id="i-Lnn5yWwH6o9pYgjQPctdTS">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som nu
            leder en regional kustbevakningsenhet i det krigshärjade landet
            – samma kustbevakning som alltså får stöd av EU. Två av dem har
            varit direkt inblandade i avtalen som slutits med Italien om att
            stoppa människor från att ta sig över Medelhavet. Trots situationen
            i Libyen och vetskapen om de över­grepp som sker fortsätter EU:s
            stöd till landets s.k. kustbevakning. Det är uppenbart att mänskliga
            rättigheter väger lätt mot ambitionerna att stoppa flyktingar
            från att komma till Europa. Det är dessutom uppenbart att den
            förda politiken leder till att landet destabiliseras ytterligare.
          </p>
          <p xml:id="i-EEKmfb1pGiXMUTN3wTZa2r">
            Sverige bör verka för att EU slutar finansiera den libyska kustbevakningen
            och att relationer med Libyen bygger på full respekt för asylrätten
            och mänskliga rättigheter. Detta bör riksdagen ställa sig bakom
            och ge regeringen till känna.
          </p>
          <p xml:id="i-V4bg6tMHBiLUYQWDT8a5Rd">
            Vänsterpartiet menar att de flyktingar som är fast i Libyen måste
            evakueras därifrån. Sverige bör genom EU och FN:s flyktingorgan
            (UNHCR) agera för en snabb evakuering och vidarebosättning av
            flyktingar och asylsökande från Libyen. Detta bör riksdagen ställa
            sig bakom och ge regeringen till känna.
          </p>
          <p xml:id="i-Pxo33JBdJH4bbpLyMwgA7D">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårs­period. Afghanistan
            är ett av världens fattigaste länder och är därmed så pass beroende
            av utländskt bistånd att dess regering hade svårt att stå emot
            pressen från EU.
          </p>
          <p xml:id="i-P5Uy1mxyjG1uwsugVp3Fps">
            Afghanistan kan på inget sätt beskrivas som ett säkert land,
            och utvecklingsutma­ningarna är enorma. Den afghanska flyktingministern
            har vid flera tillfällen vädjat till EU att inte deportera människor
            till landet. Att Sverige genom EU:s avtal har tecknat ett bilateralt
            återtagandeavtal med Afghanistan är direkt skamligt. Kommissionen
            har även föreslagit en blandning av främjande och tvingande åtgärder
            för att få andra stater, fram­för allt i Afrika, att hindra migranter
            från att ta sig till Europa. Det är uppenbart att EU använder
            sin politiska och ekonomiska makt för att begränsa asylrätten
            och människors rätt att röra sig. Genom att samarbeta med stater
            där människorättskränkningar är vanligt förekommande, t.ex. Sudan,
            Egypten och Libyen, för att stoppa människor på flykt finns uppenbara
            risker för att EU bidrar till grova kränkningar av mänskliga rättigheter.
            Sverige bör inom EU motverka alla beslut som innebär att asylrätten
            och flyktingars mänskliga rättigheter kränks. Detta bör riksdagen
            ställa sig bakom och ge regeringen till känna.
          </p>
          <p xml:id="i-SqNaFzmWSt19U7iLTaYdXy">
            Att stoppa eventuella asylsökande är olagligt enligt internationell
            rätt. Trots det har EU:s gränsmyndighet Frontex grova anklagelser
            mot sig för att ha gjort just det. Båtar från Turkiet till Grekland
            har stoppats på vad som kan vara olagliga sätt. Myndigheten har
            fått kritik från bl.a. FN:s flyktingorgan för att ha undanhållit
            eventuellt våld till havs i sin årsrapport. Det behövs oberoende
            utredningar sett till att Frontex egna internutred­ningar kommit
            fram till att inga brott mot rättigheter skett. Sverige bör verka
            för att EU ska tillsätta oberoende utredningar av huruvida Frontex
            har brutit mot internationell rätt. Detta bör riksdagen ställa
            sig bakom och ge regeringen till känna.
          </p>
          <head xml:id="i-7kJyQNfybmb2PhRTFenVhb" type="h1">
            12 Öppenhet och transparens
          </head>
          <p xml:id="i-HHnr2CWyYK9my3y9ABVNnh">
            Vilka beslut som fattas ska avgöras av hur människor röstar,
            inte av EU-byråkrater och storföretagens lobbyister. När folkstyret
            urholkas innebär det inte bara sämre beslut – det gröper också
            ur tilltron till demokratin.
          </p>
          <p xml:id="i-H4n6JykwXEtgRtUyYweyUm">
            Det pågår en politisk kris i Europa och tilltron till regeringar,
            institutioner och medier sjunker. Allt färre upplever att samhället
            är byggt för dem. Under ett stort antal år har makt och beslutsfattande
            medvetet förts bort från folkligt inflytande och demo­kratiska
            organ till opåverkbara EU-institutioner. EU har använts som ett
            instrument för att sprida idén om att politik bör styras av experter
            och byråkrater, som inte ska kunna påverkas av folkliga opinioner.
            Vänsterpartiet vill demokratisera EU genom att ge mindre makt
            till EU:s byråkrater, kommissionärer och domare och mer makt till
            de natio­nella parlamenten. Vi vill begränsa lobbyisternas närvaro
            i EU samt verka för ökad insyn och transparens i EU:s institutioner.
            Regeringen bör verka för att lobbyism begränsas i EU till förmån
            för nationella parlaments inflytande. Detta bör riksdagen ställa
            sig bakom och ge regeringen till känna.
          </p>
          <p xml:id="i-MuJfeVV2usFPrkTSoGVigp">
            Vänsterpartiet motverkar EU:s utveckling i federal, överstatlig
            riktning och arbetar för att föra tillbaka makt till folket. Det
            borde också vara enklare att lämna EU och EMU om man som medlemsland
            vill det.
          </p>
          <p xml:id="i-2m6Lt6guvCoipYvB2LaQx4">
            Vänsterpartiet anser att de folkvaldas roll i demokratin är central.
            Det är viktigt att vi alla kan lita på de folkvalda. Ändå är det
            få EU-parlamentariker som vill redogöra för hur de utnyttjar de
            förmåner de har som parlamentariker. Bara Vänsterpartiet har varit
            öppet från start med att pengarna går dit de ska.
          </p>
          <p xml:id="i-4c4oYGhv49grkSpqHmC61v">
            Regeringen ska verka för ett regelverk som innebär öppna böcker,
            minskade för­måner och sänkta politikerarvoden för alla EU-parlamentariker.
            Detta bör riksdagen ställa sig bakom och ge regeringen till känna.
          </p>
          <p xml:id="i-PhPXS1HM4wkdDJUHXBKXTH">
            Den absurda flytten av folkvalda och tjänstemän mellan Bryssel
            och Strasbourg en gång i månaden måste upphöra. Regeringen bör
            verka för att EU-parlamentet endast sammanträder i Bryssel. Detta
            bör riksdagen ställa sig bakom och ge regeringen till känna.
          </p>
        </div>
        <div xml:id="i-CXcPzB8aE2nAjCj9jrJQ2F" type="signatureBlock">
          <list xml:id="i-12wzPxGd8EiX41FHmseTcE">
            <item xml:id="i-WrBm2mHnsdhVQnoFSs38HA" type="signature">
              Håkan Svenneling (V)
            </item>
            <item xml:id="i-MajkBwn7Pw59A3Mod8u9bY" type="signature">
              Hanna Gunnarsson (V)
            </item>
            <item xml:id="i-SkTRz2KtdMnyEjZEP2Ydgs" type="signature">
              Jens Holm (V)
            </item>
            <item xml:id="i-DHk6ko3pN9eMMHaZqgUBsc" type="signature">
              Lotta Johnsson Fornarve (V)
            </item>
            <item xml:id="i-UjVQgevokeaXGeCzRCNnR2" type="signature">
              Yasmine Posio (V)
            </item>
            <item xml:id="i-PdJemGkSm73Z2wz3w2mTNZ" type="signature">
              Elin Segerlind (V)
            </item>
            <item xml:id="i-GKrVMg8emkYsDEWWzPPVgQ" type="signature">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
