<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-UbU-00526">
  <teiHeader>
    <fileDesc>
      <titleStmt>
        <title>En grundskola med kvalitet och mångfald</title>
        <author corresp="i-FvpsLGyVJwy2VnAqBbfthX">av Maria Wetterstrand m.fl. (mp)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En grundskola med kvalitet och mångfald</title>
          <idno type="rdwebb">GW02Ub526</idno>
          <rs type="number">Ub526</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/GW02Ub526/text</ref>
          <ref type="dokument_url_html">http://data.riksdagen.se/dokument/GW02Ub526</ref>
          <ref type="dokumentstatus_url_xml">http://data.riksdagen.se/dokumentstatus/GW02Ub526</ref>
          <ref type="doc">http://data.riksdagen.se/fil/AFFBF7CF-3FE4-4F76-8382-5989141CB3F1</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-FvpsLGyVJwy2VnAqBbfthX</idno>
            <name>Maria Wetterstrand</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9BUsH2Bn1bGihptNC5r7uq</idno>
            <name>Peter Eriksson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2GE534P2Foy3WpqKPVNeW8</idno>
            <name>Mats Pertoft</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-Q6UywURdDfH4kXfTm7hwEb</idno>
            <name>Max Andersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-SNtv8jZRB19Jr8oegj1mGK</idno>
            <name>Esabelle Dingizian</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-UFTZBKNRWWLXUXAtcCcVfH</idno>
            <name>Tina Ehn</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-7YbH6oTUwG4Qn94QEVE6as</idno>
            <name>Gunvor G Ericson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9x2nw6aosA3pyEJfJTc1eD</idno>
            <name>Ulf Holm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FnYuSnrPcb2UZaoXY7vjXa</idno>
            <name>Mikael Johansson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FfCiJc8kVZcwio9wsCvVkH</idno>
            <name>Mehmet Kaplan</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-WG11xmCpAW9nyyXv1sJFAK</idno>
            <name>Helena Leander</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-VRHymVx7EsX48sg7b5qmpS</idno>
            <name>Jan Lindholm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-9hz9iPqymCdhBS9gVoZrbj</idno>
            <name>Thomas Nihlén</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-PPtpTU7erj7n8C4rdQihuK</idno>
            <name>Lage Rahm</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-3GrPnM5KDKuSxfWxymYNoC</idno>
            <name>Mikaela Valtersson</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-AYmS6K7Srh7q1Zzbf1nZwW</idno>
            <name>Christopher Ödmann</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-EuR5SttDi5Ke6DCpznsE5K" type="signed"/>
        <correspContext corresp="i-EuR5SttDi5Ke6DCpznsE5K">
          <note type="signatory" corresp="i-FvpsLGyVJwy2VnAqBbfthX"/>
          <note type="signatory" corresp="i-9BUsH2Bn1bGihptNC5r7uq"/>
          <note type="signatory" corresp="i-2GE534P2Foy3WpqKPVNeW8"/>
          <note type="signatory" corresp="i-Q6UywURdDfH4kXfTm7hwEb"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-SNtv8jZRB19Jr8oegj1mGK"/>
          <note type="signatory" corresp="i-UFTZBKNRWWLXUXAtcCcVfH"/>
          <note type="signatory" corresp="i-7YbH6oTUwG4Qn94QEVE6as"/>
          <note type="signatory" corresp="i-9x2nw6aosA3pyEJfJTc1eD"/>
          <note type="signatory" corresp="i-FnYuSnrPcb2UZaoXY7vjXa"/>
          <note type="signatory" corresp="i-FfCiJc8kVZcwio9wsCvVkH"/>
          <note type="signatory" corresp="i-WG11xmCpAW9nyyXv1sJFAK"/>
          <note type="signatory" corresp="i-VRHymVx7EsX48sg7b5qmpS"/>
          <note type="signatory" corresp="i-9hz9iPqymCdhBS9gVoZrbj"/>
          <note type="signatory" corresp="i-PPtpTU7erj7n8C4rdQihuK"/>
          <note type="signatory" corresp="i-2EZPhWWR7yHztg3zN2aNvh"/>
          <note type="signatory" corresp="i-3GrPnM5KDKuSxfWxymYNoC"/>
          <note type="signatory" corresp="i-AYmS6K7Srh7q1Zzbf1nZwW"/>
        </correspContext>
        <correspAction type="numbering" xml:id="i-91rRznGbYy3RtMQ2JE7nk9">
          <date when="2008-10-08"/>
        </correspAction>
        <correspAction type="submission" xml:id="i-ME6HNHaTEWUhxfmqdREDsa">
          <date when="2008-10-07"/>
        </correspAction>
        <correspAction type="transfer" xml:id="i-5rRmaDFiVv1AAGKuULv8Fn">
          <date when="2008-10-06"/>
        </correspAction>
        <correspAction type="assigned" xml:id="i-68Txyns2Pf9bxZ75zR4k1B"/>
        <correspContext corresp="i-68Txyns2Pf9bxZ75zR4k1B">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div type="motSummary">
          <head xml:id="i-6CXJqnBnPNngvEB86kg6Mw">
            1 Sammanfattning
          </head>
          <p xml:id="i-TCK5Wg22Ti7S3U2ejpFD2d">
            Grön utbildningspolitik är politik där eleven står i centrum.
            Skolans uppgift är att skapa optimala förutsättningar för varje
            individ att förverkliga sin strävan efter kunskap och utveckling.
            För att möjliggöra detta föreslår Miljöpartiet de gröna en rad
            förändringar. I denna motion presenterar vi delar av vår politik
            för grundskolan. Vi lägger här framför allt fram förslag som gäller
            ökad kvalitet och måluppfyllelse, pedagogisk mångfald, elevers
            rättigheter, hälsa och miljö, jämställdhet och allas lika rätt.
          </p>
        </div>
        <div type="TOC" xml:id="i-Vd3D1ocq4LkkE5fj4TXPjV">
          <head xml:id="i-84G73FjQp6jQ9LQPFtjtfn">
            2 Innehållsförteckning
          </head>
          <list>
            <item>
              1 Sammanfattning 1
            </item>
            <item>
              3 Förslag till riksdagsbeslut 4
            </item>
            <item>
              4 Inledning 6
            </item>
            <item>
              5 Ökad kvalitet och måluppfyllelse 8
            </item>
            <item>
              5.1 Lärare 8
            </item>
            <item>
              5.1.1 Bättre lärare 8
            </item>
            <item>
              5.1.2 Ge obehöriga lärare möjlighet att bli behöriga 9
            </item>
            <item>
              5.1.3 Fler behöriga modersmålslärare och tvåspråkiga lärare 9
            </item>
            <item>
              5.2 Kvalitetspott för pedagogisk utveckling 10
            </item>
            <item>
              5.3 Omdömen i stället för betyg 10
            </item>
            <item>
              5.3.1 Problem med dagens betygssystem 10
            </item>
            <item>
              5.3.2 Betygsfria skriftliga omdömen 11
            </item>
            <item>
              5.4 Språkutveckling och flerspråkighet 12
            </item>
            <item>
              5.4.1 Stärkt modersmålsundervisning 12
            </item>
            <item>
              5.4.2 Försöksverksamhet med ämnesundervisning på modersmål 13
            </item>
            <item>
              5.4.3 Fler tillvalsspråk 14
            </item>
            <item>
              5.4.4 Kartläggning av nyanlända barns kunskaper 14
            </item>
            <item>
              6 Pedagogisk mångfald och frihet 15
            </item>
            <item>
              6.1 Reformer för pedagogisk mångfald 15
            </item>
            <item>
              6.1.1 Avskaffa timplanen 15
            </item>
            <item>
              6.1.2 Alternativa läroplaner 16
            </item>
            <item>
              6.1.3 Alternativa kursplaner 16
            </item>
            <item>
              6.1.4 Egna ämnen inom ramen för skolans val 16
            </item>
            <item>
              6.1.5 Undantag från skyldighet att sätta betyg 17
            </item>
            <item>
              6.1.6 Undantag från nationella prov 17
            </item>
            <item>
              6.1.7 Flexibel skolstart 18
            </item>
            <item>
              6.1.8 Nätverk för goda exempel 18
            </item>
            <item>
              6.2 Friskolor 18
            </item>
            <item>
              6.2.1 Möjligheten att fritt välja skola 18
            </item>
            <item>
              6.2.2 En ny överklagandemöjlighet ska införas för friskolor 19
            </item>
            <item>
              6.3 Stärkta sanktionsmöjligheter för staten 19
            </item>
            <item>
              6.3.1 Möjlighet att stänga skolor med allvarliga problem 20
            </item>
            <item>
              6.3.2 Inför en vitesmöjlighet för Skolverket 20
            </item>
            <item>
              6.3.3 Stoppa undervisningen under rättslig prövning av friskolor
              21
            </item>
            <item>
              7 Stärkta rättigheter för eleverna 21
            </item>
            <item>
              7.1 Elever ska ha rätt att överklaga åtgärdsprogram 21
            </item>
            <item>
              7.2 Elever ska ha rätt att få betyg omprövade 22
            </item>
            <item>
              7.3 Elevers inflytande på skolan 23
            </item>
            <item>
              8 En skola för alla 23
            </item>
            <item>
              8.1 Övergripande åtgärder 24
            </item>
            <item>
              8.1.1 Läroböcker och diskriminering 24
            </item>
            <item>
              8.1.2 Höjd kvalitet på sex- och samlevnadsundervisningen 24
            </item>
            <item>
              8.2 Jämställdhet 25
            </item>
            <item>
              8.2.1 Ny satsning på genuspedagoger 25
            </item>
            <item>
              8.2.2 Bättre studieresultat för pojkar 26
            </item>
            <item>
              8.2.3 Rekrytera män till lärarutbildningarna 26
            </item>
            <item>
              8.3 Tillgänglighet 26
            </item>
            <item>
              8.4 HBT 27
            </item>
            <item>
              8.4.1 Riktlinjer för HBT-kompetens 27
            </item>
            <item>
              8.4.2 HBT i kursplanerna 28
            </item>
            <item>
              9 Hälsa och miljö 28
            </item>
            <item>
              9.1 Hälsofrämjande skola 28
            </item>
            <item>
              9.1.1 Mobbning 29
            </item>
            <item>
              9.1.2 Skolmiljö 29
            </item>
            <item>
              9.1.3 Utomhuspedagogik 29
            </item>
            <item>
              9.2 En miljö- och klimatsmart skola 30
            </item>
            <item>
              9.2.1 Tillgång till kunskap och information för lärare och elever
              31
            </item>
            <item>
              9.2.2 Hållbar utveckling i kursplanerna 31
            </item>
            <item>
              9.2.3 Hållbar skola i praktiken 32
            </item>
          </list>
        </div>
        <div type="motProposal" subtype="förslag">
          <head xml:id="i-GDjTP5WTpqCK5UQuqtNMj">
            3 Förslag till riksdagsbeslut
          </head>
          <list style="ol">
            <item xml:id="i-Nn85jubQWhY76KVToaKFQH">
              Riksdagen tillkännager för regeringen som sin mening vad som
              anförs i motionen om att ersättningsgraden vid deltagande i det
              s.k. Lärarlyftet bör höjas till 90 %.
            </item>
            <item xml:id="i-Q4j2rUGR31BoQhRbmbLpkU">
              Riksdagen tillkännager för regeringen som sin mening vad som
              anförs i motionen om att förbättra möjligheten för obehöriga lärare
              att läsa in behörighet.
            </item>
            <item xml:id="i-GSPjrhxgc6uxwdoTMFv1KJ">
              Riksdagen tillkännager för regeringen som sin mening vad som
              anförs i motionen om att premiera flerspråkighet vid antagning
              till lärarutbildningen.
            </item>
            <item xml:id="i-77q4hnjC7xkavJesX2MLif">
              Riksdagen tillkännager för regeringen som sin mening vad som
              anförs i motionen om att en kvalitetspott för pedagogisk utveckling
              bör inrättas.
            </item>
            <item xml:id="i-9QaPgC1DupvkFjLGTqKto7">
              Riksdagen tillkännager för regeringen som sin mening vad som
              anförs i motionen om att dagens betyg bör ersättas med ett omdömessystem.
            </item>
            <item xml:id="i-6WcmgDyJ8Uf2UNV7JNywPc">
              Riksdagen tillkännager för regeringen som sin mening vad som
              anförs i motionen om att modersmålsundervisningen i större utsträckning
              bör erbjudas under ordinarie skoltid.
            </item>
            <item xml:id="i-Qs4MwHMwqUDQDBtXnsLz1r">
              Riksdagen tillkännager för regeringen som sin mening vad som
              anförs i motionen om att den begränsning som säger att elever
              har rätt till modersmålsundervisning i som mest sju år tas bort.
            </item>
            <item xml:id="i-RXfWSwV8mECGQaT6BziJce">
              Riksdagen tillkännager för regeringen som sin mening vad som
              anförs i motionen om att en försöksverksamhet med ämnesundervisning
              i matematik på modersmål bör genomföras.
            </item>
            <item xml:id="i-Q4g9kUsRG5XyCAtEEVB1h">
              Riksdagen tillkännager för regeringen som sin mening vad som
              anförs i motionen om fler tillvalsspråk.
            </item>
            <item xml:id="i-2tpazo2NuvuTFK4BBC7wY2">
              Riksdagen tillkännager för regeringen som sin mening vad som
              anförs i motionen om kartläggning av nyanlända barns kunskaper.
            </item>
            <item xml:id="i-NcR1B4pZdRmMPaY76NppcZ">
              Riksdagen tillkännager för regeringen som sin mening vad som
              anförs i motionen om att den nationella timplanen bör avskaffas.
            </item>
            <item xml:id="i-RLoBscomajYPC4fMBco4JV">
              Riksdagen tillkännager för regeringen som sin mening vad som
              anförs i motionen om att det bör vara möjligt även för kommunala
              skolor att arbeta efter alternativa läroplaner som godkänts av
              Skolverket.
            </item>
            <item xml:id="i-GkRWQ5YGcULtqdCbTwZ167">
              Riksdagen tillkännager för regeringen som sin mening vad som
              anförs i motionen om att det bör vara möjligt för såväl kommunala
              som fristående skolor att arbeta efter alternativa kursplaner
              som godkänts av Skolverket.
            </item>
            <item xml:id="i-VaCnX5B9rTbnuBSbLUe52g">
              Riksdagen tillkännager för regeringen som sin mening vad som
              anförs i motionen om att även kommunala skolor ska få ha egna
              ämnen inom ramen för skolans val.
            </item>
            <item xml:id="i-MEYkFT8ML8J8AiC32pLyhX">
              Riksdagen tillkännager för regeringen som sin mening vad som
              anförs i motionen om undantag från skyldigheten att sätta betyg.
            </item>
            <item xml:id="i-WFM5CDLv58PtP6U8dCFTr1">
              Riksdagen tillkännager för regeringen som sin mening vad som
              anförs i motionen om undantag från att genomföra nationella prov
              i årskurs 3 och 5.
            </item>
            <item xml:id="i-JFQP1BdZ2f2Z6ase1zv5PA">
              Riksdagen tillkännager för regeringen som sin mening vad som
              anförs i motionen om flexibel skolstart.
            </item>
            <item xml:id="i-Rf9d4pzTp6tMuAraKYCkFd">
              Riksdagen tillkännager för regeringen som sin mening vad som
              anförs i motionen om vikten av att Myndigheten för skolutvecklings
              arbete med att sprida goda pedagogiska exempel tas till vara.
            </item>
            <item xml:id="i-T6FLZ4mwUXJsr3MtgCRGZ6">
              Riksdagen tillkännager för regeringen som sin mening vad som
              anförs i motionen om att friskolor ska ha möjlighet att överklaga
              kommunala beslut om bidragsnivå genom förvaltningsbesvär.
            </item>
            <item xml:id="i-JgGbzxqdDiEGMHcJFxusrt">
              Riksdagen tillkännager för regeringen som sin mening vad som
              anförs i motionen om att Skolverket ska ha rätt att stänga skolor
              med allvarliga problem.
            </item>
            <item xml:id="i-RjqykGN1zZZGc9CerMPf6j">
              Riksdagen tillkännager för regeringen som sin mening vad som
              anförs i motionen om att införa en möjlighet till vitesföreläggande
              för Skolverket.
            </item>
            <item xml:id="i-RWApJ54k3B9fAvcT1PsYCn">
              Riksdagen tillkännager för regeringen som sin mening vad som
              anförs i motionen om rättslig prövning av om en skola bör stängas
              under tiden beslut om tillbakadragande av tillstånd för skolverksamhet
              prövas.
            </item>
            <item xml:id="i-Wf21khFCRrp44cKCNkrd89">
              Riksdagen tillkännager för regeringen som sin mening vad som
              anförs i motionen om att elever ska ha möjlighet att få betyg
              omprövade.
            </item>
            <item xml:id="i-15rGZHWvgVvKYWtXqQTHTG">
              Riksdagen tillkännager för regeringen som sin mening vad som
              anförs i motionen om att elever ska ha rätt att överklaga åtgärdsprogram.
            </item>
            <item xml:id="i-7QqLzEs5J6eXN4DNgUdQF4">
              Riksdagen tillkännager för regeringen som sin mening vad som
              anförs i motionen om förbättrade förutsättningar för elevers inflytande.
            </item>
            <item xml:id="i-6eW9FbHFepkhi7r4sZ9enL">
              Riksdagen tillkännager för regeringen som sin mening vad som
              anförs i motionen om att ge Skolverket i uppdrag att kontinuerligt
              undersöka läroböcker utifrån ett antidiskrimineringsperspektiv.
            </item>
            <item xml:id="i-3zPh3nnk2MZEabPmQEUiVW">
              Riksdagen tillkännager för regeringen som sin mening vad som
              anförs i motionen om att kvaliteten på sex- och samlevnadsundervisningen
              måste höjas.
            </item>
            <item xml:id="i-RgoWRL2QiEhT9xK9HQC1kW">
              Riksdagen tillkännager för regeringen som sin mening vad som
              anförs i motionen om genuspedagoger.
            </item>
            <item xml:id="i-J47CK2WyzhQvxXX5v7PSx">
              Riksdagen tillkännager för regeringen som sin mening vad som
              anförs i motionen om tillsättande av en utredning om skillnader
              mellan flickors och pojkars resultat i skolan.
            </item>
            <item xml:id="i-3mBy4oQmjaiQYurZQHcrdD">
              Riksdagen tillkännager för regeringen som sin mening vad som
              anförs i motionen om ett uppdrag till Skolverket för att få fler
              män att söka lärarutbildningen.
            </item>
            <item xml:id="i-4PPVG5wYgExeNuPoP31ej2">
              Riksdagen tillkännager för regeringen som sin mening vad som
              anförs i motionen om tillgänglighet.
            </item>
            <item xml:id="i-8ATY8isNUXvwvc83cyfzGB">
              Riksdagen tillkännager för regeringen som sin mening vad som
              anförs i motionen om rätten till arbetsplatsförlagd utbildning
              för elever med funktionshinder.
            </item>
            <item xml:id="i-EYj23AE2H17KGG4a7o28t3">
              Riksdagen tillkännager för regeringen som sin mening vad som
              anförs i motionen om HBT-kompetens i skolan och HBT i kursplanerna.
            </item>
            <item xml:id="i-FCLqpbNQU2M1pzafXjkR7w">
              Riksdagen tillkännager för regeringen som sin mening vad som
              anförs i motionen om fler inspektioner av skolornas arbetsmiljö.
            </item>
            <item xml:id="i-X9PWp3Tcm8Sr3Msj3GQLrN">
              Riksdagen tillkännager för regeringen som sin mening vad som
              anförs i motionen om riktlinjer för hur man fysiskt utformar en
              skola som främjar hälsa, inlärning och kreativitet.
            </item>
            <item xml:id="i-WvgVjZqwcKLQCQVsUYo9NT">
              Riksdagen tillkännager för regeringen som sin mening vad som
              anförs i motionen om behovet av att stärka utomhuspedagogiken.
            </item>
            <item xml:id="i-6JcyE1AMwxbuzwjcDpWMiD">
              Riksdagen tillkännager för regeringen som sin mening vad som
              anförs i motionen om en översyn av kursplanerna i syfte att stärka
              kunskapen om hållbar utveckling.
            </item>
            <item xml:id="i-ACwd4SejFkLLun2rmcC5e4">
              Riksdagen tillkännager för regeringen som sin mening vad som
              anförs i motionen om ett nationellt projekt om trafikmiljön kring
              skolorna med fokus på säkerhet, hälsa och klimat.
            </item>
          </list>
        </div>
        <div type="motContent">
          <head type="h1" xml:id="i-NJPJisMwVDtjcVD4RgxXdd">
            4 Inledning
          </head>
          <p xml:id="i-QSAPiokSeseZxMBTcve8ko">
            Med grön utbildningspolitik är eleven i centrum. Vår människosyn
            bygger på att alla människor i grunden är kunskapssökande, aktiva
            och kreativa, med en möjlighet att bli solidariska, ansvarstagande
            och empatiska individer. Vi tar tydligt ställning för att utbildningen
            i första hand måste utgå från barnen, ungdomarna och studenterna.
          </p>
          <p xml:id="i-7T6oxhhg62zqF5USjHJqxD">
            Skolans uppgift är att skapa optimala förutsättningar för varje
            individ att förverkliga sin strävan efter kunskap och utveckling.
            En av de viktigaste förutsättningarna för att förverkliga denna
            strävan är att den sker på den enskilda individens egna villkor.
            Alla ska garanteras likvärdig utbildning, men det betyder inte
            att utbildningen ska vara likformig. Eftersom barn är olika är
            det snarare så att mångfald är en förutsättning för likvärdighet.
          </p>
          <p xml:id="i-TNGHGcbmKQQograLK2NfLb">
            Det finns inte bara ett sätt att bedriva undervisning på. Det
            finns många, och Miljöpartiet vill därför främja mångfalden inom
            skolan. Vi vill se en utveckling där man stöder skolornas möjligheter
            att använda sig av olika typer av pedagogik och att profilera
            sig på olika sätt. Vi vill att alla ska få plats i skolan, att
            eleverna ska ges utrymme att utveckla sin egen identitet och att
            skolan ska fungera inspirerande i denna process. Detta förutsätter
            en stor pedagogisk frihet för alla skolor i Sverige, oavsett huvudman.
            Det förutsätter också en stark och skarp tillsyn som garanterar
            likvärdig­heten över hela landet.
          </p>
          <p xml:id="i-VvXJRepS4qF47zb2CTMHAD">
            Den moderna skola som Sverige behöver måste byggas på vetenskaplig
            grund. Skolan är ett speciellt politikområde på så vis att alla
            vuxna har gått i skolan och har därför en relation till den. Men
            människor är också färgade av sina egna personliga erfarenheter
            som det är frestande att generalisera utifrån. En så viktig verksamhet
            som skolan kan inte tillåtas utformas efter enskilda personers
            upplevelser av skolan utan måste bygga på utbildningsvetenskaplig
            grund. Vi måste ta till oss forskningsresultat såväl från Sverige
            som från andra länder för att kunna skapa den moderna skola som
            behövs för att möta framtiden.
          </p>
          <p xml:id="i-EPUpDG969L5TbK592vnvzr">
            För att höja kvaliteten i skolan och öka andelen elever som når
            målen gör Miljöpartiet rejäla satsningar. Vi föreslår en förbättring
            av lärarlyftet så att fler lärare får möjlighet att ta del av
            fortbildningssatsningen. Vi föreslår förbättrade möjligheter för
            yrkes­verksamma lärare som saknar behörighet att läsa in behörighet.
            Vi skapar också en kvalitetspott för pedagogisk utveckling där
            skolor ska kunna söka medel för att genomföra nyskapande projekt
            som syftar till att höja kvaliteten i skolan och skapa bättre
            förutsättningar för eleverna att nå målen.
          </p>
          <p xml:id="i-2oiTBpawWhSf4yLJRybQdF">
            En bokstav eller en siffra kan aldrig spegla hela verkligheten.
            Därför dömer också en samlad betygsforskning ut betygen som mätinstrument.
            Vi presenterar här vårt alternativ som består av skriftliga betygsfria
            omdömen från första klass och betyg enbart som urvalsinstrument
            i årskurs 9 samt sista året i gymnasiet.
          </p>
          <p xml:id="i-72U1k5Vp3D4bJLQnfPYRKW">
            Sverige är i dag ett mångkulturellt samhälle, med en enorm språkkompetens
            hos våra barn och ungdomar med rötter i andra länder. Vi är i
            dag både dåliga på att ta tillvara denna kompetens och på att
            använda den för att snabbt lotsa in nyanlända elever i det svenska
            språket. Miljöpartiet presenterar i denna motion en rad förslag
            för att förbättra denna situation, bland annat vill vi starta
            en försöksverksamhet med matematik­undervisning på modersmål.
          </p>
          <p xml:id="i-SrhPg5KstAwzrH6wCfmJVQ">
            Våra skolmiljöer är ibland under all kritik. Arbetsmiljölagen
            gäller fullt ut i skolan, men tillämpas inte på ett korrekt sätt.
            Utvecklingen av skolmiljöerna ligger långt efter andra miljöer.
            Vi behöver mer av kreativa miljöer, utomhuspedagogik, naturskolor
            och socialt kreativa miljöer i skolan.
          </p>
          <p xml:id="i-XvkpwDoDtp9LDgPrLhCUW8">
            Skolan ska bidra till att elever blir aktiva samhällsmedborgare
            och verksamheten ska präglas av ett demokratiskt förhållningssätt
            där varje elev ska räknas. Elevernas rättigheter och deras inflytande
            måste stärkas. Skolan är en del av samhället och därför finns
            samma strukturer där som i samhället i övrigt. Därför behövs ett
            aktivt och seriöst arbete för att ge alla elever möjlighet att
            utvecklas utan att hindras av diskriminerande strukturer.
          </p>
          <head type="h1" xml:id="i-ThPxM4k4TaVEGWERu57ADm">
            5 Ökad kvalitet och måluppfyllelse
          </head>
          <p xml:id="i-5VxaNzhpSQQz8D4UW9HEMV">
            Alltför många elever går ut skolan med otillräckliga kunskaper.
            En fjärdedel av eleverna som gick ut grundskolan våren 2007 hade
            inte godkänt i alla ämnen, och andelen som saknade behörighet
            att söka till gymnasieskolans ordinarie program var den lägsta
            på tio år. För att ändra på denna trend måste vi vara beredda
            att göra ordentliga satsningar för att höja kvaliteten i skolan.
          </p>
          <head type="h2" xml:id="i-HERKu7f6ckxW2X2QduKTQZ">
            5.1 Lärare
          </head>
          <head type="h3" xml:id="i-Y9Pm3A2LK17EwLXw9sG5pi">
            5.1.1 Bättre lärare
          </head>
          <p xml:id="i-59hJNDoLppjHJcsRFD8Uem">
            Lärarnas kompetens har en avgörande betydelse för elevernas resultat
            i skolan. Engagerade och kompetenta lärare hjälper elever att
            utvecklas både kunskapsmässigt och som människor. Det finns många
            duktiga lärare runtom i landet som gör ett bra jobb. Om de fick
            möjlighet till inspirerande och kvalitativ fortbildning skulle
            de kunna bli ännu bättre och bli ännu mer motiverade. Det finns
            också lärare som saknar vissa kompetenser som de skulle behöva
            utveckla för att bli riktigt bra lärare. Miljöpartiet anser att
            lärarna måste uppmärksammas mer. Skolledningarna måste ställa
            höga krav på varje lärare, och lärarna måste få möjligheter att
            leva upp till dessa krav.
          </p>
          <p xml:id="i-QYEcnUFV3gaMEf9GmLUcFB">
            Den borgerliga regeringen har gjort en satsning på fortbildning
            för lärare som de kallar lärarlyftet. Det är en bra satsning som
            går ut på att lärare som vidareutbildar sig får en ersättning
            från staten som motsvarar 80 procent av deras lön, under tiden
            som de studerar. Det har dock visat sig att avhoppen från utbildningarna
            är ganska stora. En förklaring kan vara att många inte har sådana
            ekonomiska marginaler att de klarar ett inkomstbortfall på 20
            procent. Många som tar del av utbildningen är ensamstående kvinnor
            med barn. För att skapa bättre möjligheter för personer som inte
            har så stora ekonomiska marginaler att ta del av lärarlyftet vill
            Miljöpartiet höja ersättningsgraden till 90 procent av lönen.
            För detta avsätter vi 160 miljoner kronor årligen i vår budgetmotion.
          </p>
          <head type="h3" xml:id="i-S58jUz1pr3bnb271WfvvWm">
            5.1.2 Ge obehöriga lärare möjlighet att bli behöriga
          </head>
          <p xml:id="i-DZQcmeCvCzzxmxbF6heNJ3">
            Det finns många som undervisar i skolan som saknar formell lärarbehörighet.
            Många av dessa är duktiga personer som passar bra för läraryrket.
            På sikt tror vi att det kan vara aktuellt att öppna upp fler vägar
            till läraryrket i kombination med en bättre kvalitets­säkring.
          </p>
          <p xml:id="i-WDKxuGZWW28JXm4W4MT13S">
            Miljöpartiet anser att det är viktigt att lärare som saknar behörighet
            ges möjlighet att komplettera sin kunskap genom att läsa in det
            som de saknar för att bli behöriga lärare. Under förra mandatperioden
            fanns det en särskild lärarutbildning för obehöriga lärare, SÄL,
            som omfattade 90 poäng (tre terminers heltidsstudier). Den var
            utformad för yrkesverksamma som hade högskoleutbildning eller
            arbetslivserfarenhet i sådan omfattning att de behövde högst 90
            poäng för att bli behöriga lärare. Utbildningen var mycket framgångsrik.
          </p>
          <p xml:id="i-T3TRZEV9ACAJ1eZvSBucWp">
            Nuvarande regering valde att göra om utbildningen till en tillfällig
            satsning som man gav namnet VAL, vidareutbildning av lärare, och
            kortade ner den till maximalt 60 poäng, vilket motsvarar två terminers
            heltidsstudier. Eftersom många behöver mer än två terminers studier
            för att bli behöriga, blev utbildningen relevant för färre. Miljöpartiet
            tycker att den förändringen var olycklig. VAL är dessutom en tillfällig
            satsning som gäller fram till 2010. Däremot finns många lärare
            kvar i våra skolor som saknar pedagogisk examen. Enligt Skolverkets
            statistik utgör de obehöriga cirka 15 procent i grundskolan och
            nästan 30 procent i gymnasieskolan. Trots att regeringen gör stora
            satsningar på fortbildning för behöriga lärare, tar man bort möjligheten
            till fortbildning för dem som kanske behöver den mest, de obehöriga
            lärarna.
          </p>
          <p xml:id="i-649YDqxUGJbXotixSHCkw8">
            Miljöpartiet avsätter 90 miljoner kronor årligen i partiets budgetmotion
            för att återinföra möjligheten för obehöriga lärare att läsa in
            sin behörighet samt återställa omfattningen till 90 poäng, alltså
            motsvarande tre terminers heltidsstudier.
          </p>
          <head type="h3" xml:id="i-4xBNt5qgp4xhGDhVBZtVLS">
            5.1.3 Fler behöriga modersmålslärare och tvåspråkiga lärare
          </head>
          <p xml:id="i-2ZzL9m4ojbQ7NV9mA3qz7K">
            Redan i dag är det brist på utbildade modersmålslärare och vi
            presenterar nedan en rad förslag som rör förstärkning av modersmålsundervisning
            och ämnesundervisning på modersmål. Detta är reformer som innebär
            att förskolan och skolan kommer att behöva fler lärare.
          </p>
          <p xml:id="i-Dd7P7Zvq3bn6PqqZ3by7oN">
            Fler tvåspråkiga måste söka lärarutbildningen. Vi vill därför
            att lärosäten och kommuner gör riktade insatser för att öka intresset
            för lärarutbildningen bland tvåspråkiga.
          </p>
          <p xml:id="i-9HMMPNBfGuSsxpjJuP1pRp">
            Vi vill också uppmana lärosätena att ta hänsyn till de sökandes
            språkkunskaper vid antagning till lärarutbildningarna så att flerspråkighet
            premieras vid antagningen. En högskola får enligt högskoleförordningen
            bestämma urvalsgrunder för upp till en tredjedel av platserna
            på en utbildning. Till exempel ska kunskaper som är särskilt värdefulla
            för den sökta utbildningen och andra för utbildningen sakliga
            omständigheter kunna ligga till grund för urval. Kunskaper i språk
            som är vanliga modersmål bland elever i Sverige bör rimligen falla
            inom denna kategori.
          </p>
          <p xml:id="i-8Tik3uAR56p835V9c7Q3qC">
            Många verksamma modersmålslärare saknar formell behörighet och
            bör uppmuntras att läsa in behörighet. Miljöpartiet vill förbättra
            möjligheterna för dessa och andra yrkesverksamma som saknar lärarbehörighet
            att läsa in det och avsätter medel för det i vår budgetmotion,
            vilket också beskrivs i avsnitt 5.1.2. i denna motion. Modersmåls­lärare
            ska i den mån de så behöver erbjudas fortbildning för att kunna
            undervisa även andra elever i det aktuella språket.
          </p>
          <head type="h2" xml:id="i-JUakdBiWZ3wZQDqvGxXKCV">
            5.2 Kvalitetspott för pedagogisk utveckling
          </head>
          <p xml:id="i-DgYhUZ66GqqGxUmKmSkb1B">
            För att ge fler elever bättre förutsättningar för att nå kunskapsmålen
            i skolan vill vi inrätta en kvalitetspott för pedagogisk utveckling
            och avsätter för detta ändamål 400 miljoner om året de närmaste
            tre åren. Skolor ska kunna söka och få medel för att genomföra
            projekt som syftar till att höja kvaliteten i undervisningen och
            i förlängningen leda till större måluppfyllelse. Inriktningen
            ska vara på nyskapande och innovativa pedagogiska projekt och
            vi ser gärna att man tar avstamp i de behov som dokumenterats
            i elevernas individuella utvecklingsplaner. Olika typer av satsningar
            kan komma i fråga, men det ska vara ett tydligt formulerat projekt
            som är enkelt att utvärdera. Utvärderingarna är viktiga, inte
            bara för att de fungerar som ett kvitto på investeringen, utan
            också för att de gör det möjligt att sprida goda exempel. Skolverket
            får i uppdrag att administrera projektet och vi anslår i vår budgetmotion
            400 miljoner kronor årligen för detta ändamål.
          </p>
          <head type="h2" xml:id="i-Q5ncAJNDGFQkNoMxZ33HQZ">
            5.3 Omdömen i stället för betyg
          </head>
          <head type="h3" xml:id="i-LGaYdmATbkspp2Ufd4Hp2q">
            5.3.1 Problem med dagens betygssystem
          </head>
          <p xml:id="i-8bWTPdKHrcVF92dNGXQB1K">
            Miljöpartiet anser att betygssystemet bör förändras. Problemet
            med dagens betygs­system i grundskolan ligger i att det både gör
            anspråk på att vara ett system som sköter urvalet till gymnasiet
            och högskolan, och att ge elever och föräldrar information och
            feedback om hur eleverna presterar i skolan.
          </p>
          <p xml:id="i-4rzQ3sjw8PZW1E28gYVQuD">
            Betygsforskaren Bengt Selghed på högskolan i Kristianstad har
            i en studie visat att lärarna väger in mycket annat än elevens
            kunskaper när de ska sätta betyg. Det handlar om elevens sätt
            att engagera sig i skolarbetet, hur de uppför sig i skolan, om
            de sköter sina hemuppgifter, hur skolorganisationen ser ut med
            mera. Skolverket konstaterade 2007 att betygen inte är likvärdiga.
            Riksrevisionen ansåg i en rapport 2004 att fullständig likvärdighet
            inte heller är möjlig med nuvarande betygssystem. Det finns också
            forskarrapporter från Umeå universitet om betygsinflation, som
            visar att betygen i gymnasiet har blivit högre utan att kunskaperna
            ökat de senaste åren. Det innebär att de som gick ut för några
            år sedan riskerar att missgynnas på arbetsmarknaden jämfört med
            några år yngre personer. I grunden blir betygsutformningen en
            fråga om rättssäkerhet för eleverna.
          </p>
          <p xml:id="i-KGzUscg1cv9hheTiLAkN9o">
            Det räcker inte långt med en bokstav på ett papper. Eleverna
            måste på ett tydligt sätt få veta vad de kan, vad de inte kan
            och vad de kan bli bättre på. Så fungerar inte dagens betyg. Sveriges
            Radio sände i september 2008 sänt en serie program under titeln
            Kris i skolan? I programmet redovisades svaren på en enkät som
            gått ut till 123 professorer i utbildningsvetenskap, varav 71
            svarade. På frågan om b etyg tidigare än i dag och i fler steg
            kommer att leda till att eleverna presterar bättre i skolan svarade
            en förkrossande majoritet, 72 procent, nej medan endast 8 procent
            svarade ja. Det är en svidande kritik mot regeringens politik.
            Men det bekräftar det som Miljöpartiet alltid hävdat. Ett nytt
            omdömessystem måste bygga på kunskaper och forskningsbaserade
            fakta i stället för populistiskt tyckande. Om kunskap och kvalitet
            i skolan ska kunna öka måste också kunskap användas som grund
            för att utveckla skolan.
          </p>
          <head type="h3" xml:id="i-JyyqF4URT9WbcTZLTWo1Uv">
            5.3.2 Betygsfria skriftliga omdömen
          </head>
          <p xml:id="i-BcKp5sSESv1wRcHDBpYtQj">
            Miljöpartiet förespråkar ett utvärderingssystem som motiverar
            eleverna till att lära sig mer. Eleverna ska kunna nå bättre resultat
            och utvecklas under sin tid i skolan.
          </p>
          <p xml:id="i-KFwWjm9R63mrLB3EHqHiQf">
            Vi vill införa betygsfria skriftliga omdömen som en formaliserad
            version av utvecklingssamtalen i varje årskurs i grundskolan.
            De skriftliga omdömen som eleverna får kommer att vara ganska
            vida och breda i sin karaktär under de första årskurserna för
            att allteftersom man kommer högre upp i skolan bli mer konkreta
            och relaterade till grundskolans utbildningsmål. Syftet med omdömena
            är att eleverna ska få utförlig och tydlig information om hur
            de ligger till och om vad de behöver arbeta mer med. Det är viktigt
            att omdömena är framåtsyftande.
          </p>
          <p xml:id="i-EKophbkJDyS8MNYZDBcZCr">
            Betyg enligt dagens modell blir enbart kvar som ett urvalsinstrument
            för fortsatta studier och arbete. I praktiken behöver betygen
            då enbart ges som slutbetyg i grundskolans årskurs 9 samt i gymnasiet.
            Skriftliga betygsfria omdömen kommer att utgöra ett kvalitativt
            underlag för den lärare som ska sätta slutbetyg. Elever och föräldrar
            ska inte heller behöva känna sig överraskade över ett slutbetyg,
            utan kan känna ökad trygghet med den utvärdering som de betygsfria
            omdömena står för.
          </p>
          <p xml:id="i-4i6nYuRkCpZyDTCDLjoiDe">
            Det finns många positiva erfarenheter av skriftliga omdömen.
            I de skolor där detta prövats är elever, lärare och inte minst
            föräldrar nöjda med utfallet. Dylan Wiliam från Institute of Education
            vid Londons universitet, en världens mest ansedda betygs­forskare,
            pekar på forskning som visar att skriftliga omdömen ­höjer elevernas
            resultat med i genomsnitt 30 procent och betyg inte alls.
          </p>
          <p xml:id="i-KaN2RodrPsEGeEcVBRLSTk">
            Sverige behöver ett modernt utvärderingssystem i skolan som motiverar
            eleverna till bättre resultat. Vi vill därför att betygsfria skriftliga
            omdömen ska ersätta betygen fram till sista terminen i grundskolan.
          </p>
          <p xml:id="i-KSMBzRPtxgjqXTGSCwp3pg">
            Miljöpartiets förslag om betygsfria skriftliga omdömen får inte
            på något sätt samman­växlas med de frivilliga betygsomdömen som
            regeringen infört från och med höst­terminen 2008. Denna typ av
            betygsomdömen är i praktiken samma sak som betyg. Det mest allvarliga
            problem som finns med regeringens betygsomdömen är att det dels
            inte finns några nationella kriterier eller bedömningsunderlag,
            dels att lärarna som ska sätta betygsomdömen inte har någon utbildning
            för detta.
          </p>
          <head type="h2" xml:id="i-BgyRSwx27TD6iQSHVnjy4m">
            5.4 Språkutveckling och flerspråkighet
          </head>
          <p xml:id="i-9qWNqo6UDSBBB2NM3oCaKP">
            I ett alltmer internationaliserat samhälle ökar vikten av goda
            språkkunskaper. Skolan bör främja elevers intresse för att utveckla
            sitt språk och för att lära sig fler språk. Det kan man göra på
            många sätt, till exempel genom att erbjuda fler tillvalspråk att
            välja mellan, något som vi föreslår nedan.
          </p>
          <p xml:id="i-3ESSKBJgwTAy7ekHM1rkqD">
            Men det finns fler brister i skolans förhållningssätt till språkutveckling
            i dag. Det är viktigt att kvaliteten i undervisningen höjs för
            de elever som har ett annat modersmål än svenska. Modersmålsundervisningen
            behöver stärkas, dels för att främja flerspråkig­heten och dra
            nytta av den kunskapspotential som finns, dels eftersom förutsättningarna
            för att eleverna ska lära sig bra svenska förstärks av goda modersmålskunskaper.
            Det handlar också om att erbjuda ämnesundervisning på modersmål
            till elever som ännu inte behärskar svenska tillräckligt bra för
            att tillgodogöra sig ämnesundervisning på svenska språket. Det
            borde vara självklart att undervisa på ett språk som eleverna
            förstår.
          </p>
          <head type="h3" xml:id="i-9GZgWgQcMEX6EcNxxQcZYN">
            5.4.1 Stärkt modersmålsundervisning
          </head>
          <p xml:id="i-VQXb96QbUsiK7AuVwmav6u">
            Barn har rätt till goda kunskaper såväl i svenska språket som
            i sitt modersmål, i de fall då det inte är svenska. Goda kunskaper
            i modersmålet ger dessutom bättre förut­sättningar för att lära
            sig ett andra språk bra. 1 Att skolan erbjuder en bra modersmåls­undervisning
            är således både en fråga om att barn ska ha rätt till sin kultur
            och att skapa goda förutsättningar för att alla elever ska utveckla
            goda kunskaper i svenska språket, vilket är ett av skolans viktigaste
            ämnen.
          </p>
          <p xml:id="i-N8yT1BefE2CVa6ZvgFePXW">
            Enligt grundskoleförordningen ska elever som har minst en förälder
            som har ett annat modersmål än svenska få undervisning i detta
            språk om eleven har kunskaper i språket och vill ha undervisning.
            År 2007 var det 56 procent av de berättigade barnen i grund­skolan
            som fick modersmålsundervisning. 2 Nästan hälften av de berättigade
            deltar alltså inte i den undervisning de har rätt till.
          </p>
          <p xml:id="i-A24utdfcMVDUqxcJy5Xy3S">
            Det finns många anledningar till att en så hög andel inte deltar
            i modersmåls­undervisningen. En av förklaringarna är att modersmålsundervisningen
            ofta bedrivs på eftermiddagarna, efter ordinarie skoltid, vilket
            har lett till att undervisningen fått låg status. Det är också
            svårt att motivera eleverna att stanna kvar i skolan när deras
            klasskamrater går hem för dagen. 3 Miljöpartiet anser att modersmålsundervisningen
            måste prioriteras och i större utsträckning erbjudas under ordinarie
            skoltid. Det är viktigt att eleven inte känner att de missar för
            mycket av annan undervisning genom att delta i modersmålsundervisningen.
            En lösning kan vara att lägga undervisningen vid tillfällen då
            alla elever får välja vad de vill studera.
          </p>
          <p xml:id="i-PHQ5JcSxa1eGajXvF7Ed98">
            I grundskoleförordningen finns också en begränsning som säger
            att elever har rätt till modersmålsundervisning i som mest sju
            år. Det är en begränsning som Miljöpartiet vill ta bort, vilket
            även Skolverket rekommenderat. Fördjupade språkkunskaper anses
            i andra fall vara en tillgång för samhället, vilket till och med
            föranlett reformer av antagningssystemet till högskolan. Självklart
            ska elever som så önskar kunna fördjupa sina kunskaper i modersmålet
            även efter att ha studerat det i sju år. En sådan förändring skulle
            innebära ökade kostnader för kommunerna. Miljöpartiet avsätter
            därför medel för detta i partiets budgetmotion.
          </p>
          <head type="h3" xml:id="i-9CtwHxEKHtbNgCudBknnUk">
            5.4.2 Försöksverksamhet med ämnesundervisning på modersmål
          </head>
          <p xml:id="i-WJ3W9iFBgoB44KQUYP2ZBb">
            Nästan all undervisning i skolorna bedrivs på svenska, något
            som gör det svårt för barn som ännu inte behärskar svenskan obehindrat
            att tillgodogöra sig annan undervisning, till exempel matematik.
            Det gäller framför allt elever som nyligen anlänt till Sverige
            och som inte har hunnit lära sig svenska språket tillräckligt
            bra för att hänga med i undervisningen. En elev har rätt att få
            bra undervisning i matematik även om eleven inte är duktig i svenska.
            Att undervisningen blir mer effektiv om lärarna talar ett språk
            som eleverna förstår säger sig självt.
          </p>
          <p xml:id="i-AmdKB1Ztgv69YTnXs2HiSv">
            Miljöpartiet anser därför att ämnesundervisning i större utsträckning
            bör ges på elevernas modersmål. I dag sker detta i mycket liten
            omfattning, på de flesta håll inte alls. Nyanlända elever som
            har en god skolbakgrund upplever ofta att deras ämnes­kunskaper
            får ligga i träda medan de enbart ägnar sig åt att lära sig svenska.
            Det är inte acceptabelt och det är därför viktigt att skolan erbjuder
            ämnesundervisning på moders­mål, samtidigt som man satsar på undervisning
            i såväl modersmål som svenska språket.
          </p>
          <p xml:id="i-R5qiqEiTThrmYKQ7iCdLXB">
            Det ämne som framför allt är aktuellt är matematik. Forskningen
            har visat att språk­förståelse har stor betydelse för elevers
            resultat i matematik. 4 Dessutom bör studiehand­ledning på modersmål
            erbjudas för att underlätta för eleverna i samtliga ämnen. Det
            är allra viktigast att elever som anlänt till Sverige under skoltiden
            får ta del av sådan undervisning. När undervisningen i matematik
            kommit i gång och kan utvärderas kan fler ämnen bli aktuella,
            till exempel engelska.
          </p>
          <p xml:id="i-UfUY4G3hRnF9YkeZ5Nvd4h">
            Miljöpartiet vill därför starta en försöksverksamhet i tio kommuner
            där man prövar att ge elever rätt till undervisning i matematik
            på sitt modersmål. Detta för att ge de bättre kunskaper i dessa
            ämnen under tiden de utvecklar sin kunskap i svenska språket.
            När eleverna är nyanlända sker en större del av undervisningen
            i ämnet på modersmålet, men med tiden sker en större del av ämnesundervisningen
            på svenska. Miljöpartiet avsätter 164 miljoner kronor årligen
            för detta försök. För mer information om försökets utformning
            hänvisar vi till Miljöpartiets budgetmotion.
          </p>
          <p xml:id="i-6Q5NKSZQUjmL5KYJYPsnr4">
            Ämnesundervisning på modersmål bör också kunna erbjudas på distans,
            och IT-verktyg som eleverna kan arbeta med bör tas fram. Ett pedagogiskt
            verktyg kan vara tvåspråkigt, så att en matematiklärare kan stödja
            eleven när denna arbetar på sitt modersmål, även om läraren inte
            själv kan språket i fråga.
          </p>
          <p xml:id="i-LNBUMF5HTQf6H4vvdMXZJw">
            I dag är det många flerspråkiga elever som inte når kunskapsmålen
            i olika ämnen. För många av dessa skulle möjligheterna att nå
            målen öka väsentligt om de fick ämnes­undervisning och studiehandledning
            på modersmålet till dess att eleven kan svenska tillräckligt bra
            för att få all undervisning på svenska.
          </p>
          <head type="h3" xml:id="i-EVKEdqPYAfGhVNqnQvPTYk">
            5.4.3 Fler tillvalsspråk
          </head>
          <p xml:id="i-HqojNBjR326KkkoySxciSx">
            Skolorna bör erbjuda ett större utbud av språk som eleverna kan
            välja. Ofta erbjuds enbart de traditionella språken tyska, franska
            och spanska. I dagens internationaliserade värld är många andra
            språk minst lika relevanta. Stora språk som ryska och mandarin
            blir till exempel allt populärare.
          </p>
          <p xml:id="i-V4wiF6951Rsy8PfT4mpaz1">
            Vi anser att skolorna i ökad utsträckning även bör erbjuda undervisning
            i språk som talas i det mångkulturella Sverige. Det kan vara betydligt
            mer relevant för en elev att lära sig kurdiska, finska eller arabiska
            än till exempel tyska. Förutsättningarna att bli riktigt duktig
            kan också vara betydligt bättre om man har skolkamrater och vänner
            att tala med som har språket som modersmål.
          </p>
          <p xml:id="i-9NqC361hvbKrsfsQRBquSf">
            Grundskolor får enligt dagens reglering erbjuda språk som det
            finns rimlig chans att tro att eleverna kan fortsätta studera
            vid gymnasiet. På gymnasienivå får nya språk erbjudas och ska
            anordnas om antalet som önskar läsa språket uppgår till minst
            fem. 5 Miljöpartiet anser att kommuner och andra huvudmän bör
            arbeta aktivt för att främja intresset bland elever för att läsa
            andra språk och informera om de möjligheter som finns. Grundskolor
            och gymnasieskolor bör samarbeta för att erbjuda fler språk som
            är levande och talas i Sverige.
          </p>
          <head type="h3" xml:id="i-AuHMKgETevk3QNHFJ1uXfv">
            5.4.4 Kartläggning av nyanlända barns kunskaper
          </head>
          <p xml:id="i-Atib9N86Rfosy936NJx2Kj">
            Många barn kommer till Sverige under skolåldern, då med olika
            kunskaper och färdigheter. Det är vanligt att kommunerna organiserar
            undervisningen för nyanlända barn i form av förberedelseklasser,
            där eleverna får gå tills de behärskar svenska bra nog för att
            delta i den svenskspråkiga undervisningen.
          </p>
          <p xml:id="i-C2Co3zWm2yiZrnZ25vDsjW">
            Miljöpartiet anser att elever måste få undervisning både i modersmål
            och svenska som andraspråk. I flera skolor är det så att eleverna
            får antingen eller, vilket inte är effektivt. Språkforskningen
            visar att parallella processer är viktiga för att eleven ska utveckla
            både kunskapsinnehåll och språkbehärskning. 6 Det är också viktigt
            att barnen får fortsätta utveckla sina ämneskunskaper även under
            tiden som de lär sig svenska vilket betyder att skolan måste kunna
            erbjuda ämnesundervisning på modersmålet.
          </p>
          <p xml:id="i-3DDK8NRnZ7ZAtRRPvwaykS">
            Miljöpartiet anser att nyanlända elevers kunskaper ska kartläggas
            när de kommer till skolan. Detta för att undervisningen ska kunna
            individanpassas så att varje elev får så bra förutsättningar som
            möjligt att vidareutveckla sin kunskap inom alla skolans ämnen.
            Kartläggningen bör ligga till grund för elevens individuella utvecklingsplan
            som för nyanlända särskilt bör uppmärksamma språkutvecklingen.
          </p>
          <head type="h1" xml:id="i-FecpTVGqoBKQ3iTGBt1bkt">
            6 Pedagogisk mångfald och frihet
          </head>
          <p xml:id="i-EegRKqrMESwomnAE9tAxje">
            Alla elever är olika men har samma rätt till utbildning. Inlärning
            blir effektiv och rolig när varje elev möts där den är. För att
            det ska vara möjligt måste det finnas en stor pedagogisk mångfald
            inom det svenska skolväsendet och skolorna måste ha en så pass
            hög grad av frihet att de får verklig möjlighet att anpassa utbildningen
            efter den enskilde.
          </p>
          <p xml:id="i-WUATrNPX3WAuTkBSomqvQK">
            Friskolorna har en ganska hög grad av frihet, medan kommunala
            skolor är betydligt hårdare styrda av regleringar på nationell
            nivå. Vi vill ge de kommunala skolorna större frihet, så att de
            i större utsträckning får samma möjligheter som friskolorna har
            i dag. För Miljöpartiet är det viktiga inte vem som driver en
            skola, det viktiga är att kvaliteten på verksamheten är hög. I
            detta sammanhang är det viktigt att poängtera att Miljöpartiet
            försvarar det kommunala huvudmannaskapet för skolan eftersom vi
            anser att det är viktigt för att möjliggöra lokala lösningar och
            anpassa verksamheten efter lokala förutsättningar. Ett förstatligande
            vore mot denna bakgrund olyckligt.
          </p>
          <p xml:id="i-VzKYDToVPoxbKsxoDriWSZ">
            Stor frihet förutsätter också god tillsyn av skolorna. Samtidigt
            som vi föreslår en ökad frihet för skolorna för vi också fram
            förslag för att stärka tillsynen av skolorna.
          </p>
          <head type="h2" xml:id="i-Y554QdD5tJvYw6m1KdVooQ">
            6.1 Reformer för pedagogisk mångfald
          </head>
          <head type="h3" xml:id="i-DgfsCt1Ewz5nh6jpb751dj">
            6.1.1 Avskaffa timplanen
          </head>
          <p xml:id="i-Umyn1yJZr8tpvARN6B881c">
            En åtgärd som vi vill att regeringen ska vidta snarast är att
            avskaffa den nationella timplanen. Det är kanske den enskilt viktigaste
            åtgärden för verkligt ökad lokal frihet och minskad centralstyrning
            av skolan. En centralt reglerad timplan passar mycket dåligt in
            i en individ­anpassad och målstyrd skola. Timplanen föreskriver
            exakt hur många timmar varje elev ska ägna åt undervisningen i
            varje ämne. Oavsett elevens fallenhet ska det vara lika för alla,
            vilket innebär att timplanen kan utgöra ett hinder för elevernas
            möjlighet att nå goda studieresultat i alla ämnen.
          </p>
          <p xml:id="i-42GoPMVmGLhTPxWuvGMgNa">
            Miljöpartiet anser att det måste vara möjligt för en elev att
            lägga ned mer tid och få mer stöd i ett ämne där man ligger långt
            ifrån målen, än i ett ämne där man har mycket goda förutsättningar
            att nå ett bra studieresultat. Detta övervägande bör göras av
            eleven tillsammans med läraren, inte av regeringen.
          </p>
          <p xml:id="i-SwZk65bkWR4kP11MYiWZCQ">
            En omfattande försöksverksamhet med utbildning utan timplan har
            pågått i 900 skolor i 79 kommuner sedan år 2000 och Timplanedelegationens
            delbetänkande (SOU 2004:35) visade att erfarenheterna från försöket
            var mycket positiva. Det var till och med så att genomsnittsbetyget
            i skolor som ingick i timplaneförsöket har ökat något mer än i
            skolor som inte deltagit i försöket. Det finns därför inget skäl
            till att ha kvar denna strikta reglering, utan det bör vara upp
            till skolorna att bestämma hur de vill fördela tiden. Det totala
            antalet garanterade undervisningstimmar som man enligt skollagen
            har rätt till ska finnas kvar.
          </p>
          <head type="h3" xml:id="i-KxBDkoRWwmLMczPWv6a5Qm">
            6.1.2 Alternativa läroplaner
          </head>
          <p xml:id="i-7XjEWu45PcH5QanBLVW7sL">
            Miljöpartiet anser att det ska vara möjligt för alla skolor,
            fristående som kommunala, att arbeta med alternativ pedagogisk
            profil och arbeta efter en alternativ läroplan. Alla skolor ska
            arbeta efter innehållet i värdegrundsdelen i den nationella läroplanen,
            men det är viktigt att utrymme ges för stor pedagogisk mångfald
            i övrigt. Att vara tvungen att följa de nationella styrdokumenten
            fullt ut kan göra detta svårt. Därför anser vi att man efter prövning
            av Skolverket ska kunna få undantag från skyldigheten att fullt
            ut följa den nationella läroplanen och i stället arbeta efter
            en annan läroplan.
          </p>
          <p xml:id="i-LY9uUVDVeVT47bAcGwAMZK">
            Att en skola kan få möjlighet att arbeta efter en alternativ
            läroplan betyder inte att det blir fritt att välja vilka styrdokument
            som helst. En kvalitetsgranskning av Skolverket bör ske för att
            pröva att den alternativa läroplanen i allt väsentligt motsvarar
            den nationella. På det sättet uppmuntras en mångfald inom svenskt
            skolväsende och en utveckling där nya metoder och alternativ pedagogik
            får frodas och utvecklas. Vi ser mycket kritiskt på regeringens
            attacker mot den pedagogiska mångfalden när man försvårar för
            fristående pedagogiska alternativ att arbeta efter sina pedagogiska
            metoder.
          </p>
          <head type="h3" xml:id="i-Jfa6THwnYPXxW8rHhHWUWQ">
            6.1.3 Alternativa kursplaner
          </head>
          <p xml:id="i-nWc6XcpMaRes33HtmJK2r">
            I dag är de fristående skolorna fria att arbeta efter andra kursplaner
            än de nationellt fastställda. Det tycker vi ska gälla även fortsättningsvis.
            Vi vill också skapa en sådan möjlighet för de kommunala skolorna.
            Skolor med offentlig huvudman ska kunna ansöka hos Skolverket
            om att få arbeta efter egna kursplaner. Skolverket ska då pröva
            att dessa kursplaner till art och nivå väsentligen motsvarar de
            nationella.
          </p>
          <head type="h3" xml:id="i-H4KGYzMgmVxbSKPL2t51LZ">
            6.1.4 Egna ämnen inom ramen för skolans val
          </head>
          <p xml:id="i-WuN3jRETsRgnsWX7FsiA6s">
            Friskolorna har i dag på grundskolenivå möjlighet att inom 10
            procent av tidsutrymmet (det som i timplanen kallas skolans val)
            ha egna ämnen med lokala kursplaner och betygskriterier i stället
            för de ämnen som uttrycks i skollagen. Denna möjlighet ger ett
            viktigt utrymme för lokal profil och kreativitet. Det här är en
            frihet som Miljöpartiet också vill ge kommunala skolor. Detta
            var också ett förslag som fanns med i Skollags­kommitténs betänkande.
            Dessa lokala ämnen ska vara likvärdiga andra ämnen och ingå i
            elevens betygsunderlag då man söker sig vidare. Det är viktigt
            eftersom det kan vara i just dessa profilämnen som eleven kämpat
            allra mest och lyckats särskilt bra. Samma regler ska då gälla
            för kommunala skolor som gäller för friskolor i dag, det vill
            säga att skolorna utarbetar kursplaner och betygskriterier som
            Skolverket sedan ska godkänna.
          </p>
          <head type="h3" xml:id="i-S4ebQE4QNxT7QV2YUpR3Hy">
            6.1.5 Undantag från skyldighet att sätta betyg
          </head>
          <p xml:id="i-Rkf99thMQ76uAVqMSBkGn6">
            Fristående skolor får sätta betyg om de ansöker om det i samband
            med ansökan om att få starta sin verksamhet. De flesta skolor
            väljer att göra det, men vissa väljer aktivt att inte sätta betyg
            av olika anledningar. Det kan till exempel vara så att det strider
            mot den pedagogiska inriktning som man arbetar efter.
          </p>
          <p xml:id="i-CyNCpHPX6z5nMsCbetcaFo">
            Miljöpartiet tycker att det är viktigt att även kommunala skolor
            kan profilera sig och arbeta efter olika pedagogiska metoder.
            Det ska till exempel vara fullt möjligt att anordna en Waldorfklass
            i en kommunal skola. Men så länge det inte finns någon möjlighet
            till undantag från betygssättning för de kommunala huvudmännen
            så är det inte möjligt.
          </p>
          <p xml:id="i-DYcPZ28mMG3QRWaEo5Zprs">
            Därför anser vi att skollagen bör ändras så att såväl skolor
            med offentlig som fristående huvudman ska kunna tillämpa ett annat
            bedömningssystem än betyg efter prövning av Skolverket.
          </p>
          <head type="h3" xml:id="i-C2kWYJAm8Vjhwy1RW56jSG">
            6.1.6 Undantag från nationella prov
          </head>
          <p xml:id="i-N66zvix16Y7bs4N6736hPY">
            Den nuvarande regeringen har beslutat att införa obligatoriska
            nationella prov i årskurs 3 och göra de tidigare frivilliga nationella
            proven i årskurs 5 obligatoriska.
          </p>
          <p xml:id="i-UJrqXECUBc17skLfuxvSkC">
            Tidigare har nationella prov enbart varit obligatoriska i årskurs
            9, vilket är ett logiskt avstämningstillfälle eftersom eleverna
            då ska ha nått den kunskapsnivå som föreskrivs i kursplaner och
            läroplanen för grundskolan. Att nationella prov nu blir obligatoriska
            i årskurs 3 och 5 innebär att det finns en förväntning om att
            alla elever ska lära sig samma saker, samtidigt.
          </p>
          <p xml:id="i-3T2ay4Lj57ZRn9VVZewPrS">
            Den nya regeln skapar ett stort problem för Waldorfskolorna,
            som lägger upp undervisningen på att annat sätt, enligt en av
            Skolverket godkänd kursplan. Den innebär att de lär sig saker
            delvis i en annan ordning än vad man gör i den offentliga skolan.
            Hittills har det inte varit några problem eftersom eleverna haft
            likvärdiga kunskaper som de som föreskrivs i de nationella styrdokumenten
            när de gått ur årskurs 9.
          </p>
          <p xml:id="i-7rZNEPEcGZnJknpKrBrEUg">
            Att alla skolor nu tvingas genomföra nationella prov i årskurs
            3 och 5 i innebär att skolor kan tvingas välja mellan att överge
            sin pedagogik och särart eller att eleverna testas på kunskaper
            som de inte alls har hunnit gå igenom. Miljöpartiet anser att
            båda dessa alternativ är olyckliga och vill därför att en möjlighet
            till att begära undantag från nationella prov införs. På samma
            sätt som man efter prövning av Skolverket ska kunna tillämpa ett
            annat bedömningssystem än betyg ska det även vara möjligt att
            begära undantag från att delta i de nationella proven detta under
            förutsättning att man tillämpar en av Skolverket godkänd alternativ
            kursplan som leder till likvärdiga resultat i årskurs 9 som i
            den offentliga skolans kursplan.
          </p>
          <head type="h3" xml:id="i-F6d6JiipfFdaeZGkfyNLhD">
            6.1.7 Flexibel skolstart
          </head>
          <p xml:id="i-Wr6xhf4EkKn71G9ooxfoij">
            Dagens skolsystem utgår från att barn mognar och utvecklas i
            samma takt. Men så är det inte, barn mognar i olika takt och därför
            måste skolstarten vara mer individanpassad och flexibel. Vissa
            barn är mogna att börja med skolarbetet vid sex års ålder. Andra
            är kanske inte mogna förrän vid åtta års ålder och behöver mer
            tid att få leka av sig innan allvaret börjar och de kan koncentrera
            sig en längre stund. Det ska vara barnens utvecklingsnivå som
            är avgörande för när de ska börja skolan, inte den fysiska åldern.
            Därför bör det införas en möjlighet till skolstart vid olika åldrar,
            en mer individuellt anpassad skolstart. Redan i dag finns möjlighet
            att börja vid sex eller sju års ålder. Miljöpartiet anser att
            denna valfrihet bör utsträckas till åtta års ålder för att öka
            möjligheten till individanpassning. Vi tycker också att barn bör
            ha möjlighet att börja skolan vid både vår- och höstterminernas
            början.
          </p>
          <head type="h3" xml:id="i-39rjKhBuW4kXw2px9D2J9N">
            6.1.8 Nätverk för goda exempel
          </head>
          <p xml:id="i-5VCT7vkvfDnWnShGqSA8Z7">
            Den borgerliga regeringen har beslutat att Myndigheten för skolutvecklig
            (MSU) ska läggas ned. Det är ett ogenomtänkt och olyckligt beslut
            som Miljöpartiet har motsatt sig hela tiden. En del av verksamheten
            som bedrivits vid MSU ska överföras till Skolverket, enligt regeringen,
            men viktiga delar riskerar att falla bort. En sådan är det nätverks­arbete
            som myndigheten skapat förutsättningar för och arbetet med att
            sprida goda exempel.
          </p>
          <p xml:id="i-H7UM8CpzdPGrENGMd6WEpx">
            För att ett levande skolväsende som präglas av utveckling och
            pedagogisk mångfald ska vara möjligt måste goda exempel och lärdomar
            som enskilda skolor gjort kunna spridas till andra skolor. Det
            är en fråga om kvalitet. Det finns ingenting som säger att det
            måste vara en statlig myndighet som gör detta, men faktum är att
            MSU har arbetat med just detta och gjort det mycket bra. Regeringen
            anser att detta arbete ska upphöra. Miljöpartiet anser tvärtom
            att detta viktiga arbete måste fortleva och anser att riksdagen
            bör tillkännage detta för regeringen.
          </p>
          <head type="h2" xml:id="i-WUJXsG6ikj2yPgMVtzVyQ7">
            6.2 Friskolor
          </head>
          <head type="h3" xml:id="i-V4wetnF5gMoAre7yFVxeWZ">
            6.2.1 Möjligheten att fritt välja skola
          </head>
          <p xml:id="i-81jmDqPGECfsJvKfouTnyL">
            I dagens friskoledebatt kan man lätt tappa det historiska perspektivet.
            Så sent som på 1980-talet hade barn och föräldrar ingen som helst
            valmöjlighet den närmaste kommunala grundskolan var det enda alternativet
            för barnens skolgång. Barn som bodde i miljonprogramsområden var
            hänvisade till miljonprogramsområdenas skola. Barn som bodde i
            innerstaden gick i innerstadsskolorna. Bostadssegregationen slog
            fullt ut igenom i barnens skolgång. Det fanns också privatskolor,
            även om de var mycket få. De kunde delas upp i två grupper, skolorna
            för de rika som kostade mycket och idealistskolorna (t.ex. waldorfskolor)
            som kostade mindre men ändå mycket och som finansierades av idealister
            och låga lärarlöner.
          </p>
          <p xml:id="i-29KDkWwk4Q3NMR8jY2e3tK">
            Miljöpartiet var pådrivande i friskole- och valfrihetsreformen
            som på 90-talet skapade en unik skolsituation i Sverige. Det blev
            fritt att välja vilken kommunal grundskola du ville i din kommun.
            I dag utnyttjar ofta upp till 30 procent av föräldrarna denna
            möjlighet. Privatskolorna blev friskolor och förbjöds ta ut avgifter
            från föräldrarna samtidigt som de fick samma finansiering som
            kommunala skolor och ställdes under Skolverkets kontroll. Alla
            friskolor öppnades för alla barn och föräldrar. Från att ha varit
            skoltjänstemännens och politikernas skolor blev de barnens och
            föräldrarnas. Om man är missnöjd med sin skola kan man i dag byta.
            Det var inte möjligt tidigare.
          </p>
          <p xml:id="i-FyYLCL24QHDMdJo7YofAnt">
            Friskolorna har vitaliserat det svenska skolväsendet. Många kommunala
            skolor har vittnat om att det nytänkande som friskolor i deras
            närhet kommit med har inspirerat även dem. Möjligheten för elever
            att välja skola har lett till att skolorna tvingats utveckla sig
            och förbättra sin verksamhet. Mångfalden inom svensk skola är
            här för att stanna, och Miljöpartiet värnar om den.
          </p>
          <head type="h3" xml:id="i-93pYV98svrDu3tDZcUMSjh">
            6.2.2 En ny överklagandemöjlighet ska införas för friskolor
          </head>
          <p xml:id="i-9jJpfYGFBYjDLAsr5CA4PK">
            Utgångspunkten för utbildningspolitiken är att utbildningen för
            alla barn och ungdomar ska vara likvärdig. De fristående skolorna
            utgör en del av det totala utbildningsutbudet och därmed en del
            av den nationella skolpolitiken. Tillsammans utgör de det offentliga
            skolväsendet för barn och ungdom. För att garantera elevernas
            rätt till en likvärdig utbildning ska alla skolor, oavsett huvudman,
            ha likvärdiga ekonomiska villkor.
          </p>
          <p xml:id="i-UhZ1oGgNgHFRUpHFqW2cas">
            Miljöpartiet har länge ansett att lagen bör ändras så att det
            blir möjligt för fristående skolor att genom förvaltningsbesvär
            överklaga kommuners beslut om nivån på bidrag. Hittills har skolor
            enbart kunnat överklaga kommuners beslut om bidrag, inte nivåerna.
            Miljöpartiet tog därför initiativ till en uppgörelse med de borgerliga
            partierna 2006, vilket ledde till ett riksdagsbeslut i frågan.
            Trots att de borgerliga partierna nu har haft regeringsmakten
            under två år har de fortfarande inte hörsammat riksdagens tillkänna­givande,
            vilket vi starkt kritiserar. Det är dags att verkställa riksdagens
            beslut.
          </p>
          <head type="h2" xml:id="i-JfQnpvrjnzWJoYatM36QX9">
            6.3 Stärkta sanktionsmöjligheter för staten
          </head>
          <p xml:id="i-XDz6SXWshV1ParHXZY1DxV">
            Det svenska utbildningsväsendet är starkt styrt genom lagar och
            förordningar. Trots det förekommer missförhållanden på skolor
            runtom i landet. Miljöpartiet tror inte att en stark centralstyrning
            av skolan garanterar en bra skola. Tvärtom så är vi övertygade
            om att en större frihet för skolorna att utforma den egna verksamheten
            ger en bättre skola. För att varje elev ska få så bra möjligheter
            att utvecklas som möjligt så måste det finnas förutsättningar
            för att lägga upp undervisningen på olika sätt och skapa lösningar
            som fungerar.
          </p>
          <p xml:id="i-HqVACd891NVLjJn7Az4Esj">
            Den ökade friheten för också med sig ett ökat ansvar för skolorna.
            Alla har rätt till en likvärdig utbildning och det är statens
            ansvar att se till att den rättigheten är verklighet för landets
            elever. Därför måste vi ha en stark och bra tillsyn av våra skolor.
            Det är viktigt att sanktionsinstrumenten är så lika som möjligt
            för alla skolor. Det ska inte vara stora skillnader i villkor
            beroende på vilken huvudman en skola har, utan kommunala och fristående
            skolor ska behandlas så lika som möjligt.
          </p>
          <head type="h3" xml:id="i-4y4Q4Drm7CdFD3uQVmeJTp">
            6.3.1 Möjlighet att stänga skolor med allvarliga problem
          </head>
          <p xml:id="i-MyBTgkST3TCpV9JqEiA6nm">
            I dag finns inga reella sanktioner för Skolverket att tillgripa
            om en kommunal skola missköter sitt åtagande. Den enda möjligheten
            som finns är att regeringen kan gå in och tvångsförvalta en skola.
            Det har aldrig hänt, och kommer antagligen aldrig att hända, eftersom
            det innebär ett mycket stort ingrepp i det kommunala självstyret
            från statens sida.
          </p>
          <p xml:id="i-Csv1EgWfpw5QjSYrTTBXPi">
            Fristående skolor kan däremot tvingas stänga genom att Skolverket
            drar tillbaka tillståndet för skolan. Det kan anses vara motiverat
            om det förekommer grava problem på skolan, om det till exempel
            är så att elever på skolan far illa. Det tycker Miljöpartiet är
            rimligt. Men självklart måste samma sak gälla för elever som går
            i en kommunal skola som fungerar så dåligt att eleverna far illa.
            Miljöpartiet föreslår därför att Skolverket ska kunna besluta
            att stänga en skola om där förekommer grava miss­förhållanden.
          </p>
          <p xml:id="i-XbqznWoYD7n2Vr7hZfeUGR">
            Det är viktigt att poängtera att det bara ska vara aktuellt att
            stänga en skola, vare sig det är en kommunal eller fristående
            huvudman, om det är grava missförhållanden som råder. Att stänga
            en skola är en mycket allvarlig åtgärd, som får dramatiska konsekvenser
            för de elever som gått på skolan, som tvingas anpassa sig till
            en ny skola och ett nytt sammanhang.
          </p>
          <head type="h3" xml:id="i-S49qfKwweUrQ87uTeFRSrF">
            6.3.2 Inför en vitesmöjlighet för Skolverket
          </head>
          <p xml:id="i-2FSWZpvXBsQX6UAMqhhRph">
            Det finns ett behov av en sanktionsmöjlighet att tillgripa även
            då det inte är motiverat att stänga skolan. Det kan till exempel
            vara när Skolverket vid sin inspektion upprepade gånger påverkat
            brister i verksamheten utan att skolorna åtgärdat dessa brister.
            Miljöpartiet vill därför införa en möjlighet till vitesföreläggande
            för Skolverket. Det betyder att skolor som inte rättar till brister
            som framkommit vid inspektion ska kunna tvingas att betala böter.
            Möjligheten till vitesföreläggande ska naturligtvis gälla alla
            skolor, så väl kommunala som fristående.
          </p>
          <p xml:id="i-4nTCs6LGKQLZks28cke6AG">
            För fristående skolor skulle införande av möjligheten till vitesföreläggande
            skapa bättre förutsättningar än de som råder i dag. Ett vitesföreläggande
            skulle innebära att det blir kännbart att inte vidta de åtgärder
            som Skolverket krävt, samtidigt som det skulle ge skolan ytterligare
            en chans att åtgärda problemen innan skolan stängs och eleverna
            står på gatan.
          </p>
          <p xml:id="i-UU1spiogCsMvVvQC4wVcCD">
            När det gäller de kommunala skolorna så innebär införandet av
            en vitesmöjlighet i praktiken att även misskötsel av kommunala
            skolor leder till konsekvenser för huvudmannen, till skillnad
            från hur det är i dag.
          </p>
          <p xml:id="i-KyhKmz6uR23Q718ng38xuT">
            På initiativ av Miljöpartiet och de borgerliga partierna begärde
            riksdagen våren 2006 att regeringen skulle återkomma till riksdagen
            med förslag till ett vitessystem för skolväsendet. Nu har de borgerliga
            partierna haft regeringsmakten i två år utan att ha gjort något
            åt frågan. Det är hög tid att regeringen återkommer med ett lagförslag.
          </p>
          <head type="h3" xml:id="i-NtyZYuAkdRbuSXGzFpJXbv">
            6.3.3 Stoppa undervisningen under rättslig prövning av friskolor
          </head>
          <p xml:id="i-3bekhcQ3CrkYCeJmtxTUb9">
            De allra flesta skolor är bra skolor och friskolorna är inget
            undantag. Det finns dock de som missköter sig. När allvarliga
            missförhållanden förekommer kan Skolverket besluta om att dra
            in tillståndet för en friskola. När Skolverket har fattat ett
            sådant beslut har skolorna rätt att överklaga beslutet till domstol.
            I dag har dessa skolor efter överklagan automatiskt rätt att fortsätta
            att bedriva sin skolverksamhet tills ärendet slutgiltigt avgörs
            i rätten. Det kan enligt Miljöpartiet vara problematiskt om missförhållandena
            på skolan varit allvarliga och särskilt om det rör skolor som
            inte respekterar elevernas integritet och läroplanens värdegrund.
          </p>
          <p xml:id="i-K2f8CFGMnmv2Pt7pKT65BH">
            Miljöpartiet föreslår därför en förändrad ordning. Skolorna ska
            fortsatt självklart ha rätt att överklaga ett beslut om indraget
            tillstånd, men vi anser att det vid en överklagan först måste
            ske en rättslig prövning ifall skolan ska ha rätt att fortsätta
            att bedriva sin verksamhet under den tiden som överprövningen
            pågår. Man ska kunna fortsätta verksamheten ifall grunden till
            det indragna skoltillståndet till exempel rör formalia, bokföring
            eller frågan om timplanens tillämpning. Om grunden till det indragna
            tillståndet däremot ligger i att man inte följer läroplanens värdegrund
            eller att man kränker elevernas integritet och rättigheter så
            bör skolan inte ha rätt att fortsätta sin verksamhet under överklagandet.
          </p>
          <head type="h1" xml:id="i-NwtuDkBcpDPDRsPw54KNkY">
            7 Stärkta rättigheter för eleverna
          </head>
          <p xml:id="i-RKayLiCsd2cypTCcg7c7dD">
            Skolan är till för eleverna. Självklart ska de ha inflytande
            över den. Elevernas inflytande måste kunna ta sig i uttryck på
            olika sätt och det är viktigt att lärare och rektorer är lyhörda
            och stöttar eleverna att finna former för sitt engagemang. Allra
            viktigast är naturligtvis att den enskilde eleven möts och uppmärksammas
            som individ i klass­rummet, men det är också viktigt att eleverna
            har möjlighet att påverka förhållanden utanför undervisningen.
          </p>
          <p xml:id="i-UmUtS2a99PmWtAy8v1VDv9">
            Miljöpartiet anser att elevers rättigheter behöver stärkas. Det
            finns fortfarande sammanhang där elever förväntas acceptera förhållanden
            som ingen vuxen individ skulle finna sig i. Självklart är det
            skillnad mellan myndiga och omyndiga medborgare, men det finns
            en hel del oskäliga skillnader som vittnar om en attityd gentemot
            unga som Miljöpartiet inte ställer upp på.
          </p>
          <head type="h2" xml:id="i-N217N2n3WCzoPCQWQzML6U">
            7.1 Elever ska ha rätt att överklaga åtgärdsprogram
          </head>
          <p xml:id="i-JYdrs1xTwtFEQLmQdK6B46">
            Elever som har svårigheter i skolarbetet har rätt att få extra
            stöd i skolan. Enligt skollagen ska en elev ges stödundervisning
            om det kan befaras att eleven inte kommer att nå de mål som ska
            ha uppnåtts vid slutet av det femte och det nionde skolåret. Ibland
            behöver ett särskilt åtgärdsprogram utformas. Detta utformas av
            skolpersonalen i samråd med eleven och elevens vårdnadshavare.
          </p>
          <p xml:id="i-Bawtgx74noGz3cXHX7epQA">
            Åtgärdsprogrammen utgör viktiga verktyg för det pedagogiska arbetet
            i skolan. De fungerar som uppföljnings- och utvärderingsinstrument
            och skapar pedagogiska diskussioner. Åtgärdsprogrammen bidrar
            också till att tydliggöra ansvarsfördelningen i arbetet med barnen,
            både i relationen mellan hem och skola och mellan olika befattningshavare
            inom och utom skolan.
          </p>
          <p xml:id="i-AS1L5EymBFQGA5nJ28L1FL">
            En undersökning som Skolverket genomförde 2003 indikerar att
            många som har rätt till åtgärdsprogram inte har fått något. Uppskattningsvis
            25 procent av eleverna som fick särskilt stöd saknade åtgärdsprogram.
            7 I rapporten konstaterades också att en femtedel av de elever
            som bedömts vara i behov av särskilt stöd inte fick någon extra
            hjälp.
          </p>
          <p xml:id="i-QqPYkv4521186bJRHtvzGw">
            Under våren 2008 kom Skolverket ut med allmänna råd för arbete
            med åtgärdsprogram, för att försöka höja kvaliteten på programmen.
            Miljöpartiet tycker att det är bra men anser också att elevernas
            rättssäkerhet måste stärkas genom att möjlighet till överklagan
            av åtgärdsprogram införs. Eleverna har enligt lag rätt att få
            kvalitativt extra stöd, men denna rätt berövas dem alltför ofta.
            För Miljöpartiet är det enormt viktigt att dessa elever får den
            hjälp de behöver. Den ständigt ökande skara elever som söker individuella
            programmet till gymnasiet är ett bevis för att detta inte har
            fungerat.
          </p>
          <p xml:id="i-5Yk7fSL3KRsWjKnDL25hAu">
            På initiativ av Miljöpartiet och de borgerliga partierna begärde
            riksdagen våren 2006 att regeringen skulle återkomma till riksdagen
            med förslag till hur en rättighet att överklaga åtgärdsprogrammet
            skulle kunna se ut. Trots att de borgerliga partierna sedan två
            år innehar regeringsmakten har ingenting hänt med frågan. Miljöpartiet
            anser att detta måste ändras nu.
          </p>
          <head type="h2" xml:id="i-V91tGZwqjV67WQMJayX9vv">
            7.2 Elever ska ha rätt att få betyg omprövade
          </head>
          <p xml:id="i-YJUx2qbzxLLppZJHf3toqh">
            Så länge dagens betygssystem finns kvar ska eleverna självklart
            ha rätt att få sina betyg omprövade. Betygssättning är myndighetsutövning
            och bör självklart liksom andra myndighetsbeslut kunna omprövas.
            Lärarfacken, Elev­organisationen och samman­slutningen Sveriges
            Kommuner och Landsting står enade i kravet om att betyg bör kunna
            överprövas, vilket också föreslogs i Skollagskommitténs betänkande.
            Det är en grundläggande fråga om elevernas rättssäkerhet. Därför
            anser Miljöpartiet att regeringen bör återkomma till riksdagen
            med ett förslag som ger eleverna möjlighet att få sina betyg överklagade.
          </p>
          <head type="h2" xml:id="i-SjsmbufHJn7pRgudGdpNj1">
            7.3 Elevers inflytande på skolan
          </head>
          <p xml:id="i-VBv6WhKtWYrPkVDjJKkBQd">
            Skolan har som uppgift att bidra till att fostra demokratiska
            individer med respekt för medmänniskor och deras olikheter. Ändå
            är det demokratiska inslaget i många skolor starkt begränsat.
            Elevers initiativkraft måste tas tillvara och stimuleras på ett
            bättre sätt. Skolorna är fulla av unga med vilja och kraft att
            förändra och förbättra. Vi måste förändra strukturerna i skolan
            så att denna kraft bejakas och främjas. Engagemang smittar.
          </p>
          <p xml:id="i-8EjEhDLExGwRFPcKPnfJFr">
            För att förbättra förutsättningarna för ökad demokrati inom skolan
            anser Miljöpartiet att skollagen ska föreskriva att varje skola
            ska ha ett fungerande representativt forum för elevinflytande.
            Däremot bör lagen inte föreskriva exakt vilken form detta forum
            ska ta, utan det ska vara upp till varje skola. Det viktiga är
            att eleverna garanteras en möjlighet att göra sina röster hörda.
          </p>
          <p xml:id="i-9NyHr2oWhXuWXQ99iGWuGM">
            Det ska vara självklart att elever ges möjlighet till arbete
            med elevinflytande. Elever ska därför ha rätt att få extra stöd
            för att ta igen undervisning som de missat när de varit frånvarande
            för arbete med elevinflytande, skyddsombudsarbete, skoltidningsarbete
            eller liknande. Tyvärr är det inte så på alla skolor, och vi vill
            därför se en ändring i skollagen som garanterar detta. Elevernas
            möjligheter att arbeta med elevinflytande ska motsvara de som
            gäller på en arbetsplats.
          </p>
          <p xml:id="i-Po54kgA8rFzqBmY4HgEAhU">
            Att arbeta med elevinflytande tar tid och kraft. Miljöpartiet
            anser att elever som tar ansvar för sin och andra elevers situation
            utför ett enormt viktigt arbete och att de därför bör uppmuntras.
            Därför anser Miljöpartiet att elever ska har rätt att få ett intyg
            på att de har varit engagerade i sådan aktivitet.
          </p>
          <head type="h1" xml:id="i-6bEkSuQf2XAebMQE8WJcwC">
            8 En skola för alla
          </head>
          <p xml:id="i-5u6tScuKnngsRUHEbv7mVQ">
            Skolan är en nyckelaktör i försvaret och utvecklingen av demokrati,
            tolerans och mänskliga rättigheter. Skolan ska verka för jämlikhet
            oavsett kön, etnicitet, religion, funktionshinder eller sexuell
            läggning. Allas lika värde är en grundläggande demokratisk princip
            som ska ingå i skolans arbete med värdegrund. Detta arbete med
            jämlikhet måste genomsyra hela skolans verksamhet.
          </p>
          <p xml:id="i-UmfgarWtENkbfUwpwKh75f">
            Skolan är en del av samhället och det strukturella förtryck som
            begränsar människor är lika närvarande i skolan som i världen
            utanför. Många elever upplever i dag att de utsätts för ett starkt
            tryck att leva upp till normer för hur man ska vara. En mängd
            före­ställningar begränsar barns och ungdomars möjligheter att
            leva som fria individer med möjligheter att förverkliga sig själva
            och utveckla självförtroende och trygghetskänsla. Det är viktigt
            att skolornas värdegrundsarbete präglas av normkritiskt tänkande
            för att uppmärksamma elevernas situation.
          </p>
          <p xml:id="i-V1THbhn3xFEJK6wEzqAv91">
            Den lag om förbud om diskriminering och annan kränkande behandling
            som Miljöpartiet arbetade fram inom ramen för regeringssamarbetet
            förra mandatperioden har skapat en bättre grund för antidiskrimineringsarbetet.
            Den nya lagens krav på att varje skola ska upprätta likabehandlingsplaner
            är viktigt och har lett till ett mer aktivt och systematiskt arbete
            på skolorna. Miljöpartiet anser att det är viktigt att lagens
            effekter utvärderas inom några år för att se om ytterligare åtgärder
            behöver vidtas på området.
          </p>
          <head type="h2" xml:id="i-RtJBF3xcz972xw2dGKRgnL">
            8.1 Övergripande åtgärder
          </head>
          <head type="h3" xml:id="i-A6paw4LEeHcibKowNpk16k">
            8.1.1 Läroböcker och diskriminering
          </head>
          <p xml:id="i-5572zQtNEisW6eY9xRpX5x">
            Skolan ska förmedla en viss värdegrund till eleverna. Enligt
            läroplanen ska skolan lyfta fram människolivets okränkbarhet,
            individens frihet och integritet, alla människors lika värde,
            jämställdhet mellan kvinnor och män samt solidaritet med svaga
            och utsatta. Det är naturligtvis viktigt att de läromedel som
            används i skolan präglas av denna värde­grund. De är dock inte
            alltid fallet i de läroböcker som finns på marknaden.
          </p>
          <p xml:id="i-UZGgaXEPxxsKmMU16oyowB">
            Miljöpartiet tog inom ramen för regeringssamarbetet förra mandatperioden
            initiativ till en granskning av hur etnisk tillhörighet, funktionshinder,
            kön, religion och sexuell läggning framställs i ett antal läroböcker.
            Uppdraget gick till Skolverket som 2006 publicerade rapporten
            I enlighet med skolans värdegrund? Av rapporten följer att det
            finns allvarliga brister i vanligt förekommande läroböcker på
            marknaden.
          </p>
          <p xml:id="i-TCumUQw8QvMoh8zmPWkRbX">
            Det är varje enskild skolas ansvar att se till att de läromedel
            man använder följer läroplanen. Som Skolverkets genomgång visar
            är detta en grannlaga uppgift. I dag är det få läroböcker som
            kan anses få godkänt enligt alla parametrar. Skolverkets genomgång
            har varit mycket värdefull då den hjälpte till att uppmärksamma
            problematiken och resultaten har spridits väl bland dem som arbetar
            inom skolan, bland annat genom fackförbunden. Läroböcker är naturligtvis
            bara en sorts läromedel, men icke desto mindre ett viktigt och
            vanligt förekommande sådant.
          </p>
          <p xml:id="i-WCYZvg2v1pG5SZRxu2ceem">
            Det är viktigt att man kommer tillrätta med dessa problem, vilket
            inte låter sig göras automatiskt, utan ständig uppmärksamhet och
            debatt behövs. Miljöpartiet anser därför att Skolverket bör få
            i uppdrag att kontinuerligt undersöka läroböcker som är vanliga
            i skolorna för att se hur väl innehållet passar med det antidiskrimineringsperspektiv
            som präglar läroplanens värdegrund. Detta i syfte att skapa bra
            underlag för lärarna på skolorna när de ska välja läroböcker och
            på så vis skapa incitament för läromedels­industrin att förbättra
            kvaliteten på sina produkter.
          </p>
          <head type="h3" xml:id="i-M9pj7AVooH4b3iJci9ez3L">
            8.1.2 Höjd kvalitet på sex- och samlevnadsundervisningen
          </head>
          <p xml:id="i-CZT8HYYjtERQ291RaYgH5m">
            Det är angeläget att främja sexuell hälsa bland ungdomar. Där
            har skolan en viktig uppgift. Tyvärr har studier gång på gång
            påvisat allvarliga brister i sex- och samlevnadsundervisningen
            i skolorna. Trots att frågan gång på gång tagits upp i riksdagen
            verkar ingen förbättring ske. Lärarna har inte tillräcklig kompetens
            i frågan och känner sig inte bekväma i undervisningen. Det är
            inte acceptabelt och lärar­utbildningarna måste ta frågan på allvar.
            Fortbildning till redan yrkesverksamma lärare bör kunna ges inom
            ramen för lärarlyftet. Vi skulle aldrig acceptera okunniga lärare
            i matematik eller att religionsundervisningen ställdes in därför
            att skolan inte hade någon som kunde eller ville undervisa, men
            när det gäller sex- och samlevnadsundervisning verkar det vara
            godkänt.
          </p>
          <p xml:id="i-5MEiHMQhHVgw35ocCeGF19">
            Frågor som rör sexuell läggning, könsidentitet och könsuttryck
            måste vara självklara frågor i sex- och samlevnadsundervisningen
            i skolan. Miljöpartiet anser att sex- och samlevnadsundervisningen
            också bör diskutera heteronormen och de stereotypa könsroller
            och som finns i samhället och ge den enskilde styrka att våga
            bryta normerna om de känns påtvingade. Vi anser att samlevnadsundervisningen
            måste bedrivas utifrån en medvetenhet om könsmakts­ordningen och
            med syfte att bryta denna norm.
          </p>
          <p xml:id="i-7yjqnZ19UHVPpYn2Buiihk">
            Miljöpartiet anser att regeringen bör återkomma till riksdagen
            med tydliga förslag på åtgärder för hur skolans sex- och samlevnadsundervisning
            kan förbättras.
          </p>
          <head type="h2" xml:id="i-PQ5Q2NBQryasFjqVgszWGD">
            8.2 Jämställdhet
          </head>
          <p xml:id="i-G4FD4pEDP5UBDut65PEk4f">
            I dag begränsas individers möjligheter att utveckla sig själva
            och sin identitet av normer för hur man förväntas bete sig som
            pojke eller flicka. Miljöpartiet anser det vara av vikt att man
            inom skolan kontinuerligt för en diskussion om medvetna och omedvetna
            skillnader i förhållningssätt gentemot pojkar och flickor och
            vilka konsekvenser dessa skillnader får.
          </p>
          <p xml:id="i-95FnSySJrSeg47LMTcMyyV">
            Ett stort problem i jämställdhetsarbetet är sexuella trakasserier,
            både på arbetsplatser och i skolan. Bästa sättet att arbeta emot
            detta är att ifrågasätta de rådande idealen, men också se till
            att unga tjejer kan vända sig någonstans om de kallas hora eller
            utsätts för sexuella trakasserier. Enligt lagen om förbud mot
            diskriminering och annan kränkande behandling ska likabehandlingsplaner
            upprättas på varje skola, ett arbete som eleverna ska vara delaktiga
            i. I dessa planer måste strategier för hur man kommer tillrätta
            med sexuella trakasserier finnas med.
          </p>
          <head type="h3" xml:id="i-JoKTNYfYb1TCTeVFdrQQAq">
            8.2.1 Ny satsning på genuspedagoger
          </head>
          <p xml:id="i-WZ1ZSooEdGyGuTDYUqc9JL">
            Medvetenheten kring jämställdhetsfrågor har ökat under de senaste
            åren och på många skolor runtom i landet pågår ett bra och aktivt
            arbete för att främja jämställdhet. Tyvärr saknas det på många
            håll kunskap om hur man kan arbeta med jämställdhetsfrågor och
            integrera jämställdhetsarbetet i verksamheten. Lärarnas kompetens,
            förståelse och attityder är av avgörande betydelse för vilka attityder
            och beteenden som eleverna utvecklar. De bör fungera som föredömen
            och det är av stor vikt att deras undervisning och deras handlingar
            speglar en genuin förståelse för genusproblematiken. Miljöpartiet
            vill därför göra en ny satsning på genuspedagoger.
          </p>
          <p xml:id="i-AdqZ2fveqshY5aJfzghERo">
            Genuspedagoger fungerar som en resurs för kommunens skolor och
            ett stöd till lärarna för att utveckla ett mer genusmedvetet arbetssätt.
            Miljöpartiet avsatte tillsammans med Socialdemokraterna och Vänsterpartiet
            år 2002 medel för att utbilda genuspedagoger. Målet var att det
            skulle finnas en genuspedagog i varje kommun. Satsningen var upplagd
            så att kommunen tog kostnader för vikarier medan staten tillhandahöll
            utbildningen, som alltså var gratis för kommunerna.
          </p>
          <p xml:id="i-UwAiymzyEu2JSYij18LJru">
            Målet var långt ifrån uppfyllt när satsningen löpte ut. Uppskattningsvis
            hälften av landets kommuner saknar genuspedagog. Miljöpartiet
            anser att jämställdhetsarbetet i skolan måste stärkas eftersom
            det på många håll saknas kunskap om hur man kan arbeta med jämställdhetsfrågor
            och integrera jämställdhetsarbetet i verksamheten.
          </p>
          <p xml:id="i-EbmsWJboivevyVXu3nziYr">
            Miljöpartiet vill nu göra en ny, bättre, satsning på genuspedagoger.
            Vi avsätter i vår budgetmotion 20 miljoner kronor årligen i tre
            år för att möjliggöra utbildning av 600 genuspedagoger. I vårt
            förslag får kommunerna till skillnad från tidigare också ersättning
            för vikariekostnaderna, vilket betyder att även kommuner med en
            trång skolbudget kan få tillgång till genuspedagoger och den kunskap
            och kompetens som de bär med sig.
          </p>
          <head type="h3" xml:id="i-22d81M7pCtsotfc8UethTa">
            8.2.2 Bättre studieresultat för pojkar
          </head>
          <p xml:id="i-KX28G2ggCNNDfccL4Yj96e">
            En likvärdig skola, där alla får en möjlighet till kunskap och
            framsteg är en viktig ambition. Men det har allt tydligare framkommit
            de senaste åren att pojkar överlag gör sämre resultat i skolan
            än flickor. Det är inte acceptabelt att hälften av eleverna går
            igenom skoltiden med sämre resultat. Detta är i allra högsta grad
            en jämställdhetsfråga.
          </p>
          <p xml:id="i-6tHDy5XeF6ZYbx1pZ16FMW">
            Pojkar har sämre resultat genom hela skolsystemet. Flickor har
            bättre betyg i samtliga ämnen med ett enda undantag: idrott och
            hälsa. Miljöpartiet har tidigare, bland annat i motionen 2005/06:Ub500
            pekat ut detta problemområde som angeläget att komma till rätta
            med. Det gäller behovet av fördjupad kunskap, åtgärder för att
            komma till rätta med de olikheter som finns mellan könen i det
            svenska utbildningsväsendet och behovet av en översyn av de nationella
            styrdokumenten för att bättre anpassa skolan efter både pojkar
            och flickor. Dessa ojämlika förhållanden måste analyseras noga
            och Miljöpartiet föreslår att en utredning tillsätts om detta.
            Den traditionella mansrollen måste utmanas och arbete mot könssegregering
            är viktigt i detta avseende.
          </p>
          <head type="h3" xml:id="i-XcxtiCNWNYaS8cNi5BVAd9">
            8.2.3 Rekrytera män till lärarutbildningarna
          </head>
          <p xml:id="i-8LVvD8CENnqR4TfxQT9pVw">
            Miljöpartiet anser att det är viktigt att personalen i skolan
            och förskolan består av både män och kvinnor, och vi ser det som
            ett stort problem att så få män söker sig till fra mför allt förskoleverksamhet.
            Därför vill vi att Skolver ket ska få i uppdrag att undersöka
            möjligheter att förbättra denna situation. Man bör till exempel
            titta närmare på om det finns kommuner eller enskilda skolor och
            förskolor som har en jämnare könsfördelning bland lärarna, förskollärarna
            och barnskötarna och se om man kan identifiera några särskilda
            framgångsfaktorer samt sprida dessa goda exempel.
          </p>
          <head type="h2" xml:id="i-86LrXXtz8wV7MRQWUdNXXx">
            8.3 Tillgänglighet
          </head>
          <p xml:id="i-4ruAdXiWngrBAUbQokgq7m">
            Alla har samma rätt till kunskap. Självklart även elever med
            funktionshinder, men de löper ofta risken att diskrimineras. En
            typ av diskriminering består till exempel av en sämre behandling
            av människor vilken har samband med deras funktionshinder. Ibland
            är det frågan om en tycka-synd-om-mentalitet, eller fördomar om
            vilka begränsningar ett funktionshinder kan föra med sig. Det
            behövs ett tydliggörande i dessa frågor i de jämlikhetsplaner
            som ska arbetas fram i varje skola.
          </p>
          <p xml:id="i-FmFmnbJn3KToEhC9KD5Lp9">
            En annan typ av diskriminering bygger på att samhället har byggt
            sina fysiska strukturer på ett otillgängligt sätt. Vi anser att
            skolans lokaler ska vara tillgängliga för alla. I synnerhet ska
            funktionshinder inte utgöra något hinder för elevers möjlighet
            till lärande eller lärares möjligheter att bedriva undervisning.
            Det är viktigt att dolda funktionshinder inte glöms bort i dessa
            sammanhang.
          </p>
          <p xml:id="i-THWgchGs8aNpdJNaPXsmRB">
            För att elever med utvecklingsstörning ska garanteras anpassad
            undervisning och tillgänglighet anser Miljöpartiet att rätten
            att välja att bli mottagen i särskola är viktig att behålla som
            alternativt skolval. Det är också viktigt att tillgången till
            läromedel blir bättre. Synskadade har till exempel ofta problem
            med att få sina läromedel i tid, något som man måste komma till
            rätta med.
          </p>
          <p xml:id="i-DpRRSrUouM9qPAKkZGvRND">
            Vi har i riksdagen instämt i återinförandet av specialskolorna
            eftersom de på ett positivt sätt bidrar till att öka dessa elevgruppers
            möjligheter till en bra skolgång. Special­skolorna fråntar på
            intet sätt elevernas hemkommuner skyldigheten att anpassa skolor
            till de funktionshinder som respektive elev har, men ibland kan
            eleverna och föräldrarna anse att det är viktigt att eleven får
            möjlighet att gemensamt med andra elever med liknande funktionshinder
            utvecklas och växa. Då behövs specialskolorna. Det viktiga är
            att eleven och dennes familj har en reell valmöjlighet.
          </p>
          <p xml:id="i-4fdDeoQ5Bt3TMv2nHtmLEm">
            Även elever som har funktionshinder ska ha möjlighet till arbetsplatsförlagd
            utbildning och studie- och yrkesvägledare ska ha kunskap om hur
            det är att leva med funktions­hinder så att de kan ge kvalitativt
            stöd.
          </p>
          <head type="h2" xml:id="i-4XcBAkwqVoVMzxL51XFvxa">
            8.4 HBT
          </head>
          <p xml:id="i-3Gg1JWnVKYjCAQsMqS7Fyn">
            HBT-personer, det vill säga homosexuella, bisexuella och transpersoner,
            är mycket utsatta i vårt samhälle då de drabbas av diskriminering,
            trakasserier och hatbrott på grund av sin sexuella läggning. Miljöpartiet
            anser att detta är ett av de områden där behovet av förändring
            är som mest akut. Kunskapen om och toleransen inför HBT-personer
            är begränsad inom skolan i dag. Skolan präglas liksom resten av
            samhället av gamla trånga normer som få passar in i. Arbetet i
            skolan måste vara normkritiskt och präglas av både en vaksamhet
            och en medvetenhet om normativa föreställningar som hindrar människor
            och påverkar deras självkänsla i negativ riktning.
          </p>
          <head type="h3" xml:id="i-ADp3v2i2Hdhm3ToFXLbQhS">
            8.4.1 Riktlinjer för HBT-kompetens
          </head>
          <p xml:id="i-TTYTPxH9i1xTWCz4aCRWaS">
            Skolpersonalen står för en viktig del av skolungdomars vuxenkontakt
            och formar deras arbetsmiljö. Därför kan det inte accepteras att
            skolans personal uppträder diskriminerande eller fördomsfullt
            i bemötandet av eleverna. Miljöpartiet vill betona betydelsen
            av att personalen har HBT-kompetens. Med kompetens på detta område
            menar vi att man undviker att reproducera hetronormativiteten,
            att sluta ta för givet att alla är heterosexuella. Miljöpartiet
            anser att Skolverket bör få i uppdrag att utarbeta riktlinjer
            för att säkerställa HBT-kompetens hos skolpersonalen. Riktlinjerna
            bör även innefatta hur skolorna kan arbeta för att tillförsäkra
            ett jämlikt klimat för unga HBT-personer på skolorna.
          </p>
          <head type="h3" xml:id="i-U47L2aYjq5pRY6yKMKbwVb">
            8.4.2 HBT i kursplanerna
          </head>
          <p xml:id="i-Q8amef3wcm6h9nkyZi8NZQ">
            Det är vanligt att frågor som rör HBT inte alls tas upp i undervisningen,
            inte ens i sex- och samlevnadsundervisningen. Ofta anlitar man
            frivilligorganisationer för att ta upp dessa frågor. Miljöpartiet
            anser att det är orimligt att elevens möjlighet att få saklig
            information om HBT-frågor ska vara beroende av om det finns frivilligorganisationer
            i närheten av skolan eller inte. Därför vill vi se att HBT-frågorna
            uttryckligen nämns i grundskolans kursplaner.
          </p>
          <head type="h1" xml:id="i-Mkp7QSvSohQSzcZcBTw3LF">
            9 Hälsa och miljö
          </head>
          <head type="h2" xml:id="i-2JajJPCoSgtJj3AEZM4eig">
            9.1 Hälsofrämjande skola
          </head>
          <p xml:id="i-6jV5XyNFaeHLTUnSXMDCVc">
            Det finns ett klart samband mellan hälsa och lärande. Barn och
            ungdomar som mår bra har bättre förutsättningar att ta till sig
            kunskap. Delaktighet och möjlighet att påverka sin vardag i skolan
            stimulerar lusten att lära och självkänslan växer. Miljöpartiet
            anser att miljön i skolan ska främja en god hälsa.
          </p>
          <p xml:id="i-49jR4mQx5DPWjRBfm7FPuH">
            En hälsofrämjande skola arbetar för att främja den psykosociala
            och fysiska miljön för både barn och vuxna. Arbetet ska syfta
            till att människan själv eller gruppen av människor ska ha kontroll
            över sin situation. Hälsofrämjande insatser kan göras på samhällsnivå,
            gruppnivå och individuell nivå.
          </p>
          <p xml:id="i-JfebLmcSsxKDsjnk5vk2oc">
            En hälsofrämjande skola präglas av ett holistiskt tänkande där
            skolhälsovården och elevvården utgör delar i ett bredare arbete
            med elevhälsa som handlar om lärande, skolklimat, relationer,
            delaktighet och inflytande. Självklart är skolhälsovårdens traditionella
            arbete med mer individinriktad vård en viktig beståndsdel, men
            för skolans del betyder hälsofrämjande arbete också att stödja
            barn och ungdomar så de kan stå emot de risker de utsätter sig
            för, och att skapa en god psykosocial och fysisk miljö för barn
            och vuxna i skolan.
          </p>
          <p xml:id="i-V5JGMxayRUeiCBPhvpJsv">
            En hälsofrämjande skola arbetar framför allt främjande men också
            förebyggande, till exempel genom att förebygga skador med en trygg
            och säker miljö. Det hälsofrämjande arbetet ska självklart bedrivas
            tillsammans med eleverna.
          </p>
          <p xml:id="i-JFMxEeGGGTTMLKjaxx1Gmp">
            Tyvärr kan vi konstatera att tillgängligheten till skolhälsovård
            och annan psykosocial personal för eleverna inom skolan i dag
            inte är tillfredställande. Om skolan ska leva upp till visionerna
            och målsättningarna med en hälsofrämjande skola och samtidigt
            uppfylla Socialstyrelsens riktlinjer för skolhälsovården, är en
            förbättrad tillgänglighet helt nödvändig.
          </p>
          <head type="h3" xml:id="i-GK6Cxr1ujiSHSe964BA2YC">
            9.1.1 Mobbning
          </head>
          <p xml:id="i-TpHRNc3649tze51o8fY1sT">
            Mobbning är ett allvarligt problem som gör skolan till en mardröm
            för alltför många elever. Det är helt oacceptabelt att många elever
            är rädda för att gå till skolan. Det vilar ett stort ansvar på
            rektorer, lärare och alla anställda i landets skolor att göra
            allt de kan för att se till att mobbning inte förekommer. De senaste
            åren har en hel del viktiga åtgärder vidtagits.
          </p>
          <p xml:id="i-jHYHuomcHze6GXjFVAXcw">
            Miljöpartiet drev inom ramen för regeringssamarbetet under den
            förra mandatperioden igenom en helt ny lag rörande diskriminering
            och annan kränkande behandling i skolan och förskolan. I samband
            med detta inrättades också ett barn- och elevombud med uppgift
            att övervaka de delar av den nya lagen som rör kränkande behandling
            (mobbning). Barn- och elevombudet företräder också barn och elever
            i domstol.
          </p>
          <p xml:id="i-SS1QFieA75MLsrc81tn1Bu">
            Den nya lagen har funnits i två år och Barn- och elevombudet
            har funnits lika länge. Miljöpartiet anser att en utvärdering
            bör bli aktuell inom några år, så att vi får se hur situationen
            i skolorna förändrats och om ytterligare åtgärder mot mobbning
            behöver vidtas.
          </p>
          <head type="h3" xml:id="i-NfT5mpZxTTJq3xdGHKjsjZ">
            9.1.2 Skolmiljö
          </head>
          <p xml:id="i-VR8LBmjacNXmmqfhvmJgMM">
            Miljön i skolan är ett stort problem. På alltför många håll är
            lokalerna smutsiga, slitna och ibland till och med mögliga. Ofta
            är ljudnivån för hög. En bra skolmiljö är en förutsättning för
            en bra skola. En god arbetsmiljö främjar elevernas hälsa, och
            trevliga och fräscha lokaler gör det roligare att gå till skolan.
            En lugn miljö gör det lättare att koncentrera sig. Trots att arbetsmiljölagen
            har omfattat skolan i snart 20 år är miljön i många skolor oacceptabel.
            Kommunerna måste prioritera arbetsmiljön. Även om det är kostsamt
            i ett kort perspektiv så är det långsiktigt lönsamt. Miljöpartiet
            vill se en skarpare tillämpning av arbetsmiljölagen och att Arbetsmiljöverket
            utökar sin inspektion av skolorna. Den borgerliga regeringen har
            valt att skära ner anslaget till Arbetsmiljöverket vilket har
            lett till att det har blivit tvunget att dra ner på sin inspektion.
            Det är inte acceptabelt och vittnar om att regeringen inte prioriterar
            barnens och elevernas arbetsmiljö. Miljöpartiet gör tvärtom och
            gör i höstens budgetmotion en satsning på Arbetsmiljöverket för
            att bland annat stärka arbetsmiljöarbetet på landets arbetsplatser
            och i landets skolor.
          </p>
          <p xml:id="i-BRSGqYZHtcJCTtrgY9UYa5">
            Vi vill också att regeringen ger Utbildningsvetenskapliga rådet,
            Rådet för Arkitektur, form och design samt Skolverket i uppdrag
            att ta fram riktlinjer för hur man fysiskt utformar en skola som
            främjar hälsa, inlärning och kreativitet.
          </p>
          <p xml:id="i-SZvCWybxDqZziCPSMEAVX6">
            Skolmiljön måste också vara anpassad till elevers olika förutsättningar
            och tillgänglig för alla elever. Mer om detta i avsnittet med
            rubriken tillgänglighet.
          </p>
          <head type="h3" xml:id="i-6742oZPvgocCL5i8Fvj2tC">
            9.1.3 Utomhuspedagogik
          </head>
          <p xml:id="i-BYgeQ8yLhGTNxbesJkdqTo">
            Skolmiljön kan användas både i pedagogiskt och hälsofrämjande
            syfte. Ofta glöms utomhusmiljön bort när man talar om skolans
            miljö. Alla skolämnen kan läras utomhus samtidigt som man på det
            sättet kan stärka elevernas relation till naturen.
          </p>
          <p xml:id="i-ENTwtg9Cgz9NuF35bpTihp">
            Det behövs ett ändrat synsätt där vi inte låter undervisningen
            i skolan begränsas av skolbyggnadens fyra väggar. Lärandet är
            en aktiv och levande process, där individen själv kan skapa sin
            kunskap. Regelbunden utomhuserfarenhet i skiftande miljöer, årstider
            och sammanhang leder till bra kunskap. Det har de senaste åren
            funnits alltfler projekt där kommuner förnyar skolors innemiljöer,
            men fortfarande är skolors utemiljöer eftersatta, ofta med sterilt
            utformade ytor. Skolgårdar med mindre asfalt och mer grönska och
            spännande miljöer inbjuder till lek och rörelse. Så kallade pedagogiska
            utemiljöer kan vid genomtänkt planering användas i alla olika
            ämnen och ge lust och variation åt undervisningen.
          </p>
          <p xml:id="i-QwHkqUFbGp72yF6Bci4WK8">
            Sveriges lantbruksuniversitet och Linköpings nationella centrum
            för utomhuspedagogik har varit drivande i att uppmärksamma skolors
            uterum som pedagogisk resurs. Forskare har studerat förskolors
            utemiljöer och jämfört ett stadsdagis med gård med ett ur-och-skurdagis.
            Det visade sig att barnen på ur-och-skurdaghemmet hade lägre sjukfrån­varo,
            var starkare i kroppen, hade bättre balansförmåga och bättre koncentrations­förmåga.
          </p>
          <p xml:id="i-EJKfaP3VSgRrkSuQ1Pz1h3">
            I läroplanen för den obligatoriska skolan, förskoleklassen och
            fritidshemmen (Lpo 94) sägs att lek och skapande arbete har stor
            betydelse för att elever ska tillägna sig kunskaper. Vidare betonas
            där vikten av trygghet och trivsel i skolmiljön och betydelsen
            av elevernas delaktighet i miljön. Men tyvärr nämns skolans fysiska
            miljö inte så mycket och där det nämns är det större fokus på
            inomhusmiljön.
          </p>
          <p xml:id="i-RF7uu21ZaSz83Z4ggUgZtM">
            Det är viktigt att idéer och kunskap om utomhuspedagogik sprids
            till alla skolor och lärare. Skolverket bör hjälpa till att på
            olika sätt sprida information och kunskap om naturskolor och utomhuspedagogik
            till skolor och lärare i hela landet. Kunskap om utomhuspedagogik
            borde finnas i all lärarutbildning för att ge framtida lärare
            en beredskap för detta spännande arbetssätt som ger stor variation
            för eleverna.
          </p>
          <head type="h2" xml:id="i-JeV1NWjGjb53jFTdT44U14">
            9.2 En miljö- och klimatsmart skola
          </head>
          <p xml:id="i-NSPiY1vpMUht3WLw2MvZoG">
            Läroplanens skrivning om att varje elev visar respekt för och
            omsorg om såväl närmiljön som miljön i ett vidare perspektiv är
            för många lärare och elever i Sveriges skolor ett förhållningssätt
            som verkligen präglar utbildningen. Hållbar utveckling etablerar
            sig i allt högre grad som ett perspektiv i utbildningen. Det är
            mycket glädjande.
          </p>
          <p xml:id="i-ReFQufZssNiGyDRPMQhFfi">
            Hållbar utveckling handlar om att vi som lever nu ska undvika
            att skjuta över problem på kommande generationer och att hantera
            svårigheter på ett sätt så att inte andra någon annanstans drabbas
            av vårt agerande. Målet är att människor ska vara ansvarstagande,
            kritiskt reflekterande och problemlösare. Det är ett svårt men
            inte ouppnåeligt mål.
          </p>
          <p xml:id="i-ST19xKEzyMtS4LeNrXPpAn">
            Det finns många goda exempel på arbetssätt som sprider sig som
            ringar på vattnet. Projekt såsom Världsnaturfondens modellskolor
            för hållbar utveckling och Håll Sverige Rents Grön Flagg, en miljöutmärkelse
            för skola och förskola, främjar denna utveckling ytterligare.
            Myndigheten för skolutveckling har utvecklat ett stödmaterial
            om hållbar utveckling för skolor och understryker vikten av ett
            demokratiskt arbetssätt, kritiskt tänkande, ämnesövergripande
            samarbeten och en mångfald av pedagogiska metoder. Denna typ av
            initiativ är viktiga.
          </p>
          <p xml:id="i-EzCgyK9pMXBSc7FwAr3Na2">
            Samtidigt återstår mycket att göra för att skolan ska lyckas
            förmedla kunskap och skapa intresse och engagemang för naturen
            och miljön. Klimatpåverkan och miljöförstöring är frågor som engagerar
            många barn och unga, samtidigt finns risken att allvaret i frågorna
            leder till oro och en känsla av hopplöshet. Men insikten om att
            även något så allvarligt som klimathotet kan bemötas med kunskap
            gör det lättare att se möjligheterna. Skolan spelar en viktig
            roll i detta sammanhang. Dagens ungdomar måste rustas för att
            ta emot morgondagens globala miljöutmaningar.
          </p>
          <p xml:id="i-7Kx7XCQccM1D2HFezGtNcL">
            Prorektor Harriet Axelsson vid Malmö Högskola har uttryckt detta
            på ett bra sätt: För att kunskap ska kunna bidra till hållbar
            utveckling räcker det idag inte med att samband klarläggs och
            förstås. Insikterna måste förädlas och omvandlas till ett handlande
            som bidrar till hållbar utveckling.
          </p>
          <head type="h3" xml:id="i-Ntnj1ftttTzpKFn4QCaZU2">
            9.2.1 Tillgång till kunskap och information för lärare och elever
          </head>
          <p xml:id="i-HvpGBH3jwij3oUshtLVcSb">
            För bara femton år sedan upplevdes inte klimatfrågan som en stor
            fråga. Verksamma lärare som gick lärarutbildningen för en tid
            sedan måste få fortbildning för att kunna hantera denna stora
            och komplicerade fråga i klassrummen. Ett antal frivillig­organisationer
            anordnar fortbildning på området, och det är viktigt att huvudmännen
            gör det möjligt för lärarna att ta del av utbildningen.
          </p>
          <p xml:id="i-Kv9JF6GpgqEHtYKhZr6m9X">
            Lärarnas möjligheter att på egen hand öka sina kunskaper behöver
            också stärkas. Flera statliga myndigheter har fått skära ned på
            sitt informationsarbete om miljöfrågor för att det har klassificerats
            som opinionsbildning som inte ska få förekomma. Det drabbar inte
            bara lärarnas, utan även elevernas, möjligheter att få tillgång
            till kvalitativa underlag.
          </p>
          <p xml:id="i-Ugyu7LYbuP1qU6ZSAreNF">
            Klimatfrågan har en tendens att vara så viktig och intressant
            att andra miljöfrågor kan överskuggas. I själva verket hänger
            klimatfrågan samman med en lång rad andra miljöfrågor. Ekosystemen
            och den biologiska mångfalden är ett sådant område. På senare
            år har natur- och kulturdebattörer uppmärksammat att allmänbildningen
            om växter och djur brister. ArtDatabanken vid SLU driver kunskapsprojekt
            om Sveriges 50 000 arter av djur, växter och svampar. De skapar
            bra underlag som ger skolorna bättre möjligheter att arbeta med
            biologi. Inom ramen för projektet har flera lyckade lärarutbildningar
            och elevmaterial tagits fram. Ökade resurser för att koppla samman
            det svenska artprojektet med skolan behöver tillföras framöver.
          </p>
          <head type="h3" xml:id="i-Sei1YnLHHzf5ERqC9obiRP">
            9.2.2 Hållbar utveckling i kursplanerna
          </head>
          <p xml:id="i-F2kU21QdVgjvw4bfaYHdjV">
            Hållbar utveckling är ämnesövergripande och för att tydliggöra
            vikten av frågorna vill Miljöpartiet att samtliga kursplaner i
            grundskolan ses över med utgångspunkt från att hållbar utveckling
            ska vara ett genomgående perspektiv i utbildningen. Det kan finnas
            anledning att stärka perspektivet för att säkerställa kunskapsnivån
            på området.
          </p>
          <head type="h3" xml:id="i-QkJbcRpktLqEYKbwtG6fJy">
            9.2.3 Hållbar skola i praktiken
          </head>
          <p xml:id="i-GqtC88zCJnv2ERq2rDhnFy">
            Teori och praktik borde hänga samman i skolans värld. Om eleverna
            på lektionen exempelvis lär sig vad som är bra att äta för miljöns
            och klimatets skull och sedan serveras mat som inte på något sätt
            anpassats till detta, så hänger inte teori och praktik ihop. Eller
            om de gör en undersökning som visar att kollektivtrafik, cykling
            och gång är bra för såväl hälsa som klimat, men blir skjutsade
            till skolan i bil.
          </p>
          <p xml:id="i-GS4wwWpVVm7PNyPtnc7dtt">
            Inlärningen förbättras när teori och praktik hänger ihop. Att
            arbeta med att göra sin skola mer miljö- och klimatanpassad är
            därför något som måste hänga samman med att utveckla ämnen, läroplaner
            och lärarnas pedagogiska förmåga. De skolor som certifierar sig
            enligt Grön Flagg, eller ingår i andra liknande projekt, har ett
            aktivt arbetssätt för att motverka dessa krockar mellan teori
            och praktik. Dessa bör främjas.
          </p>
          <p xml:id="i-S8TkNDgUqxfxACBf4nKr2N">
            Trafiken kring landets skolor är ett hot mot elevernas säkerhet
            och ett problem för miljön. På många håll behövs en översyn av
            den lokala planeringen kring varje skola. Det är alltför vanligt
            att man med bil kan komma nästan ända fram till skolporten. Ett
            nationellt projekt bör initieras för att ta fram kunskap och idéer
            kring hur skolvägarna kan säkras och biltrafiken till och från
            skolor minskas. Vi tänker oss att Vägverket, Skolverket, Naturvårdsverket
            och Sveriges Kommuner och Landsting gemensamt utformar projektet
            som på lokal nivå bör involvera relevanta aktörer som representanter
            för kommunen, skolor, kollektivtrafik, polis och så klart barn
            och föräldrar. Barn och ungdomar måste kunna cykla trafiksäkert
            till skolan i större utsträckning än i dag och det behövs alternativ
            som gör skolskjutsandet med bil till ett undantag i stället för
            en regel.
          </p>
        </div>
        <div type="motSignatures">
          <list>
            <item xml:id="i-7pTeYwgxnHVGKKBG4xHJ2i" who="i-FvpsLGyVJwy2VnAqBbfthX">
              Maria Wetterstrand (mp)
            </item>
            <item xml:id="i-6im8GmB7mphG4fvmWvyC78" who="i-9BUsH2Bn1bGihptNC5r7uq">
              Peter Eriksson (mp)
            </item>
            <item xml:id="i-4sRzU4qYPBtmvrvS43mWAS" who="i-2GE534P2Foy3WpqKPVNeW8">
              Mats Pertoft (mp)
            </item>
            <item xml:id="i-Cv75Hq4PRBsY6k8pUG55KK" who="i-Q6UywURdDfH4kXfTm7hwEb">
              Max Andersson (mp)
            </item>
            <item xml:id="i-WoG2uqt88eJhwAPzywhgUm" who="i-34FRvyXQKUigF3Qr9AwKJe">
              Bodil Ceballos (mp)
            </item>
            <item xml:id="i-Pt8gbs3RmVYismvFyvxUKP" who="i-SNtv8jZRB19Jr8oegj1mGK">
              Esabelle Dingizian (mp)
            </item>
            <item xml:id="i-3ZAw9ZuBGN8Si4i6ZEa9NE" who="i-UFTZBKNRWWLXUXAtcCcVfH">
              Tina Ehn (mp)
            </item>
            <item xml:id="i-WpJiJfgEhtWEhTNiU2GZY" who="i-7YbH6oTUwG4Qn94QEVE6as">
              Gunvor G Ericson (mp)
            </item>
            <item xml:id="i-Mc2dot8y2jDsuxvirEVUfm" who="i-9x2nw6aosA3pyEJfJTc1eD">
              Ulf Holm (mp)
            </item>
            <item xml:id="i-RLK6BiTZ1qf4XtvtpYjkUK" who="i-FnYuSnrPcb2UZaoXY7vjXa">
              Mikael Johansson (mp)
            </item>
            <item xml:id="i-72dwK7uwHvyeyiruH2hr1Q" who="i-FfCiJc8kVZcwio9wsCvVkH">
              Mehmet Kaplan (mp)
            </item>
            <item xml:id="i-HZmrx6ihzCm1tBrFHBRwnS" who="i-WG11xmCpAW9nyyXv1sJFAK">
              Helena Leander (mp)
            </item>
            <item xml:id="i-AdNLndj4BhWfL2uYBGb7Rv" who="i-VRHymVx7EsX48sg7b5qmpS">
              Jan Lindholm (mp)
            </item>
            <item xml:id="i-YX8X6Yrqj46NinWbQdzvqB" who="i-9hz9iPqymCdhBS9gVoZrbj">
              Thomas Nihlén (mp)
            </item>
            <item xml:id="i-Fa74vEG4HCRNeoRuTZToaW" who="i-PPtpTU7erj7n8C4rdQihuK">
              Lage Rahm (mp)
            </item>
            <item xml:id="i-W4MhbtVpGqgWr4JFJuistu" who="i-2EZPhWWR7yHztg3zN2aNvh">
              Peter Rådberg (mp)
            </item>
            <item xml:id="i-6mhTwEa6DaNvpEL8XvMNGc" who="i-3GrPnM5KDKuSxfWxymYNoC">
              Mikaela Valtersson (mp)
            </item>
            <item xml:id="i-Ki2xJWhgAT6PojroaMC2rH" who="i-AYmS6K7Srh7q1Zzbf1nZwW">
              Christopher Ödmann (mp)
            </item>
          </list>
        </div>
      </div>
    </body>
  </text>
</TEI>
