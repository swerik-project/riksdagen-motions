<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-SoU-00594">
  <teiHeader>
    <fileDesc>
      <titleStmt>
        <title>En jämlik och jämställd vård och omsorg för äldre</title>
        <author corresp="i-du5LHNwBWrCH1am94GCk1">av Eva Olofsson m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En jämlik och jämställd vård och omsorg för äldre</title>
          <idno type="rdwebb">H102So594</idno>
          <rs type="number">So594</rs>
          <orgName type="comitteeAbbreviation">SoU</orgName>
          <ref type="dokument_url_text">http://data.riksdagen.se/dokument/H102So594/text</ref>
          <ref type="dokument_url_html">http://data.riksdagen.se/dokument/H102So594</ref>
          <ref type="dokumentstatus_url_xml">http://data.riksdagen.se/dokumentstatus/H102So594</ref>
          <ref type="doc">http://data.riksdagen.se/fil/E7FC5398-FA7C-4BB2-88AB-833565F43D98</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-du5LHNwBWrCH1am94GCk1</idno>
            <name>Eva Olofsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CpDe8Ez4j6HcFbBfHMRKAE</idno>
            <name>Bengt Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-S229h7sjxYy9m2gm2dG1zV" type="signed"/>
        <correspContext corresp="i-S229h7sjxYy9m2gm2dG1zV">
          <note type="signatory" corresp="i-du5LHNwBWrCH1am94GCk1"/>
          <note type="signatory" corresp="i-CpDe8Ez4j6HcFbBfHMRKAE"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-B4hV7rgBZqLtXzSvZhQHbo"/>
        </correspContext>
        <correspAction xml:id="i-6XdmqenJu4VvWvV2newqbF" type="numbering">
          <date when="2013-10-07"/>
        </correspAction>
        <correspAction xml:id="i-5xKVfyPQbCt8TRLd2RakPS" type="submission">
          <date when="2013-10-04"/>
        </correspAction>
        <correspAction xml:id="i-6ftR8SSQmWnycWvCkty5r4" type="transfer">
          <date when="2013-10-04"/>
        </correspAction>
        <correspAction xml:id="i-52KMTVWaZgfiaxi9fxott9" type="assigned"/>
        <correspContext corresp="i-52KMTVWaZgfiaxi9fxott9">
          <ref type="assignedTo">Socialutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-3ZFVMHvb3WdpGjNok8BcGs" type="motHeader"/>
      <div xml:id="i-6HbtgqnWsQpT5svAvYWf9y" type="motBody">
        <div xml:id="i-SSiTRQmgNYeR9kXPgJyMYz" type="TOC">
          <head xml:id="i-7kFjhd4xvMZ4yRycqcX57a">
            1 Innehållsförteckning
          </head>
          <list xml:id="i-SWgr7XUASxTytaAAzgxpqa">
            <item xml:id="i-R6Pew2MVjPrThqA7zGwSXT">
              2 Förslag till riksdagsbeslut 3
            </item>
            <item xml:id="i-8tTaHN2NrjNapyWU7PuJRU">
              3 Inledning 6
            </item>
            <item xml:id="i-Qx9NmewEFXvX4AUpnNS5hh">
              4 En jämlik och jämställd äldreomsorg 6
            </item>
            <item xml:id="i-2yrQYyudXvB2M9y5fijBHZ">
              5 Äldreomsorgen behöver mer resurser 7
            </item>
            <item xml:id="i-A9mgXwX6JnuU1A9qQcKg3k">
              6 Äldres vardag ska inte vara en handelsvara 8
            </item>
            <item xml:id="i-ECBfMaBWZEZNMq3cgNjkFK">
              6.1 Konkreta förslag 9
            </item>
            <item xml:id="i-ThssprLBS7HwonhGdex5H4">
              6.2 Äldres valfrihet, inte företagens 9
            </item>
            <item xml:id="i-GB7N5N2aL65JUt1W357iwc">
              6.3 Privatiseringar ger otryggare personal 10
            </item>
            <item xml:id="i-JJwrsr9oct1pFHfdnYZ9st">
              7 Bygg fler vård- och omsorgsboenden 12
            </item>
            <item xml:id="i-YUodTHiuXg5XvZ7GUDjhh">
              8 En bättre och rättssäker demensvård 12
            </item>
            <item xml:id="i-GPeApysijZd3QQbH2WBEbq">
              8.1 Mer personal i demensvården 13
            </item>
            <item xml:id="i-5ntuYkxMWnmpdBkZ1QsqtT">
              9 Valfrihet i vardagen på boenden 14
            </item>
            <item xml:id="i-PnhhjQvoHkdaaiyAdpsdae">
              10 En hemtjänstmiljard för att utveckla och kvalitetssäkra hemtjänsten
              14
            </item>
            <item xml:id="i-NQgQcBDCKLjmZgTSc3yQJF">
              10.1 Biståndsbedömningen 14
            </item>
            <item xml:id="i-6c1qUHCNcn1gunSgcunQk5">
              10.2 Kedjan måste hålla från biståndsbeslut till utförd hemtjänst.
              15
            </item>
            <item xml:id="i-PRyL5qMCVy9juHBcMUN4vG">
              10.3 Det ska vara billigt att få hemtjänst 16
            </item>
            <item xml:id="i-Qo4QX4CezcP1yguwUZXUx">
              10.4 Gör det lättare att få hemtjänst 17
            </item>
            <item xml:id="i-Cp7aoRZtyZBoJXY6L2byN2">
              10.5 Inflytande och flexibilitet i hemtjänsten 17
            </item>
            <item xml:id="i-2MrQj9mTyBxsdS88Zebt8B">
              10.6 Bra hemtjänst kräver kontinuitet 18
            </item>
            <item xml:id="i-KqTsxD6j135enjDGc5fHhh">
              11 Satsa på förebyggande insatser 18
            </item>
            <item xml:id="i-EBKYTWDs8zDf5fSdHBCBLw">
              12 Ett äldreomsorgslyft med kompetenssatsning och utbildningsvikariat
              19
            </item>
            <item xml:id="i-CCMKAbSJGYPcT1ngZ1GKZc">
              13 Maten ska vara god och måltiden en glädjestund 19
            </item>
            <item xml:id="i-GRtBVv6Ya2TzQtXSgXdMgu">
              14 Moderna tillgängliga lägenheter för äldre 20
            </item>
            <item xml:id="i-BCf1e6Udwv8pZJyAatERr8">
              14.1 Trygghetsboenden där folk har råd att bo 21
            </item>
            <item xml:id="i-UYKpzSoT3jtRL9exFpCNiF">
              15 En äldreomsorg för alla 21
            </item>
            <item xml:id="i-F4iVkHGTHxHEJEkC3hu87Z">
              15.1 Stärk möjligheten att få äldreomsorg på egna modersmålet
              22
            </item>
            <item xml:id="i-S8vXTdS1MCS1TNbaPt8DQE">
              15.1.1 Äldre invandrade 22
            </item>
            <item xml:id="i-VcATReXD5Rv6BURKEsD9kM">
              15.1.2 Nationella minoriteter 23
            </item>
            <item xml:id="i-TJ2MTPDtCk4yDyNMDai3TF">
              15.2 Teckenspråkig äldreomsorg 23
            </item>
            <item xml:id="i-WEx5BtbrTjqJx1kBWCdFgD">
              15.3 Hbtq-kompetens inom äldreomsorgen 24
            </item>
            <item xml:id="i-4qWbYux4hKbEf6b2npzhEL">
              16 Säkra den medicinskt ansvariga sjuksköterskans oberoende 25
            </item>
            <item xml:id="i-EqLu3AuhihE4fkGdPcKZJa">
              17 Lex Sarah 26
            </item>
            <item xml:id="i-3SpuWFaDAGSScRfAKwaezz">
              18 Anpassa vården efter äldres förutsättningar 26
            </item>
            <item xml:id="i-8PrvdepGqgEijUQ3vQVZyM">
              19 Öka kunskaperna om åldrandet och äldres sjukdomar 28
            </item>
            <item xml:id="i-96dkMWNcHDVmkUou2EmnEz">
              20 Stoppa felanvändningen av läkemedel 29
            </item>
            <item xml:id="i-J4DrK1W8tZ8wJghqLCFS4v">
              21 Minska den psykiska ohälsan hos äldre 30
            </item>
            <item xml:id="i-9iwViwgqwmXx1NzbqAeWHd">
              22 Äldres munhälsa 30
            </item>
            <item xml:id="i-EGQuggjLcriVrJ1G49Ra46">
              23 Utveckla anhörigstödet 31
            </item>
            <item xml:id="i-LZXWV8L1XvGAHgdMjdLsHz">
              24 Våld mot äldre 32
            </item>
          </list>
        </div>
        <div xml:id="i-3EtxgbJZw81sf1yGK5ZRpe" type="motProposal" subtype="förslag">
          <head xml:id="i-E1UbDS2VrMqDswSJ3MfSWG">
            2 Förslag till riksdagsbeslut
          </head>
          <list xml:id="i-JdtSoxCbYoyKKmKbWxztXT" style="ol">
            <item xml:id="i-Np9dD7Axbg793vvPEaTzL2">
              Riksdagen tillkännager för regeringen som sin mening vad som
              anförs i motionen om att regeringen ska avskaffa lagen om valfrihet.
            </item>
            <item xml:id="i-TERPHiAnRKhfMC8B79TbTR">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att årligen upprätta statistik om personal och arbetsvillkor inom
              äldreomsorgen, uppdelat på offentliga utförare, icke-vinstsyftande
              enskilda utförare samt vinstsyftande enskilda utförare.
            </item>
            <item xml:id="i-RsRbt93WaX9MH5rrrcWeYK">
              Riksdagen tillkännager för regeringen som sin mening vad som
              anförs i motionen om att regeringen bör permanenta verksamheten
              vid Svenskt Demenscentrum.
            </item>
            <item xml:id="i-AtrFU9v8awk1ctn8iEvjYD">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att i samarbete med Svenskt Demenscentrum kartlägga situationen
              och behoven för unga demenssjuka.
            </item>
            <item xml:id="i-DJf5NZtTDTBbgoLPafsyqK">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att se över hur vård och omsorg i det ordinära boendet kan kvalitetssäkras
              så att de äldre får en god vård och omsorg med hög personalkontinuitet
              och med den tid och de insatser som beviljats.
            </item>
            <item xml:id="i-AGJmAiUHsGwEDDJny5eQ4g">
              Riksdagen tillkännager för regeringen som sin mening vad som
              anförs i motionen om att regeringen bör införa ett tak på hemtjänstavgifter
              om 100 kronor i timmen. 1
            </item>
            <item xml:id="i-CbBk1SXJKPTFS4bCtnqfXM">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att i samarbete med SKL ta fram metoder och kunskaper för hur
              kommuner kan arbeta för att öka personalkontinuiteten.
            </item>
            <item xml:id="i-JUNndh5j1x2R3wQTtmMB5T">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att kartlägga arbetet med nutritionsfrågorna i hemtjänsten.
            </item>
            <item xml:id="i-HziPHc324tNkZJrKVZNojv">
              Riksdagen tillkännager för regeringen som sin mening vad som
              anförs i motionen om att regeringen bör ge Inspektionen för vård
              och omsorg, IVO, i uppdrag att särskilt göra tillsyn över hur
              hemtjänsten arbetar för att äldre med hemtjänst inte ska drabbas
              av undernäring.
            </item>
            <item xml:id="i-66Rd6hqNzL4SYsxRZNT1Ex">
              Riksdagen tillkännager för regeringen som sin mening vad som
              anförs i motionen om att regeringen bör göra om investeringsstödet
              för trygghetsboenden så att det enbart riktas till hyresrätter.
            </item>
            <item xml:id="i-5XqiZxp48m9oQxY7Bxj3b9">
              Riksdagen tillkännager för regeringen som sin mening vad som
              anförs i motionen om att regeringen bör ge Boverket eller annan
              lämplig instans i uppdrag att utvärdera investeringsstödet för
              trygghetsboenden.
            </item>
            <item xml:id="i-JFDx7JU6D9Fd2pgiXvRS7D">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att ta fram en nationell strategi för att ge äldre med annat modersmål
              än svenska möjlighet till äldreomsorg på det egna modersmålet.
            </item>
            <item xml:id="i-B48Jie2Vb1Tsx12XUbLCjz">
              Riksdagen tillkännager för regeringen som sin mening vad som
              anförs i motionen om att regeringen bör ge IVO ett särskilt uppdrag
              att utveckla tillsynen när det gäller tillgången till äldreomsorg
              på nationella minoritetsspråk.
            </item>
            <item xml:id="i-CKKc2pxLcnsvxDE24gYmtX">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att ta fram en nationell strategi för att se till att det finns
              möjlighet till äldreomsorg på nationella minoritetsspråk i en
              större del av landet.
            </item>
            <item xml:id="i-DY3rt5JKkXpKFyTtf5REYs">
              Riksdagen tillkännager för regeringen som sin mening vad som
              anförs i motionen om att regeringen bör se till att ett system
              införs med äldrevägledare för äldre döva och dövblinda som är
              regionalt spridda över hela landet.
            </item>
            <item xml:id="i-XoxPeQtf1obunpCUduhSdd">
              Riksdagen tillkännager för regeringen som sin mening vad som
              anförs i motionen om att regeringen bör uppdra åt Socialstyrelsen
              att utfärda riktlinjer för att ge alla personer inom gruppen döva
              och dövblinda rätt till äldreomsorg på teckenspråk.
            </item>
            <item xml:id="i-9qsH9h3oT5HbopanPpUANp">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att kartlägga äldre hbtq-personers situation inom hälso- och sjukvården
              samt äldreomsorgen.
            </item>
            <item xml:id="i-Pv1ZhJVkkNKmuNu3hEu7EA">
              Riksdagen tillkännager för regeringen som sin mening vad som
              anförs i motionen om att regeringen bör ge Socialstyrelsen i uppdrag
              att utarbeta ett utbildningsmaterial för personalen inom äldreomsorgen
              om hbtq-frågor samt, i samarbete med SKL, sprida kunskaper om
              goda exempel i kommuner och landsting.
            </item>
            <item xml:id="i-XnUTBxh7b24AyUFZFWH5vP">
              Riksdagen tillkännager för regeringen som sin mening vad som
              anförs i motionen om att regeringen bör tillsätta en utredning
              som ser över lagen som styr MAS arbete för att stärka hens oberoende
              ställning.
            </item>
            <item xml:id="i-XuqoXXFjZALRnn9oB28Gad">
              Riksdagen tillkännager för regeringen som sin mening vad som
              anförs i motionen om att regeringen bör återkomma med ett lagförslag
              som innebär att rapportering och anmälan om missförhållanden enligt
              lex Sarah går till en oberoende part.
            </item>
            <item xml:id="i-Ta2tRJ8PcKm5zKbWhTx7uV">
              Riksdagen tillkännager för regeringen som sin mening vad som
              anförs i motionen om att regeringen bör ta kraftfulla initiativ
              så att alla äldre som behöver en fast kontakt som samordnar deras
              behov av sjukvårdsinsatser får detta.
            </item>
            <item xml:id="i-6QoeQarKe9i2ZnBqEi9N4a">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              få fler akutmottagningar att utveckla snabbspår för de mest sjuka
              äldre.
            </item>
            <item xml:id="i-BFJGvqPaAQZirVAQxb1sRZ">
              Riksdagen tillkännager för regeringen som sin mening vad som
              anförs i motionen om att regeringen bör ta ett aktivt initiativ
              för att öka antalet geriatriker.
            </item>
            <item xml:id="i-TyAnp4t9XMME472nxr2SZL">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              öka inslagen av geriatrik och gerontologi på såväl grundutbildningarna
              som specialist- och vidareutbildningarna.
            </item>
            <item xml:id="i-Cj8xpm3YZBZZGxmUvZMXHS">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              läkarnas insatser på de särskilda boendena ses över och förbättras.
            </item>
            <item xml:id="i-SrjmvmZ42QwuQmw2Q2zdZ9">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med ett förslag som innebär att läkare ska kunna anställas direkt
              av kommunerna för att kunna ingå i det teamarbete som behövs för
              en god medicinsk vård och en bra hemsjukvård.
            </item>
            <item xml:id="i-4aaBQYoWq2SVbg4UnW1n4T">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med förslag på hur uppföljning och utvärdering av läkemedelsbiverkningar
              för den enskilde patienten kan förbättras.
            </item>
            <item xml:id="i-LqrevykjxEJa8PtFqtKu9c">
              Riksdagen tillkännager för regeringen som sin mening vad som
              anförs i motionen om att regeringen bör ge lämplig instans i uppdrag
              att både utforma information om äldres munhälsa och rätt till
              tandvård och se till att informationen på lämpligt sätt når fram
              till målgruppen.
            </item>
            <item xml:id="i-61mQwYxBdQT2yM5yRq2FLc">
              Riksdagen tillkännager för regeringen som sin mening vad som
              anförs i motionen om att regeringen bör arbeta för att det tas
              fram nationella riktlinjer för samverkan mellan folktandvården,
              primärvården och äldreomsorgen.
            </item>
            <item xml:id="i-UwJ1m5oJUGR5pnxdZXTgVE">
              Riksdagen tillkännager för regeringen som sin mening vad som
              anförs i motionen om att Socialstyrelsen bör få i uppdrag att
              särskilt uppmärksamma hur stödet till anhörigvårdare med utländsk
              bakgrund utvecklas.
            </item>
          </list>
          <p xml:id="i-DkSCa33CnTqZ2YZ2eYtxu6">
            1 Yrkande 6 hänvisat till FiU.
          </p>
        </div>
        <div xml:id="i-KVmrsK75wXRjqz66xPZX56" type="motContent">
          <head xml:id="i-NDcPrfxwMaTCh56xBAiWqK" type="h1">
            3 Inledning
          </head>
          <p xml:id="i-DUnMysHx41NaceTZGLBo4">
            I Vänsterpartiets Sverige är det en självklarhet att vi ska känna
            en trygghet i tillvaron och få den omsorg vi behöver när vi blir
            äldre. Dagens och framtidens äldreomsorg berör oss alla. Antingen
            är vi själva äldre och befinner oss i äldreomsorgen eller så kommer
            vi i de flesta fall förr eller senare att hamna där. Kanske vi
            arbetar där under stressiga arbetsförhållanden och med låga löner.
            Säkert har de flesta av oss familjemedlemmar eller släktingar
            som bor på ett boende för äldre eller har hemtjänst.
          </p>
          <p xml:id="i-KTtoT3MnoWwjJeseVWCnJu">
            En bra äldreomsorg är inte bara en välfärdsfråga, det är också
            en viktig jämställdhetsfråga. Kvinnor är klart överrepresenterade
            både bland personalen och bland de anhöriga som tar ett stort
            ansvar för äldre familjemedlemmar. En utbyggd och välfungerande
            äldreomsorg är en förutsättning för att många kvinnor ska kunna
            delta på arbetsmarknaden och därigenom ha en egen inkomst. Kvinnor
            utgör också majoriteten i den äldre befolkningen p.g.a. att de
            generellt sett lever längre än män. Kvinnor som har levt sina
            liv ihop med män lever ofta ensamma de sista åren i livet, bl.a.
            p.g.a. kvinnors längre livslängd och det faktum att kvinnor i
            Sverige ofta är ett par år yngre än sin partner. Lägg därtill
            kvinnors lägre pensioner och att kvinnor ofta kommer från ett
            arbetsliv med högre risk för arbetsskador, så blir det tydligt
            att en god och välutbyggd äldreomsorg är avgörande för kvinnors
            livskvalitet.
          </p>
          <head xml:id="i-JHTY25pnmyzggEv6XhdCSX" type="h1">
            4 En jämlik och jämställd äldreomsorg
          </head>
          <p xml:id="i-D9XJFPEWPZ97yErKuZ2NC9">
            Vi vill ha en jämlik och jämställd äldreomsorg med hög kvalitet
            där de äldre har ett stort inflytande över insatserna och sin
            vardag och där personalen har bra arbetsvillkor. Ädreomsorgen
            ska vara skattefinansierad och fördelas efter behov.
          </p>
          <p xml:id="i-96nhZPTLSqWjcpBDxrCKTJ">
            Äldreomsorgen berör många. År 2011 var 17,5 procent av befolkningen
            som är 65 år och äldre, motsvarande ca 312 800 personer, beviljade
            hemtjänstinsats i ordinärt boende eller en plats i permanent särskilt
            boende. De flesta av oss som får leva långt upp i åren kommer
            någon gång under vårt liv att ha insatser från äldreomsorgen.
          </p>
          <p xml:id="i-6S9ZQB22y4bQjRcrPdfb3j">
            År 2011 var kommunernas kostnader för vård och omsorg av äldre
            98,9 miljarder kronor. Av dessa gick 59 procent till vård och
            omsorgsboende och drygt 39 procent till hemtjänsten. Den lilla
            återstående andelen gick till det förebyggande arbetet.
          </p>
          <p xml:id="i-7dhrodCx3dh5NR3DLfLV9t">
            Det finns ett tydligt mönster i utvecklingen av kommunernas äldreomsorg.
            Kostnaderna för särskilt boende har sedan 2003 minskat p.g.a.
            allt färre platser. Under de senaste tre åren har antalet äldre
            i särskilt boende minskat med 3 200 samtidigt som fler äldre får
            omfattande hemtjänstinsatser (Socialstyrelsens ekonomiska analyser
            och lägesrapport 2013).
          </p>
          <p xml:id="i-APcGzUxgdLTpA8eRLirAMH">
            I dag bor oftast både de med låg pension och de med goda inkomster
            på det särskilda boendet och hemtjänsten ger service och omsorg
            till många äldre med vitt skilda ekonomiska villkor. Regeringens
            RUT-avdrag och investeringsstöd till trygghetsboenden i form av
            bostadsrätter kommer långt ifrån alla äldre till del och bidrar
            till ökade klass- och könsskillnader.
          </p>
          <p xml:id="i-8pnWtvqMobvk4HGoi9ZB84">
            Det är främst äldre kvinnor med låga pensioner som är och kommer
            att vara beroende av kvalitetsnivån på den solidariskt finansierade
            äldreomsorgen eller, om den inte fungerar, att de har döttrar
            eller andra anhöriga som kan hjälpa dem. De mer välbeställda köper
            privata tjänster. Den ökande andelen äldre – om några år är 23
            procent av befolkningen över 65 år – ger också näring till diskussionen
            om behov av privata försäkringar istället för en solidarisk skattefinansiering.
            För Vänsterpartiet är det självklart att alla äldre oavsett inkomst
            ska ha rätt till en äldreomsorg av god kvalitet. Vårt mål är en
            jämlik och jämställd äldreomsorg. För att nå dit behöver äldreomsorgen
            tillföras mer resurser, arbetsvillkoren för äldreomsorgens personal
            förbättras och vinstintressena i äldreomsorgen tas bort. Äldreomsorgen
            är liksom barnomsorgen en viktig del av välfärdens infrastruktur.
            Bara om det finns välutbyggda och väl fungerande omsorgstjänster
            kan kvinnor och män i alla sociala grupper förvärvsarbeta under
            hela livet.
          </p>
          <head xml:id="i-Hg9pgrAiP6Yzk8kfwH1pdd" type="h1">
            5 Äldreomsorgen behöver mer resurser
          </head>
          <p xml:id="i-6qWB2DodqMPDyE1BcHQH2n">
            Varje år gör Socialstyrelsen lägesrapporter där det redogörs
            för utvecklingen inom de verksamheter som Socialstyrelsen har
            att följa. I lägesrapporten för 2011 anges:
          </p>
          <p xml:id="i-Ns177bkeXR2oQVmwn2Kxzn">
            Resurstillgången i kommunernas vård och omsorg om äldre har begränsats
            så att äldres säkerhet och trygghet inte alltid kan tillgodoses.
            Det finns starka skäl att ifrågasätta om alla äldre personer får
            den vård och omsorg de behöver för att uppnå en skälig levnadsnivå.
            Det finns också anledning att ifrågasätta om personer med stora
            hjälpbehov, för vilka alternativet är särskilt boende, får hemtjänst
            i tillräcklig omfattning.
          </p>
          <p xml:id="i-BCYcZDnZW7FzXo9DZGCsqS">
            Samma budskap ger de anställda inom hemtjänsten. De är för få,
            måste stressa och hinner inte hjälpa de äldre med det som dessa
            behöver. Biståndsbedömningen är ibland alldeles för snål. Det
            finns inte tid att förflytta sig mellan vårdtagarna. Den dokumentation
            som ska göras måste ordnas på de äldres tid.
          </p>
          <p xml:id="i-RYCBKm9m1fycvhuKuf2SAD">
            En väl utvecklad hemtjänst är basen för en god äldreomsorg och
            en förutsättning för att äldre ska kunna leva kvar hemma så länge
            de vill och kan. Mellan 2002 och 2009 minskade antalet personer
            som bor på vård- och omsorgsboende med drygt 20 000 och fram till
            2011 med ytterligare 3 200. Antalet äldre som fått hemtjänst med
            mer än 25 timmar i månaden har ökat, men antalet årsarbetare inom
            hemtjänsten har i stort sett varit oförändrat de senaste fem åren.
            Kort sagt har kommunerna rationaliserat i äldreomsorgen genom
            att minska antalet äldreboendeplatser och istället satsat på att
            fler ska bo hemma med hemtjänst utan att ge hemtjänsten de resurser
            som behövs. Det leder till att alltmer av ansvaret för vård och
            omsorg flyttas från den gemensamma välfärden till fruar och döttrar.
            Samtidigt ser vi hur de få äldre som har råd köper privata RUT-tjänster
            för att kompensera för omsorgens brister.
          </p>
          <p xml:id="i-4UqJcWpuccF4phKk2BNm12">
            Förutom att Vänsterpartiet anslår mer pengar än regeringen till
            kommunerna, öronmärker vi även pengar för mer personal inom äldreomsorgen.
            Vår satsning innebär 1 miljard kronor till hemtjänsten och ytterligare
            1 miljard kronor för ökad bemanning på äldreboenden. Detta presenteras
            närmare i vår budgetmotion 2013/14:So539 Utgiftsområde 9 Hälsovård,
            sjukvård och social omsorg.
          </p>
          <head xml:id="i-Et1BDeeZUZPu8i6sC2U88F" type="h1">
            6 Äldres vardag ska inte vara en handelsvara
          </head>
          <p xml:id="i-JVFu73KfiYc5iTHAKRDpW3">
            Den borgerliga regeringen har sedan den tillträdde 2006 konsekvent
            drivit på för ökad kommersialisering av äldreomsorgen. Det har
            därför blivit allt vanligare med privata utförare av äldreomsorg.
            Av de kvinnor och män över 65 år som har hemtjänst i Sverige får
            23 procent sådan i privat regi. Det innebär mer än en fördubbling
            jämfört med år 2000. När det gäller vård- och omsorgsboenden är
            det genomgående en ungefär lika stor andel som får insatser i
            privat regi. I riket som helhet är det omkring 21 procent (Socialstyrelsen
            2013 f).
          </p>
          <p xml:id="i-HYh29kkRi7gHQGAJAuiFUp">
            De vinstsyftande företagen växer och 2012 utgjorde de 86 procent
            av de privatdrivna äldreboendena. Nästan hälften av dem (46 procent)
            drevs av de två stora aktörerna Attendo Care och Carema Care (som
            byter namn till Vardaga). Aleris är den tredje största aktören.
            År 2005 köptes alla tre bolagen upp av privata riskkapitalbolag.
          </p>
          <p xml:id="i-RDnzbhhaRzhvfL2SVoAXZv">
            I vissa borgerligt styrda kommuner är mer eller mindre hela äldreomsorgen
            på väg att privatiseras. I bl.a. Nacka kommun och vissa stadsdelar
            i Stockholm saknas kommunal hemtjänst helt och hållet. Kommunen
            förlorar därmed viktig kompetens. I Stockholms stad utfördes 187
            723 hemtjänsttimmar i kommunal regi jämfört med 378 464 i privat
            regi 2012. Av de 7 552 platserna i särskilda boendeformer drevs
            4 793 av enskilda utförare (Socialstyrelsens rapport Äldre och
            personer med funktionsnedsättning – regiform år 2012).
          </p>
          <p xml:id="i-ARnCRuXJBiJWfUQvXGBAzn">
            Alla har rätt till ett gott liv med självbestämmande. Den rättigheten
            upphör inte när man på grund av hög ålder behöver extra stöd och
            omsorg för att klara vardagen. Många har upplevt att den kommunala
            äldreomsorgen varit alltför institutionaliserad och att man utlämnas
            åt regler och rutiner som någon annan bestämmer. Men i de delar
            av landet där man haft möjligheten att välja utförare har det
            inte märkts av någon ökad valfrihet i vardagen. Den äldreomsorg
            som bedrivs i privata företag utmärker sig generellt sett inte
            på något positivt sätt jämfört med den offentliga. I forskningsantologin
            Konkurrensens konsekvenser, Vad händer med svensk välfärd? från
            Studieförbundet Näringsliv och Samhälle (SNS), finns inga belägg
            för att privatiseringarna inom välfärden medfört kvalitets- och
            effektivitetsvinster.
          </p>
          <p xml:id="i-8idiah9WuzrCjtb5LKsMA5">
            Det är ett ideologiskt vägval hur man ser på ägande och makt
            över viktiga samhällsfunktioner. Vägvalet handlar om att det antingen
            är marknaden som ska styra planeringen av var och hur äldreomsorg
            bedrivs, eller om vi ska fatta demokratiska beslut om detta. Det
            handlar om äldre ska vara medborgare med rättigheter, eller om
            äldre ska vara kunder som ska tvingas göra val på en marknad som
            de sällan kan överblicka själva. En marknad där de själva får
            ta ansvar för om de valt den bästa äldreomsorgen eller om de gjort
            ett sämre val. Dessutom har naturligtvis näringslivet intresse
            av att komma in och expandera på en säker växande marknad där
            stora pengar finns att tjäna.
          </p>
          <p xml:id="i-UbRnTopa2JyMnE43sBrxF5">
            Regeringen anser att privatiseringarna medför en positiv konkurrens
            som leder till kvalitetshöjningar. Men när en äldre och hens anhöriga
            ska göra val inom äldreomsorgen begränsas valmöjligheten av faktorer
            såsom brist på äldreboendeplatser eller ett boendes läge, vilket
            ibland gör det omöjligt att få sin ansökan beviljad. Att byta
            utförare när man inte är nöjd sker oerhört sällan eftersom det
            är en så pass krävande omställning i livet när man kanske samtidigt
            kämpar med dålig hälsa eller demens.
          </p>
          <head xml:id="i-WRZ8HuBfx2u7DxK1Tm9i8v" type="h2">
            6.1 Konkreta förslag
          </head>
          <p xml:id="i-TMGJKi58872w1znMMqZxg5">
            I Vänsterpartiets motion 2013/14:Fi212 Välfärd utan vinstintressen,
            presenteras konkreta förslag på hur vård, skola och omsorg ska
            avkommersialiseras. För äldreomsorgen innebär förslagen i korthet
            följande:
          </p>
          <list xml:id="i-3pP3qtAGUZVG49mpE9UyDw" style="ul">
            <item xml:id="i-JAMZ4e49Th4GLpAsNroPNY">
              Den grundläggande principen vid fördelning av skattemedel till
              äldreomsorgen ska vara att detta sker efter människors behov och
              inte efter företags möjligheter till lönsamhet.
            </item>
            <item xml:id="i-UmrqhX2BZZwFPYjrejMPMF">
              Vinstsyftande företag ska inte kunna bedriva verksamhet med skattemedel
              i kärnverksamheten inom äldreomsorgen.
            </item>
            <item xml:id="i-BxjVRYkx5GC4mLLpWkJ9oZ">
              Bolag som vill fortsätta vara aktiva inom äldreomsorgen ska som
              huvudregel bedrivas med särskild vinstutdelningsbegränsning enligt
              32 kap. aktiebolagslagen. Den mycket begränsade utdelning som
              denna bolagsform tillåter till ägarna motsvarar på sin höjd bankränta.
              Vinstintresset avlägsnas därmed som driftsmotiv för verksamheten
              och välfärden slutar läcka resurser. Vinst kan inte plockas ut
              genom att omvandla ett sådant bolag till annan form av bolag och
              det finns även bestämmelser som reglerar fusion, likvidation och
              interna överföringar inom koncernen. Det innebär ett slut för
              riskkapitalbolagens metoder att utan vanligt vinstuttag ändå slussa
              ut skattemedel från verksamheten.
            </item>
            <item xml:id="i-8esQcT383npwxKFoTofLTP">
              Ideella aktörer är fortsatt välkomna att bedriva äldreomsorg.
            </item>
            <item xml:id="i-GzW7EJBhiqj8RfiZoDWrwm">
              Ta bort lagen om valfrihetssystem (LOV).
            </item>
          </list>
          <head xml:id="i-6JUEPqVTv1eanZz4gKWBWC" type="h2">
            6.2 Äldres valfrihet, inte företagens
          </head>
          <p xml:id="i-BDoj7J2BixgH2pTFBWASUw">
            För några år sedan dominerade de ekonomiska frågorna debatten
            om privatiseringar. Privata företag skulle vara effektivare och
            därmed minska samhällets kostnader för omsorg. Detta har visat
            sig inte stämma. Numera domineras privatiseringsdebatten i stället
            av argument om valfrihet och mångfald. Omsorg läggs fortfarande
            ut på entreprenad, men det som öppnat upp för den senaste vågen
            av privatiseringar är lagen om valfrihetssystem (LOV) som infördes
            2009. Den möjliggör för kommuner att införa kundvalsmodeller för
            vissa av sina verksamheter. Äldre som får en biståndsbedömning
            om rätt till en viss insats ska kunna välja mellan olika utförare.
          </p>
          <p xml:id="i-K9uFyknd5E2ShB9Qep7QPR">
            Tvärtemot vad man kan tro så handlar det inte om fri konkurrens
            mellan privata och kommunala aktörer. Privata aktörer får nämligen
            mot en avgift erbjuda tilläggstjänster utöver de biståndsbedömda
            insatserna, något som de kommunala inte får. De privata aktörerna
            kan erbjuda mer service och bli därmed ett mer attraktivt val.
          </p>
          <p xml:id="i-P4g3tnGwQtGzxkDLsRR3WA">
            På äldreomsorgens område är det i första hand inom hemtjänsten
            som LOV finns idag. Beträffande vård- och omsorgsboenden är LOV
            än så länge sällsynt och bara infört i åtta kommuner. Enligt Sveriges
            kommuner och Landsting (SKL) fanns i april 2013 valfrihetssystem
            i 143 kommuner. Ytterligare 36 kommuner hade vid detta tillfälle
            beslutat om att införa LOV, 37 hade inte fattat beslut medan 41
            kommuner beslutat att inte införa LOV.
          </p>
          <p xml:id="i-UAy4rvJtiE6cU7i9yTCLXr">
            Det lokala politiska styret avgör i väldigt hög grad vilket vägval
            som görs avseende införande av LOV eller inte. Socialstyrelsen
            har konstaterat att LOV-system framförallt har införts i borgerligt
            styrda kommuner med många invånare.
          </p>
          <p xml:id="i-B2hCHB4R5ndoMXRZkHh99t">
            Regeringen propagerar för LOV i alla tänkbara sammanhang och
            kommuner som beslutar att införa LOV belönas med en särskild statlig
            stimulanspeng. Det tycks dock vara så att tålamodet med de kommuner
            som fortfarande säger nej börjar tryta och regeringen driver på
            alltmer för att alla kommuner snart ska ha infört LOV frivilligt.
            Om så inte sker har regeringen hotat med tvångslagstiftning. Regeringen
            har även tillsatt en utredning som ska utvärdera införandet av
            LOV. Utredningen ska utifrån resultaten överväga om det kan vara
            lämpligt att utvidga LOV till att omfatta fler områden inom socialtjänsten.
            Utredningen ska också titta på för- och nackdelar med att göra
            LOV obligatoriskt i hela landet och hur systemet ska kunna användas
            i högre utsträckning när det gäller vård- och omsorgsboenden.
            Utredningen ska vara klar i januari 2014.
          </p>
          <p xml:id="i-8eBSsJzoCLzofKiaKjDFwc">
            Vänsterpartiet anser att LOV handlar om valfrihet för företagen
            att etablera sig där det är mest lönsamt och inte om valfrihet
            för den äldre. Det borde vara en självklarhet att äldreomsorgens
            resurser fördelas utifrån behov och att besluten tas av våra demokratiskt
            valda företrädare. Äldre människor ska självklart kunna välja
            vilket äldreboende de vill bo på och påverka vilken person de
            får hjälp av, när de får hjälp och med vad samt hur insatserna
            utförs. Detta är tillsammans med tillräckliga resurser verklig
            valfrihet i vardagen. LOV ska därför avskaffas. Detta bör riksdagen
            som sin mening ge regeringen till känna.
          </p>
          <head xml:id="i-NNWhEiyt3DmvcuiccH1AFG" type="h2">
            6.3 Privatiseringar ger otryggare personal
          </head>
          <p xml:id="i-2AYzPKYGNvEMDUXtsnCNFK">
            I dag präglas stora delar av välfärden av ofrivillig deltid och
            visstidsanställningar. Särskilt inom äldreomsorgen är denna problematik
            utbredd. Dåliga arbetsvillkor är alldeles för vanliga både inom
            offentligt och privat driven välfärd. En väsentlig skillnad är
            dock att vi gemensamt kan besluta om förbättrade villkor för personalen
            inom offentlig verksamhet. I en avkommersialiserad välfärd slipper
            vi vinstintressets press nedåt på arbetsvillkor och löner. Det
            är ingen slump att andelen personal som bara har timanställning
            är mer än dubbelt så stor i den privat drivna hemtjänsten jämfört
            med den kommunala.
          </p>
          <p xml:id="i-6soQgJtAdd5Q7jGbApzrxg">
            Borgerliga politiker hävdar ofta att privatisering av vård och
            omsorg är en jämställdhetsreform eftersom kvinnor har större möjlighet
            att bli företagare. I den diskussionen glömmer de alltid bort
            de kvinnor som arbetar som vårdbiträden och undersköterskor inom
            äldreomsorgen och som i och med privatiseringarna får sämre och
            otryggare arbetsvillkor.
          </p>
          <p xml:id="i-R2mF4CstXpeigQKhZgdpNe">
            Att personalen i allmänhet får högre löner inom den privata omsorgen
            är inte sant. Det är klart att de kvinnor som får en ägarposition
            och kan plocka ut vinster eller får en ny chefsposition och därmed
            högre lön, höjer sina inkomster. Det är detta som ligger bakom
            de siffror på inkomstökningar som ibland visas upp. För den vanliga
            undersköterskan eller vårdbiträdet syns inga ökningar.
          </p>
          <p xml:id="i-3V3AnbA1jeTdAhkX8VJcWA">
            I den privata hemtjänsten är det också relativt vanligt att kollektivavtal
            saknas. En undersökning som tidningen Kommunalarbetaren har gjort
            visar att fyra av tio företag inom hemtjänstbranschen saknar kollektivavtal.
            Samma tidning har också rapporterat om att kommunal hemtjänst
            som konkurrerar med privat, tvingas att minska på personalens
            raster och beräknade restider mellan brukarna. Detta skapar en
            ohållbar och stressig arbetssituation för de anställda.
          </p>
          <p xml:id="i-Wdk2T2XDXgLV8ENC99w3HE">
            Enligt Socialstyrelsens lägesrapport för 2012 har privata verksamheter
            påtagligt lägre personaltäthet än kommunala verksamheter, vilket
            självklart leder till ökad stress i ett yrke där känslan i allmänhet
            är att man inte är tillräckligt många och räcker till. Personaltätheten
            inom privat verksamhet är 10 procent lägre än i offentlig, vilket
            Socialstyrelsen kallar anmärkningsvärt.
          </p>
          <p xml:id="i-YrtDAEgsjTLRsqRBF5wSt">
            Att privata verksamheter har mindre personalvolymer än kommunala
            ger också en sämre anställningstrygghet. I ett valfrihetssystem
            är man sårbar och beroende av brukarnas efterfrågan. Det leder
            till fler deltider och mer osäkra anställningar. I en mindre personalstyrka
            finns också färre möjligheter till omplacering, exempelvis om
            någon p.g.a. sjukdom eller skada får svårt att klara sitt jobb.
            Risken är istället att personen ifråga tvingas att sluta.
          </p>
          <p xml:id="i-B8bniPNaaYoGsNDwd1Muw1">
            Personalens arbetsvillkor är viktiga och påverkar äldreomsorgens
            kvalitet. Det gäller exempelvis förhållandena mellan andelen fast
            anställd personal och andelen månadsanställda vikarier respektive
            andelen timanställningar. Det handlar också om hur många som arbetar
            heltid respektive deltid. Personaltäthet och utbildningsnivå är
            faktorer som också är helt centrala för kvaliteten.
          </p>
          <p xml:id="i-Cfkg9tfst92ZeFTeYtN93L">
            Äldreomsorgen är en ytterst kvinnodominerad arbetsplats. Både
            utifrån ett jämställdhetsperspektiv och utifrån att äldreomsorgen
            behöver vara en attraktiv arbetsplats finns det anledning att
            föra bättre statistik avseende äldreomsorgens personal och deras
            villkor. Detta bör nu vara fullt möjligt att genomföra, med tanke
            på den Etiska plattform som nyligen presenteras av arbetsgivare
            och fackföreningar om offentligt finansierad vård och omsorg som
            utlovar öppenhet av de privata utförarna. Regeringen bör ge Socialstyrelsen
            i uppdrag att årligen upprätta statistik om personal och arbetsvillkor
            inom äldreomsorgen, uppdelat på offentliga utförare, icke-vinstsyftande
            enskilda utförare samt vinstsyftande enskilda utförare. Detta
            bör riksdagen som sin mening ge regeringen till känna.
          </p>
          <head xml:id="i-FVnuSi8qqqM5N3ZHU2M79Q" type="h1">
            7 Bygg fler vård- och omsorgsboenden
          </head>
          <p xml:id="i-FWGus5yihMdrgxfbXkivZh">
            Det blir allt svårare att få en plats på vård- och omsorgsboende.
            Antalet platser i permanent vård- och omsorgsboende, det som tidigare
            hette särskilt boende, minskade mellan 2002 och 2011 med 20 000
            platser. Fram till och med 2011 minskade andelen personer över
            65 år som hade särskilt boende från 7,5 procent till 5,2 procent.
          </p>
          <p xml:id="i-NMpxhKoCtyW7G2Ei5z3ieq">
            Oro och otrygghet bedöms inte längre som tillräckliga skäl för
            att bevilja vård- och omsorgsboende, utan i många fall krävs en
            demensdiagnos för att få en plats. Det förekommer även att väntetiderna
            för att få en plats är alltför långa, varmed ett större ansvar
            lastas över på de anhöriga. För att kommunerna ska kunna bygga
            fler vård- och omsorgsboenden behövs ändamålsenligt utformade
            investeringsstöd på nationell nivå. Det måste också finnas möjlighet
            att anställa personal, vilket utgör den stora kostnaden. Kommunerna
            behöver få ökade anslag för att kunna anställa mer personal i
            äldreomsorgen. Idag går äldreomsorgen i flera kommuner med underskott.
          </p>
          <p xml:id="i-KzRQrnT4ydzBQUp7eYTJwQ">
            Äldreboendet ska vara öppet och en resurs för de äldre i området.
            På äldreboendet ska de kunna delta i aktiviteter, låna lokaler
            och inta måltider. Den 19 september 2012 fattade riksdagen ett
            enhälligt beslut om en parbogaranti, en fråga som Vänsterpartiet
            drivit och motionerat om i flera år. Par som har levt ihop en
            stor del av livet ska självklart erbjudas möjlighet att fortsätta
            göra det, även om det bara är en av dem som behöver bo i vård-
            och omsorgsboende. Erfarenheterna från de kommuner som erbjuder
            parboenden är att det är relativt få som väljer detta alternativ.
            Det är därför viktigt att anhöriga alltid ska känna sig välkomna
            att besöka och om de vill, delta i omsorgen av sina närstående.
          </p>
          <head xml:id="i-FJfsYYoZytUcBwMwQjdC8R" type="h1">
            8 En bättre och rättssäker demensvård
          </head>
          <p xml:id="i-JzuMUQj3RrebUs33NjEXtE">
            Demens är en av våra stora folksjukdomar. I dag lever 140 000
            människor i Sverige med demens. När antalet äldre ökar i framtiden
            kommer sannolikt antalet demenssjuka att öka. Demens kallas ofta
            för de anhörigas sjukdom. Den demenssjukes minnesförluster, ångest
            och oro tär på närstående och den demenssjuke blir alltmer beroende
            av sina närmaste. Alla med demenssymptom ska ha rätt till utredning,
            diagnos och behandling. De ska vid behov erbjudas en god vård
            och omsorg på demensenheter av personal med kunskap om sjukdomen.
            Personalen både i hemtjänsten och på särskilda boenden för demenssjuka
            måste därför få kontinuerlig fortbildning och handledning.
          </p>
          <head xml:id="i-JcM8zuHR9hvHpzjjTMEusy" type="h2">
            8.1 Mer personal i demensvården
          </head>
          <p xml:id="i-Gica8wXwLoNQNfSxD7jVCS">
            SVT:s Uppdrag granskning satte hösten 2010 ljuset på den allt
            för låga bemanningen nattetid på demensboenden i Piteå. När Socialstyrelsen
            gjorde sin nattliga inspektion på 94 slumpvis utvalda demensboenden
            i november 2010 hade majoriteten av dem inte tillräckligt med
            personal för att bedriva en säker vård. Vid sex av tio särskilda
            boenden med demensinriktning blir de äldre periodvis lämnade ensamma
            och inlåsta nattetid. Bemanningen var på flertalet boenden inte
            tillräcklig nattetid, vilket bl.a. ledde till att de demenssjuka
            äldre lämnades ensamma utan att någon kunde hjälpa dem när det
            behövdes.
          </p>
          <p xml:id="i-UF7MwvNHfyPEw7GKALBqUr">
            Stiftelsen Äldrecentrum i Stockholm har gjort en utredning om
            bemanningen på demensboenden i Stockholm utifrån de kvalitetskrav
            kommunen har. Utredningen visar att det går att ta fram riktlinjer
            för bemanning. Riksdagen har också bifallit Vänsterpartiets motion
            om att Socialstyrelsen ska ta fram riktlinjer för bemanning. Socialstyrelsen
            publicerade i juli 2012 nya regler för bemanning för äldreboenden
            där det bor demenssjuka som var tänkt att träda i kraft den 1
            januari 2014.
          </p>
          <p xml:id="i-6Wp5JNevdsGAkkp1ZtNmKL">
            Mot bakgrund av att låg bemanning är ett problem på såväl demensenheter
            som övriga äldreboenden begärde V, MP och S i ett utskottsinitiativ
            att Socialstyrelsen skulle få i uppdrag att utarbeta riktlinjer
            för bemanningen inom hela äldreomsorgen. Ett enigt socialutskott
            och en enig riksdag ställde sig bakom detta förslag.
          </p>
          <p xml:id="i-CnDZ88E6jcEVi495FaEk8o">
            Socialstyrelsen meddelade nyligen att föreskrifterna om behovsanpassad
            bemanning inom äldreomsorgen, såväl demensboenden som övriga äldreboenden,
            kommer att försenas och träda i kraft först under 2015 istället
            för vid kommande årsskifte.
          </p>
          <p xml:id="i-W18CwR7pPg7EFYxjZZgkj7">
            Förseningen beror på att mer tid behövs för att samtliga föreskrifter
            ska bli färdiga men också för att dialogen med SKL, som är mycket
            kritiskt mot att ingen finansiering följer med beslutet, behöver
            utvecklas. Reglerna ska tydliggöra vad som krävs för att leva
            upp till socialtjänstlagen, bl.a. avseende tillräcklig bemanning
            dygnet runt och att bemanningen ska vara anpassad efter varje
            äldre persons behov.
          </p>
          <p xml:id="i-Q8vgZmsNV1j8bE5mkXzYTe">
            Vänsterpartiet beklagar denna försening och kommer att noga följa
            vad som händer utifrån Socialstyrelsens beslut. Vi är också mycket
            väl medvetna om behovet av ökade resurser till kommunernas äldreomsorg
            och har därför avsatt särskilda medel för satsningar på mer personal.
            I vår budgetmotion 2013/14:So539 Utgiftsområde 9 Hälsovård, sjukvård
            och social omsorg, satsar vi 1 miljard kronor 2014, 2 miljarder
            kronor 2015 och 3 miljarder kronor 2016 för ökad bemanning på
            äldreboenden. I denna satsning prioriteras särskilt mer personal
            på demensboenden. Med tillräcklig kunskap och personaltäthet kan
            mycket oro och ångest hos den sjuka bemötas och hanteras utan
            övermedicinering.
          </p>
          <p xml:id="i-WTFvCg7qc8n3CZcf5P9p5v">
            Det är positivt att det nu finns ett nationellt demenscentrum,
            Svenskt Demenscentrum, som kan bidra med forskningsöverblick,
            spridande av goda exempel och ökad kunskap inom området. Verksamheten
            har nu utvärderats och firat femårsjubileum. Regeringen bör permanenta
            verksamheten vid Svenskt Demenscentrum. Detta bör riksdagen som
            sin mening ge regeringen till känna.
          </p>
          <p xml:id="i-SNTfeNv4TKrFRX92aQKukf">
            För gruppen yngre demenssjuka och deras närstående saknas ofta
            anhörigstöd, dagverksamheter och boenden anpassade utifrån deras
            behov. Att bli demenssjuk i yrkesverksam ålder är en speciell
            och svår problematik. Kunskapen om yngre dementas situation är
            bristfällig. Regeringen bör därför ge Socialstyrelsen i uppdrag
            att i samarbete med Svenskt Demenscentrum kartlägga situationen
            och behoven för unga demenssjuka. Detta bör riksdagen som sin
            mening ge regeringen till känna.
          </p>
          <head xml:id="i-6T8ktnewamR4X2FokdaR3a" type="h1">
            9 Valfrihet i vardagen på boenden
          </head>
          <p xml:id="i-N4SSVsiEyaJwX1TTE6vHpA">
            Äldre kvinnor och män ska kunna påverka sin vardag och insatser
            anpassas efter deras behov och önskemål. Rutiner ska inte få styra
            när den äldre ska sova, duscha eller äta. Det gynnar inte den
            enskilde brukarens livskvalitet och hälsa. Så långt som det är
            möjligt ska de som bor på äldreboendet kunna fortsätta att leva
            utifrån sina egna önskemål och vanor. Att kunna vistas utomhus
            och känna årstidernas växlingar ska vara en lika självklar rättighet
            som ett meningsfullt innehåll i vardagen. Anhöriga ska alltid
            vara välkomna på besök och kunna delta i omsorgen om och när de
            vill. För att kunna skapa verklig valfrihet krävs mer personal,
            närvarande chefer och ett aktivt utvecklingsarbete.
          </p>
          <head xml:id="i-DDP3teR6ftvMorbPewjwbc" type="h1">
            10 En hemtjänstmiljard för att utveckla och kvalitetssäkra hemtjänsten
          </head>
          <p xml:id="i-N924aL7tRxRR2axpTYGtF9">
            Allt fler äldre kvinnor och män med mycket stora vård- och omsorgsbehov
            bor kvar i sitt ordinarie boende med hjälp av hemtjänst. Detta
            ställer stora krav på att det finns en väl fungerande hemtjänst
            med utbildad personal och god personkontinuitet.
          </p>
          <p xml:id="i-YZtHNbK9XRGLEhZmFEv4Nu">
            Hemtjänstens personal gör så gott de kan efter de förutsättningar
            de har och ofta lite till. Samtidigt är utbildningsnivån lägre
            än på äldreboendena och var fjärde anställd saknar grundläggande
            yrkesutbildning, enligt Socialstyrelsens lägesrapport för 2013.
          </p>
          <head xml:id="i-VfbPUxUgwKupsc1PqP9ZRR" type="h2">
            10.1 Biståndsbedömningen
          </head>
          <p xml:id="i-69GTXi9RC1rVfp9TNqk9ed">
            Många äldre vet inte alltid vad de har rätt till eller vad de
            kan få hjälp med. Biståndsbedömningen är för många svår att förstå
            och den äldre är i det sammanhanget ofta i ett underläge. Biståndsprocessen
            är en formell process som ska se till att den äldre får de insatser
            som hen har behov av och rätt till. För att bedömningen ska fungera
            måste hela kedjan hänga ihop, från biståndsbeslut till hemtjänstinsats.
            Idag fungerar det långtifrån alltid så.
          </p>
          <p xml:id="i-EBeLgkKhYGkTkStTrdeKjE">
            Det är svårt för biståndshandläggaren att vid ett första besök
            i hemmet eller på sjukhuset bedöma vilka insatser som behövs.
            Hemtjänstpersonalen behöver lära känna den äldre och se hur det
            fungerar hemma för att kunna göra en bra bedömning. Många biståndshandläggare
            har dock en alltför hög arbetsbelastning och hinner inte göra
            en så grundlig utredning eller uppföljning som vore önskvärt.
          </p>
          <p xml:id="i-8stE6NPqqzVbtxhZ8LexgD">
            I kommuner med hög grad av privata utförare upptas biståndshandläggarnas
            tid i hög grad av kontroll och uppföljning av att beslutad hemtjänst
            blir utförd.
          </p>
          <p xml:id="i-TZKhLbQbCSvhfY1bVEkAZw">
            Biståndshandläggare borde istället få ägna sin tid åt att få
            hemtjänsten att fungera bra för alla hemmaboende äldre som har
            omfattande behov. Det är viktigt att ha tid för uppföljning, tid
            att träffa hemtjänstpersonalen och att samarbeta med andra viktiga
            aktörer.
          </p>
          <p xml:id="i-SsWgjbVES2GFYDPPD5rWFk">
            I rapporten Matlåda med eller utan samtal? från Akademikerförbundet
            och Kommunal framgår att biståndsbedömningen varierar över landet.
            Vänsterpartiet anser att biståndshandläggare och andra myndighetsutövare
            inom socialtjänsten ska göra professionella bedömningar utifrån
            Socialtjänstlagen och den enskildes behov. Vi ställer oss därför
            bakom fackförbundet Visions förslag om att en ny lagbestämmelse,
            Lex Realia, ska införas. Det skulle tydliggöra det politiska ansvaret
            och stärka biståndshandläggarens professionella roll. Se mer om
            detta i vår motion 2013/14:So616 Socialpolitik.
          </p>
          <head xml:id="i-TBqxndWL61uxhEkbVEVYsX" type="h2">
            10.2 Kedjan måste hålla från biståndsbeslut till utförd hemtjänst.
          </head>
          <p xml:id="i-QKAC8xQPX3NFViprzbxneU">
            Det är i mötet mellan omsorgstagare och omsorgsgivare som kvalitet
            skapas. En god omsorg med hög kvalitet kommer aldrig att uppnås
            om inte personalen har förutsättningar för att kunna möta varje
            enskild omsorgstagare. Det måste finnas tillräcklig bemanning
            som svarar mot arbetsbelastning, ett närvarande tydligt ledarskap,
            personal med den kunskap och kompetens som arbetsuppgifterna kräver
            samt att personalgruppen är stabil så att det blir kontinuitet
            i verksamheten.
          </p>
          <p xml:id="i-9UhgzEwUwZBzZHDBt8VxAC">
            Verkligheten ser dock ofta annorlunda ut. Det finns betydande
            brister både i personalens arbetsmiljö och i deras förutsättningar
            att utföra biståndsbeviljade insatser. Av den telefonundersökning
            Kommunal gjort med 1 002 medlemmar framgår att det i värsta fall
            kapas såväl tid som insatser från de äldre i minst tre led – först
            i det snäva biståndsbeslutet, därefter när biståndsbeslutade insatser
            ska läggas ut på personalens arbetsscheman och slutligen av hemtjänstpersonalen
            själva då deras scheman är så snävt tilltagna tidsmässigt att
            de är omöjliga att följa.
          </p>
          <p xml:id="i-5MHWRfFKr86Mer3ddpxDvR">
            När kontinuiteten brister på många håll så brister också kvaliteten
            och möjligheten till inflytande. Det är dags att kvalitetssäkra
            hemtjänsten och se till att äldre personer som har hemtjänst får
            de insatser och den tid de beviljats med god personkontinuitet.
          </p>
          <p xml:id="i-YPhi1QWzYqEy3uttGqH5x3">
            Regeringen bör ge Socialstyrelsen i uppdrag att se över hur vård
            och omsorg i det ordinära boendet kan kvalitetssäkras så att den
            äldre får en god vård och omsorg med hög personkontinuitet och
            med den tid och de insatser som beviljats. Detta bör riksdagen
            som sin mening ge regeringen till känna.
          </p>
          <head xml:id="i-PcidAtr7xa6bEwTZ8YtLYc" type="h2">
            10.3 Det ska vara billigt att få hemtjänst
          </head>
          <p xml:id="i-8gcauS43RuafAwBjS5CSau">
            För några år sedan tittade riksdagens utredningstjänst på hemtjänsttaxorna
            samtidigt som PRO-tidningen grävde i frågan. Nivån på taxorna
            visade sig vara hög. Den lägsta taxan låg på 77 kronor i timmen
            och den högsta på 435 kronor i timmen. I flertalet kommuner ligger
            taxan på 200– 300 kronor i timmen.
          </p>
          <p xml:id="i-JedQrYtqjLxwPKS9YKPzfp">
            I samband med att ett antal kommuner började ta ut oskäligt höga
            avgifter, beslutade riksdagen om att införa en maxtaxa på månadsavgiften
            för hemtjänst. Maxtaxan ligger för närvarande på 1 780 kronor
            per månad. Detta är till stor hjälp för ett stort antal äldre
            som har behov av många hemtjänsttimmar. Det finns också ett skydd
            för ensamstående äldre med låga inkomster som innebär att de måste
            ha kvar 5 023 kr per månad efter att skatt, bostadskostnader och
            hemtjänstavgift är betalda (det s.k. förbehållsbeloppet).
          </p>
          <p xml:id="i-Cs82uKkYds6zhT3nByRHfj">
            Kommunerna väljer i övrigt själva hur de vill bygga upp sina
            avgiftssystem, men de flesta använder sig av ett system med timtaxa
            för dem som inte når upp till maxtaxan.
          </p>
          <p xml:id="i-3MQ15SjynQeXwfWdfCv6Fz">
            Efter maxtaxans införande har många kommuner börjat höja sina
            timavgifter. I dagsläget finns inget tak för timavgiften. Höga
            timavgifter är styrande på så sätt att de bl.a. minskar efterfrågan
            på mindre insatser. För den enskilde kan dock även några få timmar
            i veckan ha stor betydelse. Genom att komma in tidigt med stöd
            kan mer omfattande service- och omsorgsinsatser skjutas på framtiden.
          </p>
          <p xml:id="i-6weJQ3v6oeaxBZVdAYrika">
            När kommuner medvetet sätter sin timtaxa högre än kostnaden för
            hushållsnära tjänster (RUT) kommer alltmer av insatser till äldre
            att genomföras av privata aktörer. Kommunens kostnader för hemtjänst
            minskar och tas istället över av staten genom subventioneringen
            av hushållsnära tjänster. De äldre med så låga inkomster att förbehållsbeloppet
            gäller blir kvar i den kommunala hemtjänsten eller får hjälp av
            anhöriga medan de med högre inkomster väljer privata alternativ.
          </p>
          <p xml:id="i-FwXsoS56nwEwDygR2WPH3w">
            Timavgiften för hemtjänst ska vara låg. Regeringen bör därför
            införa ett tak på hemtjänstavgifter om 100 kronor i timmen. Detta
            bör riksdagen som sin mening ge regeringen till känna.
          </p>
          <p xml:id="i-RKqPACFxZtagPP8YqeSvzQ">
            RUT-avdragen som infördes 2006 innebär att man får göra skatteavdrag
            med 50 000 kronor om året för tjänster som städning, handling,
            tvätt men också för hjälp av omsorgskaraktär. Det krävs en årsinkomst
            på minst 204 000 kronor för att få använda RUT-avdraget fullt
            ut.
          </p>
          <p xml:id="i-3iqLW2qQzr3moMcuTJF3f8">
            De kraftigt ökande RUT-avdragen 2011 användes av 248 000 personer
            över 65 år och mest av äldre med höga inkomster och i tätbefolkade
            delar av landet. Flertalet äldre personer, särskilt kvinnor, har
            för låga inkomster för att använda RUT-avdragen fullt ut. År 2010
            var det bara 23 procent av de äldre kvinnorna som kunde göra fullt
            RUT-avdrag. Av dem som tjänar 400 000 kronor eller mer om året
            använde sig 14,5 procent av RUT-avdrag, medan motsvarande siffra
            för dem som tjänar under 100 000 kronor per år, bara var 6 procent.
          </p>
          <p xml:id="i-7MS9nAveTUpTbZziNuAsiG">
            Socialstyrelsen konstaterar i sin lägesrapport för 2012 att äldre
            personer med goda inkomster i ökad utsträckning köper tjänster
            på den privata marknaden med skatteavdrag medan äldre med små
            inkomster ibland avstår från hemtjänst därför att de tycker avgiften
            är alltför hög. I den sistnämnda gruppen är det också vanligare
            med hjälp av anhöriga. Att låta skattepengar subventionera de
            som har lite bättre inkomster tycker Vänsterpartiet är fel. Vi
            vill avskaffa RUT–avdragen. Istället satsar vi på öronmärkta resurser
            för mer personal i äldreomsorgen
          </p>
          <head xml:id="i-HLUqGaK5mSCeEpbf6trZai" type="h2">
            10.4 Gör det lättare att få hemtjänst
          </head>
          <p xml:id="i-R1GzoG64JPpfcVq7WQFcRT">
            Många äldre tycker inte att de ska behöva redogöra för sin vardag
            bara för att de behöver hjälp med att städa eller handla. Flera
            kommuner har infört en förenklad biståndsbedömning, t.ex. för
            dem som är över 70 år. Då behövs enbart en anmälan om behov av
            hjälp så beviljas den med ett visst antal timmar i månaden. Tillsammans
            med ett avgiftstak på 100 kronor blir detta jämlikt och solidariskt
            till skillnad från RUT-avdraget.
          </p>
          <head xml:id="i-5F4v1qrEj8N3mXiVBtD3y4" type="h2">
            10.5 Inflytande och flexibilitet i hemtjänsten
          </head>
          <p xml:id="i-RrjkKoDYcNTWsg2AM6hW42">
            Hemtjänsten har i många avseenden varit och är alltför styrd
            av strikta biståndsbedömningar och rutiner. Det är för många äldre
            som har fått svaret: Det har du inget beslut på så det gör jag
            inte. Vi vill i stället flytta makten över vad som ska göras till
            den äldre själv och undersköterskan. Den första frågan en undersköterska
            ska ställan i mötet med en äldre ska vara: Vad vill du ha hjälp
            med idag? Självklart kan svaret variera beroende på hur personen
            mår, orkar och vad som känns viktigast just för tillfället.
          </p>
          <p xml:id="i-FCARCss5d8gtBWz8ME7YWB">
            Verklig valfrihet i vardagen handlar för Vänsterpartiet inte
            om att kunna välja mellan olika utförare, utan om att äldre personer
            ska ha ett stort inflytande över vad de får hjälp med, hur hjälpen
            utförs och när det sker. Flera kommuner arbetar med äldres inflytande
            på detta sätt, däribland Göteborg och Norrköping.
          </p>
          <p xml:id="i-HMAD2gSp4yLf7X76q8UbL9">
            En reform som innebär verklig valfrihet för de äldre är också
            en reform som innebär bättre arbetsmiljö för personalen. Mer nöjda
            brukare gynnar även personalen. Ansvar och frihet ökar genom att
            hemtjänstens innehåll utformas i mötet mellan brukaren och medarbetaren.
            Därmed får också personalen en mer tillfredsställande arbetssituation.
          </p>
          <p xml:id="i-LwJcF1oJsNmKcUMHrRmtim">
            En förutsättning för verklig valfrihet är att den äldre också
            är delaktig i biståndsbedömningen och är med och gör genomförandeplanen.
            För att uppnå detta inflytande krävs att det finns tillräckliga
            resurser för t.ex. promenader och sociala aktiviteter och att
            personalen inte är stressad eller har för lite tid. Ett krav för
            att få ta del av den hemtjänstmiljard som vi föreslår är ett aktivt
            arbete för att öka äldres inflytande över den egna vardagen.
          </p>
          <head xml:id="i-LEx1Ue8R6p6kjtkCfb4vP5" type="h2">
            10.6 Bra hemtjänst kräver kontinuitet
          </head>
          <p xml:id="i-AaCBxT3Hfvjf6N3r2AioyU">
            Det är i mötet mellan den äldre och undersköterskan som den goda
            äldreomsorgen blir till. Det är därför direkt förödande när en
            ström av olika människor passerar genom den äldres hem. Saker
            ramlar mellan stolarna. Rehabiliterande arbetssätt försvinner
            när man gör saker åt, istället för med, den äldre. Tryggheten
            i att möta människor man känner och som vet hur man vill ha det
            försvinner.
          </p>
          <p xml:id="i-UoaR4o25ccrQNrbxpJRjrA">
            Varför blir det då så här? Argumenten brukar vara ekonomiska,
            eller att man felaktigt använder olika system för bemanning eller
            att det är bra om alla känner alla. För de äldre själva är det
            dock en viktig fråga att inte få hjälp av fler personer än nödvändigt.
          </p>
          <p xml:id="i-AtTd9XdnnBX853rzFe7UWY">
            I Socialstyrelsens lägesrapport för 2012 påpekas att en av anledningarna
            till att äldre väljer bort hemtjänsten är bristen på kontinuitet.
            I en undersökning 2008–2010 mätte 57 kommuner personalkontinuiteten
            för brukare med två eller flera hemtjänsttimmar per dag mellan
            klockan 07.00 och 22.00. Dessa hemtjänstmottagare mötte i genomsnitt
            13 olika vårdbiträden och undersköterskor som gav dem vård och
            omsorg. I kommunen med bäst kontinuitet var det 7 olika vårdbiträden
            och undersköterskor och i kommunen med sämst kontinuitet mötte
            hemtjänstmottagaren 19 olika vårdbiträden och undersköterskor.
            Regeringen bör ge Socialstyrelsen i uppdrag att i samarbete med
            SKL ta fram metoder och kunskaper för hur kommuner kan arbeta
            för att öka personalkontinuiteten. Detta bör riksdagen som sin
            mening ge regeringen till känna.
          </p>
          <head xml:id="i-MEyExfc5nk8XxLgQXUX8AC" type="h1">
            11 Satsa på förebyggande insatser
          </head>
          <p xml:id="i-PoiMmYWoamFGENpGQdxoAa">
            En väldigt liten del av äldreomsorgens budget, 2 procent, går
            till förebyggande insatser. Det är ett område som det bör satsas
            mer på. Fixartjänster som hjälper äldre med pratiska göromål som
            byte av trasiga lampor, gardinupphängning, att flytta tunga saker,
            ta ner högt belägna föremål osv., förebygger fallolyckor och kan
            kombineras med säkerhetsronder i hemmet. Dessa tjänster ska självfallet
            vara gratis. Regelbundna förebyggande hembesök i team från hemtjänst
            och primärvård upptäcker medicinska och sociala behov samt informerar
            den äldre vilken hjälp som finns i kommunen. De kan också nå människor
            som inte själva kontaktar hemtjänsten. Mötesplatser för gemenskap,
            kulturupplevelser, satsningar på kost och motion riktade till
            äldre kvinnor och män ger ökad livskvalitet.
          </p>
          <head xml:id="i-XEB4Hn6xa2L98e18KkXqBm" type="h1">
            12 Ett äldreomsorgslyft med kompetenssatsning och utbildningsvikariat
          </head>
          <p xml:id="i-CyamyTZGsa97ck94FVdVPS">
            I dag saknar runt 20 procent av dem som arbetar på äldreboenden
            rätt gymnasieutbildning, d.v.s. omvårdnadsprogrammet, och inom
            hemtjänsten är motsvarande andel 25 procent. Vänsterpartiet vill
            att äldreomsorgspersonalen ska vara utbildad.Vi satsar därför
            på ett kunskapslyft för anställda inom äldreomsorgen. Vi vill
            göra en långsiktig 10-årig kompetenssatsning med 400 miljoner
            kronor om året. Vi har därtill ett eget omsorgslyft för funktionshinderområdet
            på 100 miljoner kronor om året. Till skillnad från regeringen
            vill vi se till att kommunerna har råd och möjlighet att utbilda
            sin personal. Regeringens omsorgslyft har blivit ett fiasko. Det
            första året, 2011, användes inte ens två tredjedelar pengarna
            och under 2012 användes enbart 60 procent. Detta trots att behoven
            är stora.
          </p>
          <p xml:id="i-T16in1GQ2HnVXc6KgkM4GY">
            Vänsterpartiet satsar, till skillnad från regeringen, på utbildningsvikariat.
            För nästa år föreslår vi en satsning på 7 000 utbildningsvikariat
            och för 2015 och 2016 föreslår vi 9 300 respektive 9 500 vikariat.
            En stor del av dessa kan användas inom äldreomsorgen. Vikariaten
            subventioneras genom ett särskilt anställningsstöd och riktar
            sig i första hand till arbetslösa med omvårdnadsutbildning, som
            på så sätt får möjlighet att etablera sig i yrket. Vi ger kommunerna
            de ekonomiska möjligheterna att ta in ersättare på utbildningsvikariat
            i en verksamhet som redan är hårt pressad.
          </p>
          <p xml:id="i-72MZqYL8wfk1M8RYNtrNwB">
            Det finns ett mycket stort behov av kvalificerade påbyggnadsutbildningar
            när det gäller demenssjukdom, rehabilitering och palliativ vård
            osv. Inte minst beroende på att den tid som äldre kvinnor och
            män vistas på sjukhus blivit allt kortare och att den kommunala
            äldreomsorgen numera ger insatser som är mycket omfattande när
            det gäller omsorg, omvårdnad och läkemedel. Genom våra förslag
            underlättas också en generationsväxling avseende personalen inom
            äldreomsorgen.
          </p>
          <head xml:id="i-L92qHWCvDQjoJhunqB9TPM" type="h1">
            13 Maten ska vara god och måltiden en glädjestund
          </head>
          <p xml:id="i-UXJng2M5f6pTiXj3GJNAL9">
            Att äta god och näringsriktig mat är viktigt för att må bra.
            När man blir äldre och kanske förlorat sin livskamrat är det lätt
            att slarva med maten. I många kommuner har hemtjänsten sedan flera
            år slutat laga mat i hemmen. Istället levereras färdiglagad mat
            i matlåda. Ibland sker det från ett storkök i kommunen men ofta
            är maten upphandlad av ett företag och transporterad tvärs igenom
            Sverige.
          </p>
          <p xml:id="i-F4pA5fnpGDoYS7fQx1Mjoj">
            I de öppna jämförelser som har gjorts är maten en av de saker
            de äldre är minst nöjda med. Maten har med all rätt debatterats
            mycket. Istället för transporter tvärs över landet, matlådor som
            enda alternativ, halvfabrikat och pulversåser, vill vi ha en god
            näringsriktig mat lagad från grunden på ekologiska och närproducerade
            råvaror. Att det går visar bl.a. de goda exemplen från Tre Stiftelser
            i Göteborg och Lyckåsa demenscentrum utanför Hässleholm. Där lagar
            de maten från grunden, gör egna såser, bakar det mesta brödet
            själva och arbetar med säsongens råvaror.
          </p>
          <p xml:id="i-Bcrqe5DSwgF7dvKXAUss9d">
            Vi anser att hemtjänsten åter ska laga mat i hemmet när så önskas.
            För att detta ska kunna bli verklighet är det nödvändigt med kunskaper
            om kost och nutrition samt om specialkost vid olika sjukdomar.
            Dietister och kostkonsulenter behövs i äldreomsorgen. Undernäring
            förekommer främst på grund av bristande kunskap hos personalen
            och bristande uppföljning av äldre människors kostvanor. Undernäring
            förekommer på äldreboenden. En än större utmaning är de äldre
            med omfattande vård- och omsorgsbehov som bor i sina ordinarie
            bostäder och har hjälp av en ofta stressad hemtjänst. Vänsterpartiet
            anser därför att hemtjänsten i större utsträckning måste fokusera
            på kost och nutrition.
          </p>
          <p xml:id="i-14JE8VgKtf2Y5eP1gK6KdJ">
            Det är viktigt att säkerställa att de äldre får i sig tillräckligt
            med näring och att nattfastan inte är för lång. Regeringen bör
            därför ge Socialstyrelsen i uppdrag att kartlägga hur hemtjänsten
            aktivt arbetar med nutritionsfrågorna. Detta bör riksdagen som
            sin mening ge regeringen tillkänna.
          </p>
          <p xml:id="i-QWjvo8qMtgjqAjRPyLQbJ2">
            Regeringen bör ge Inspektionen för vård och omsorg, IVO, i uppdrag
            att särskilt göra tillsyn över hur hemtjänsten arbetar för att
            äldre med hemtjänst inte ska drabbas av undernäring. Detta bör
            riksdagen ge regeringen tillkänna.
          </p>
          <p xml:id="i-iRrbuMWUJkYsQSKwT71Dm">
            Det är viktigt med möjligheter att äta tillsammans i matlag eller
            på serveringar på äldreboenden. Måltiden ska vara en lugn trevlig
            stund med god mat och möjlighet till samtal. Vänsterpartiet satsar
            100 miljoner kronor på ett matlyft i äldreomsorgen.
          </p>
          <head xml:id="i-NhNAucmqn1u72NAPbKordL" type="h1">
            14 Moderna tillgängliga lägenheter för äldre
          </head>
          <p xml:id="i-AQT6jg2NHzNfEg8LLsDstk">
            Hur vi bor påverkar våra möjligheter att leva ett bra, tryggt
            och självständigt liv också när vi blir äldre och eventuellt så
            småningom får olika funktionsnedsättningar. Många äldre vill bo
            kvar i sin bostad och i det område de känner sig hemmastadda.
            Andra vill vid förändringar i livet kunna byta från villan till
            hyreslägenhet eller från bostaden utan hiss till en modern tillgänglig
            bostad nära service och kommunikationer. Åter andra är intresserade
            av någon form av gemenskapsboende. Det måste således finnas många
            olika boendealternativ för äldre personer.
          </p>
          <p xml:id="i-A14wtEdZv9MJXhLsDpuAqA">
            I många kommuner har medelålders och äldre personer som önskar
            byta boende svårt att hitta en ny bostad. Detta framkommer bl.a.
            i Boverkets bostadsmarknadsenkät från 2009. Många bostäder i det
            befintliga beståndet motsvarar inte de krav på tillgänglighet,
            användbarhet eller bekvämlighet som äldre personer önskar. Särskild
            brist är det på mindre hyresrätter.
          </p>
          <p xml:id="i-CZVUMWvJHSEHnnZPjyh5cg">
            Bostadsbristen är på många håll, inte minst i storstäderna, akut.
            För att stimulera ökad nyproduktion vill vi införa ett verkningsfullt
            statligt investeringsstöd för miljövänliga hyresrätter med låga
            hyror. Vi vänder oss också emot den omfattande ombildningen av
            hyresrätter till bostadsrätter i framförallt Storstockholm, vilket
            inneburit en minskad mångfald i boendet.
          </p>
          <p xml:id="i-Px5iMRougnEashhKBAV16h">
            Den borgerliga marknadsanpassade bostadspolitiken slår hårt mot
            de äldre som inte har råd att köpa dyra bostadsrätter men som
            behöver en modern och tillgänglig lägenhet. Inte minst gäller
            det de sämst ställda pensionärerna, där de flesta är kvinnor.
            Deras valmöjligheter när det gäller att få ett bra boende minskar
            drastiskt när bostadsbristen ökar. Vänsterpartiet föreslår en
            satsning på att totalrenovera flerfamiljshus, både bostadsrätter
            och hyresrätter. Det är åtgärder som skulle förbättra tillgängligheten
            i bostadsbeståndet. Vi avsätter dessutom 2 miljarder kronor årligen
            för att öka tillgängligheten. Vi har även avsatt 100 miljoner
            kronor per år till ett bidrag för installation av hissar i flerfamiljshus.
            Dessa krav utvecklas i vår motion 2013/14:C431 Bostad är en social
            rättighet.
          </p>
          <head xml:id="i-F2eZ6T3yacbkhNd5TdBvgA" type="h2">
            14.1 Trygghetsboenden där folk har råd att bo
          </head>
          <p xml:id="i-FWGimh4NC1wvMtorjMh3DS">
            Trygghetsboenden är en ny form av boende för äldre över 70 år,
            utan biståndsbedömning. Trygghetsboendena ska erbjuda gemensamma
            måltider och aktiviteter tillsammans med andra boende. De äldre
            bor i egen lägenhet, men ska lätt kunna komma i kontakt med personal
            vid behov.
          </p>
          <p xml:id="i-MBhuEccYkb1YKA76NjFEjD">
            Det fanns stora förhoppningar om att trygghetsboenden skulle
            bli ett bra alternativ för de äldre som inte behövde en plats
            på vård- och omsorgsboende men som ville bo tryggare med möjlighet
            till gemenskap. Regeringens utformning med ett investeringsstöd
            som i stor utsträckning gått till bostadsrätter innebär dock att
            trygghetsbostäder inte kan efterfrågas av äldre med låga inkomster.
            Även när trygghetsboende byggs i form av hyresrätter blir hyrorna
            så höga att det krävs en god ekonomi för att ha råd att bo i dem.
            Ännu värre blir det om kostnaden för gemensamhetslokaler och personal
            också läggs på den boende. Det kan således konstateras att regeringens
            utformning av trygghetsbostäder ökar klasskillnaderna bland äldre
            kvinnor och män.
          </p>
          <p xml:id="i-QCDUSh1EVyrFBiJwpZj9nx">
            Det måste möjliggöras för pensionärer med lägre inkomster att
            efterfråga lägenheter i trygghetsboende. Regeringen bör därför
            göra om investeringsstödet för trygghetsboenden så att det enbart
            riktas till hyresrätter. Detta bör riksdagen som sin mening ge
            regeringen till känna.
          </p>
          <p xml:id="i-TRV3wh8U2sXhv4b7UjYmRZ">
            Det är bråttom med att utvärdera hur investeringsstödet fungerar.
            Hur mycket går till bostadsrätter? Hur dyrt är det att köpa dem?
            Vilka grupper av äldre är det som flyttar in? Hur har hyresnivåerna
            på hyresrätterna blivit och vilka bor i dem? Utvärderingen behöver
            ha med både köns- och socioekonomiskt perspektiv. Regeringen bör
            ge Boverket eller annan lämplig instans i uppdrag att utvärdera
            investeringsstödet till trygghetsboende enligt ovan. Detta bör
            riksdagen som sin mening ge regeringen till känna.
          </p>
          <head xml:id="i-4jrBa79Bpy8PcMbQVYoex4" type="h1">
            15 En äldreomsorg för alla
          </head>
          <p xml:id="i-6hpHPEzqsmgBoBWwMgkxVn">
            Äldreomsorgen ska välkomna alla äldre. För att kunna göra det
            måste man inse att äldre inte är en homogen grupp. Precis som
            när det gäller alla andra kan äldre ha olika etniska ursprung,
            ett annat modersmål än svenska eller exempelvis vara hbtq-person.
            Vissa äldre har fått funktionsnedsättningar på äldre dagar och
            andra har haft dem under lång tid eller i hela livet. För att
            möta alla med värdighet behövs kunskap och ibland organisatoriska
            förändringar.
          </p>
          <head xml:id="i-EHeSemiQfEcJWR9cHhRM1u" type="h2">
            15.1 Stärk möjligheten att få äldreomsorg på egna modersmålet
          </head>
          <head xml:id="i-DzYgPP6yvnBExheY1HNM1F" type="h3">
            15.1.1 Äldre invandrade
          </head>
          <p xml:id="i-Fg6Z16hokYsTM176nzarcy">
            Äldre personer med utländsk bakgrund får generellt sett mindre
            offentlig vård och omsorg än svenskfödda äldre. Studier tyder
            på att bristande information om äldreomsorgen, olika synsätt på
            åldrandet och brist på alternativ med ett gemensamt språk och
            kulturellt anpassad miljö är orsaker till att de kommunala tjänsterna
            utnyttjas i lägre grad. Många kommuner brister i att erbjuda en
            äldreomsorg anpassad till äldre med utländsk bakgrund. I stället
            förlitar kommunerna sig på framförallt kvinnors obetalda omsorgsarbete
            eller på anhöriganställningar.
          </p>
          <p xml:id="i-LxqAWf7dQGKshGhKP4bVob">
            Invandrade äldres omsorgsbehov har i större utsträckning än äldre
            svenskars lösts genom s.k. anhöriganställning eller med anhörigbidrag.
            Över 70 kommuner har uppgivit att de under år 2004 anställt anhöriga
            eller gett anhörigbidrag som en speciell form av verksamhet för
            äldre med utländsk bakgrund. Boendesegregationen har även en tydlig
            koppling till kommunernas organisering av äldreomsorgen.
          </p>
          <p xml:id="i-QYDDCZHg7BC4xzZ4RtqiqG">
            Ju fler invånare i en stadsdel som är födda utanför Europa, desto
            högre är andelen äldre som är beviljade anhörigbidrag eller har
            anhöriga anställda som anhörigvårdare. Äldres svårigheter att
            förstå och tala det svenska språket görs till ett problem som
            kommunen löser med anhörigvård, betald eller obetald, istället
            för att anpassa den offentliga omsorgen efter de äldres behov.
            Det riskerar att leda till en diskriminerande kommunal praxis
            där yngre kvinnor i familjen förväntas vårda de äldre. Det försvårar
            också de vårdande kvinnornas egen möjlighet att komma ut på arbetsmarknaden.
          </p>
          <p xml:id="i-9suLMVS787Dy3MMbnAPnHZ">
            Det förebyggande arbetet riktat till äldre invandrade behöver
            utvecklas. Här är det viktigt att arbeta tillsammans med invandrarorganisationerna
            som ofta har god kunskap om och god kontakt med den egna gruppens
            äldre. Uppsökande verksamhet och anhörigstöd måste vara anpassade
            till de äldre invandrades behov. Ett stort behov finns också av
            fler mötesplatser för umgänge på det egna språket och stöd i att
            förstå det svenska samhället.
          </p>
          <p xml:id="i-48eF773HBME29YRuXvfoZM">
            Äldre som har kommit till Sverige sent i livet kanske inte har
            hunnit lära sig språket. Andra förlorar det inlärda språket. För
            dessa grupper är det mycket viktigt att kunna få omsorg på det
            egna modersmålet. Omsorg på modersmålet betyder trygghet och ger
            också möjlighet till bättre vård då brukaren bättre kan uttrycka
            sina önskemål och behov. Det är också en förutsättning för att
            kunna tala om känslor och saker som är svåra.
          </p>
          <p xml:id="i-EJNVnFbVUygKMV9HLk8Kke">
            Inom äldreomsorgen vet man att dofter, smaker och ljud är oerhört
            viktiga för trygghet och välmående. Det kan vara mat som man ätit
            på sin hemort, det kan vara musik eller specifika dofter. Detta
            är en viktig del av en god omsorg som lättare kan tillhandahållas
            även till personer med annan kulturell bakgrund än svensk, om
            omsorgen ges en kulturkompetent inramning.
          </p>
          <p xml:id="i-5sJ9qrJfKNEnrntrVvFD4S">
            Vänsterpartiet har avsatt 50 miljoner kronor i vår budget för
            att stimulera till äldreomsorg på det egna modersmålet. Regeringen
            bör ge Socialstyrelsen i uppdrag att ta fram en nationell strategi
            för att ge äldre med annat modersmål än svenska möjlighet till
            äldreomsorg på det egna modersmålet. Detta bör riksdagen som sin
            mening ge regeringen till känna.
          </p>
          <head xml:id="i-PV8tW2VLRRNde2HhEW1fHq" type="h3">
            15.1.2 Nationella minoriteter
          </head>
          <p xml:id="i-BuwXUqu5AYVFVmiVY5Uncs">
            De nationella minoriteterna har en särställning när det gäller
            rätten att få service på det egna språket. Det kan konstateras
            att antalet personer som har behov av omsorg på det egna modersmålet
            ökar. Detta gäller såväl inom omsorgsboenden som inom hemtjänsten.
          </p>
          <p xml:id="i-4E1iHjV6vcyMwR6zSirTkg">
            Den omsorg som i dag finns inom förvaltningsområdena är inte
            tillräckligt utbyggd. Till stor del är det en fråga om planering
            och tillsyn. Sådan tillsyn bör utvecklas för att de nationella
            minoriteternas rättigheter ska uppfyllas. Regeringen bör ge Socialstyrelsen
            ett särskilt uppdrag att utveckla tillsynen när det gäller tillgången
            till äldreomsorg på nationella minoritetsspråk. Detta bör riksdagen
            som sin mening ge regeringen till känna.
          </p>
          <p xml:id="i-GhNDejz4uXNWenq41fk2Mm">
            Regeringen bör ge Socialstyrelsen i uppdrag att ta fram en nationell
            strategi för att se till att det finns möjlighet till äldreomsorg
            på nationella minoritetsspråk i en större del av landet. Detta
            bör riksdagen som sin mening ge regeringen till känna.
          </p>
          <head xml:id="i-V7WXHrsDLyiExsYXGeFNX7" type="h2">
            15.2 Teckenspråkig äldreomsorg
          </head>
          <p xml:id="i-PHR7pi4e4jztb4Eqm2akdh">
            Äldre döva har en speciellt utsatt situation. Risken är extra
            stor att äldre döva blir ensamma och isolerade genom sina kommunikationshandikapp.
            Kontakten med grannar blir ofta väldigt ytlig utan ett gemensamt
            språk. Det är inte heller lätt att hitta nya vänner när nätverket
            glesnar. Ibland blir också kontakt med barn och barnbarn krånglig
            när barnens partner och barnbarnen inte kan teckenspråk. Kommunens
            erbjudande om träffpunkter, kultur och fritidsaktiviteter är inte
            meningsfulla när man inte hör det som sägs och inte kan prata
            med övriga deltagare. Det är inte sällan som dessa personer känner
            oro för att inte kunna göra sig förstådda om något skulle hända.
            Ofta har de äldre döva, p.g.a. att svenskan är deras andra språk,
            också svårt att förstå den kommunala informationen.
          </p>
          <p xml:id="i-D4t8d1FnYobKmDehyTsAVp">
            Möjligheterna att få teckenspråkig hemtjänst eller plats på teckenspråkigt
            äldreboende saknas i stor utsträckning. Kunskapen om vad det innebär
            att vara döv eller hörselskadad och teckenspråkig är ofta mycket
            bristfällig i kommunerna. Detta gäller även inom de delar av hälso-
            och sjukvården som inte arbetar direkt gentemot döva eller hörselskadade.
          </p>
          <p xml:id="i-PDddWHhqMi7PxvEzTZWqx2">
            I dag finns teckenspråkig hemtjänst i Göteborg. Teckenspråkiga
            äldreboendeplatser finns i Malmö, Stockholm samt i Göteborg. Det
            är dock inte en självklarhet för stadsdelar och kommuner att bevilja
            plats på ett teckenspråkigt äldreboende. När äldreboendet i Malmö
            startade fick flera personer överklaga för att få rätt till en
            plats där.
          </p>
          <p xml:id="i-YZsb1NmBMWECdBeEJ5Pyik">
            I Malmö och Göteborg finns även äldrevägledare för döva och dövblinda.
            De har stor betydelse för att ge stöd, utveckla verksamhet och
            sprida kunskap om äldre dövas situation. Regeringen bör därför
            se till att ett system införs med äldrevägledare för äldre döva
            och dövblinda som är regionalt spridda över hela landet. Detta
            bör riksdagen som sin mening ge regeringen till känna.
          </p>
          <p xml:id="i-Ckd7Hi4296Su2mPFZweU4b">
            Regeringen bör även uppdra åt Socialstyrelsen att utfärda riktlinjer
            för att ge alla personer inom gruppen döva och dövblinda rätt
            till äldreomsorg på teckenspråk. Detta bör riksdagen som sin mening
            ge regeringen till känna.
          </p>
          <head xml:id="i-K5af1Wqueouace5Qn2KE6g" type="h2">
            15.3 Hbtq-kompetens inom äldreomsorgen
          </head>
          <p xml:id="i-KqApMSWpSLbZf2VxEm3KNM">
            Heterosexualitet är normen i samhället och det gäller även inom
            äldreomsorgen. För det stora flertalet heterosexuella äldre kvinnor
            och män finns det oftast inte anledning att fråga sig vad det
            innebär att inte bli behandlad och bemött som en hel människa.
            För de ca 80 000 homo- och bisexuella samt transpersoner som är
            över 65 år i Sverige i dag, ser situationen väldigt annorlunda
            ut. Personalen inom äldreomsorgen måste kunna se och bemöta homo-
            och bisexuella samt transpersoner på att värdigt sätt. Dessvärre
            saknas i dag tillräcklig kunskap om äldre hbtq-personers levnadsvillkor.
          </p>
          <p xml:id="i-G9tVqA2SPoRM6YhqGajSmr">
            Inom vård och omsorg gäller heteronormen och hbtq-personer osynliggörs.
            Det kan handla om en person som lever i en dold relation med en
            partner av samma kön. En god vän kan ibland visa sig vara en partner.
            Då gäller det att personalen inom äldreomsorgen är tillräckligt
            lyhörd och uppmärksam. Öppna hbtq-personer ska bemötas med respekt,
            men personalen måste även vara lyhörda mot dem som p.g.a. långvarig
            diskriminering inte är öppna med sin sexuella läggning eller könsidentitet.
          </p>
          <p xml:id="i-6ZVT1manKYQM3AyFtwXGWc">
            Mycket lite forskning finns när det gäller äldre hbtq-personer.
            Med tanke på att de vuxit upp med diskriminering och utsatthet
            är det viktigt att undersöka vad det betyder för deras behov av
            vård och omsorg på äldre dagar. Regeringen bör ge Socialstyrelsen
            i uppdrag att kartlägga äldre hbtq-personers situation i mötet
            med hälso- och sjukvården och äldreomsorgen. Detta bör riksdagen
            som sin mening ge regeringen till känna.
          </p>
          <p xml:id="i-X3Duv6GkpbCKxWvycxoHVc">
            Regeringen hänvisar ofta till att privatiseringarna av äldreomsorg
            och vård ska lösa problemet med bristande hbtq-kompetens. Privatiseringar
            garanterar dock inte att hbtq-personer, vare sig de är omsorgstagare
            eller personal, kommer att behandlas med respekt för sin sexuella
            läggning eller sin könsidentitet. Socialstyrelsen lyfter i sin
            kunskapsöversikt Det dubbla utanförskapet mångfald och sexuell
            läggning från februari 2008, fram ett antal områden där insatser
            behöver göras. All personal inom äldreomsorgen behöver självklart
            ha hbtq-kompetens och -kunskap. Den kunskapen måste också kopplas
            till att livsvillkoren för äldre hbtq- personer ser olika ut.
          </p>
          <p xml:id="i-WTC22gUUJSjSdZrz3Y8wpE">
            En grundförutsättning är att hbtq-personer inte osynliggörs,
            vare sig de är personal eller äldre kvinnor och män med behov
            av service och omvårdnad. Allt fler insatser görs i dag av anhöriga.
            Det är därför viktigt vilka föreställningar som finns kring vilka
            som är hbtq-personers anhöriga och att de synliggörs när det gäller
            anhörigstöd. I t.ex. Socialstyrelsens rapport om anhörigstöd finns
            inget speciellt skrivet om hbtq-personers situation. För många
            äldre kan gemenskapen tillsammans med andra äldre med liknande
            erfarenheter göra att de mest av allt önskar att komma till ett
            hbtq-äldreboende medan andra inte alls önskar detta. Hbtq-kompetens
            måste därför finnas inom hela äldreomsorgen.
          </p>
          <p xml:id="i-VCV8cLARAgjrXVrHw3BxSf">
            Vänsterpartiet driver frågan om att hbtq-kompetens ska ingå som
            en del i alla vård- och omsorgsutbildningar. Regeringen bör ge
            Socialstyrelsen i uppdrag att utarbeta ett utbildningsmaterial
            för personalen inom äldreomsorgen om hbtq-frågor samt, i samarbete
            med SKL, sprida kunskaper om goda exempel i kommuner och landsting.
            Detta bör riksdagen som sin mening ge regeringen till känna.
          </p>
          <head xml:id="i-NyY55R3iBa4mhoA1iQwLze" type="h1">
            16 Säkra den medicinskt ansvariga sjuksköterskans oberoende
          </head>
          <p xml:id="i-U978i6QeTC4XbaexUGCcLX">
            Av Socialstyrelsens allmänna råd (sosfs 1997:10) om medicinskt
            ansvarig sjuksköterska (MAS) i kommunernas hälso- och sjukvård
            framgår att det i kommunernas hälso- och sjukvård ska finnas en
            sjuksköterska med medicinskt ansvar för verksamheten. De uppgifter
            som åligger MAS innebär att hen har ansvar för kvalitet och säkerhet
            i den verksamhet som en kommun bedriver enligt 18 och 18 a §§
            hälso- och sjukvårdslagen. Ansvaret avser den vård och behandling
            som patienterna ges samt de krav som ställs på läkemedelshantering,
            dokumentation, anmälan av skador m.m., i hälso- och sjukvårdsverksamhet.
          </p>
          <p xml:id="i-Anh5JBFea58qZX3VLDpx7V">
            MAS ska upprätthålla och utveckla verksamhetens kvalitet och
            säkerhet inom ramen för det kvalitetssystem som ska finnas i verksamheten.
            MAS ska utöva sitt ansvar genom att planera, styra, kontrollera,
            dokumentera och redovisa arbetet med verksamhetens kvalitet och
            säkerhet.
          </p>
          <p xml:id="i-TKSjCrewYqJveuS1Hq1Shv">
            I MAS ansvar ingår bl.a. att se till att författningsbestämmelser
            och andra regler är kända och efterlevs. MAS ska också se till
            att det finns behövliga direktiv och instruktioner för sjukvårdsverksamheten
            samt att personalen inom kommunens hälso- och sjukvård har den
            kompetens som behövs med hänsyn till de krav som ställs på verksamheten.
          </p>
          <p xml:id="i-3qykdZGF4wY1FdHPDnoYFU">
            Vänsterpartiet anser att MAS viktiga roll när det gäller säkerhet
            och kvalitet gör att tjänsten bör garanteras en oberoende ställning
            i organisationen. Så är det inte alltid i dag. MAS kan vara underställd
            chefen för äldreomsorgen eller det kan till och med vara så att
            en tjänst delas så att halva är verksamhetschef och halva MAS.
            Regeringen bör tillsätta en utredning som ser över lagen som styr
            MAS arbete för att stärka hens oberoende ställning. Detta bör
            riksdagen som sin mening ge regeringen till känna.
          </p>
          <head xml:id="i-GcjNsNWukQXrXKKNxH5e74" type="h1">
            17 Lex Sarah
          </head>
          <p xml:id="i-3NucGDB23VtXqsNbXibTsG">
            Den 1 januari 1999 trädde lex Sarah i kraft. Bestämmelserna anger
            att var och en som är verksam inom omsorgen om äldre personer
            eller personer med funktionsnedsättning och som upptäcker eller
            får kännedom om ett allvarligt missförhållande som berör någon
            enskild ska anmäla detta till nämnden eller till den som är ansvarig
            för en yrkesmässigt bedriven enskild verksamhet. Dessa bestämmelser
            har fått sitt namn efter undersköterskan Sarah Wägnert som uppmärksammade
            missförhållanden när hon var anställd vid Polhemsgården hösten
            1997.
          </p>
          <p xml:id="i-9rZRmnguPdtyn7ionwWD9t">
            Från den 1 juli 2011 har lex Sarah utvidgats till att omfatta
            hela socialtjänsten inklusive verksamheten vid Statens institutionsstyrelse.
            Bestämmelserna har blivit mer lika lex Maria inom hälso- och sjukvården.
            Anmälningsskyldigheten har ersatts med rapporteringsskyldighet.
            Alla missförhållanden och påtagliga risker för missförhållanden
            ska rapporteras till berörd nämnd eller till den som bedriver
            enskild verksamhet. Missförhållanden ska avhjälpas eller undanröjas
            utan dröjsmål.
          </p>
          <p xml:id="i-Mug16BQW2hPqJav1satvgw">
            Anmälningsskyldigheten inträder när ett missförhållande eller
            påtaglig risk för missförhållande bedöms vara allvarligt. Samtliga
            sådana allvarliga missförhållanden ska anmälas till Socialstyrelsen.
            Den som i enskild verksamhet tar emot rapport eller anmälan ska
            även informera socialnämnden om detta.
          </p>
          <p xml:id="i-9DKqZBiy6SpiY88FNqn3WF">
            Socialstyrelsens tillsynsrapport för 2011 visar dock att det
            är långt ifrån alltid som lex Sarah efterlevs. Det görs bl.a.
            inte alltid anmälan enligt lex Sarah när det borde göras. En förklaring
            till det är att det finns en rädsla bland personalen att göra
            anmälningar. Det finns exempel på enhetschefer som hindrar personalen
            från att göra anmälningar.
          </p>
          <p xml:id="i-PQ9tJzCFpRLbjcHYgAwdK">
            Vänsterpartiet har i flera år motionerat om behovet av förändringar
            i lex Sarah. Vår uppfattning om detta behov stärks av Socialstyrelsens
            tillsynsrapport, liksom att en allt större del av äldreomsorgen
            drivs av vårdföretag med direkta vinstintressen. Regeringen bör
            återkomma med ett lagförslag som innebär att rapportering och
            anmälan om missförhållanden enligt lex Sarah går till en oberoende
            part. Detta bör riksdagen som sin mening ge regeringen till känna.
          </p>
          <head xml:id="i-V8C3cAdzKgxjm6bkipx8Sv" type="h1">
            18 Anpassa vården efter äldres förutsättningar
          </head>
          <p xml:id="i-5Qxgv77xySh2UaC1hjdAe5">
            Antalet äldre med multisjukdomar ökar och allt fler av dessa
            bor kvar i det egna hemmet. Trots att de äldre utgör en stor och
            växande grupp inom sjukvården är vården till stora delar anpassad
            utifrån de patienter som snabbt behöver hjälp vid enstaka tillfällen
            och uppbyggd för att varje sjukdom ska skötas av en specialist
            som saknar helhetssyn.
          </p>
          <p xml:id="i-SJa5C6pQwy2x1nwTodbkYA">
            Kömiljard och vårdvalssystem tränger undan äldre multisjuka patienter
            och deras behov av uppföljning. I kommuner med många aktörer inom
            hemtjänsten och primärvården försvåras det nödvändiga samarbetet
            och det är oftast ingen som tar ett samlat helhetsansvar. Ofta
            får anhöriga, om sådana finns, rycka in för att hjälpa den äldre
            personen att komma rätt i vårdapparaten. Det är oerhört viktigt
            att anpassa hälso- och sjukvården till de äldres behov så att
            den äldre patienten får den vård hen behöver.
          </p>
          <p xml:id="i-LydM8yWkrmXN9UHna9mGju">
            Primärvård, specialistsjukvård, hemsjukvård och äldreomsorg måste
            samordna sina resurser. Andelen äldre och sköra personer med stora
            vårdbehov ökar. Många har flera sjukdomar och kontakter med flera
            olika vårdgivare, ofta utan någon samordning dem emellan, vilket
            ofta orsakar fler vårdkontakter än nödvändigt. Den förändring
            som gjordes i hälso- och sjukvårdslagen den 1 juli 2010 om verksamhetschefens
            skyldighet att vid behov utse en fast vårdkontakt som kan samordna
            vården och även sköta kontakterna med socialtjänsten och Försäkringskassan
            för patienten som behöver insatser från flera delar av sjukvården
            har inte fått genomslag. För äldre och multisjuka är det ofta
            viktigt med en sådan fast kontakt. I Lägesrapport 2013 konstaterar
            Socialstyrelsen att deras uppföljning visar att ändringen inte
            är särskilt väl känd, vare sig i hälso- och sjukvårdsverksamheterna,
            bland vårdpersonal eller hos patienterna. Många verksamheter har
            inte heller rutiner för hur de nya bestämmelserna ska fungera
            i praktiken. Uppföljningen visar vidare att majoriteten av vårdcentralerna
            och cirka hälften av sjukhusklinikerna inte har haft några patienter
            som tilldelats en fast vårdkontakt. I den kommunala hemsjukvården
            har bara cirka en tredjedel av verksamheterna haft en eller flera
            sådana patienter. Vänsterpartiet anser att det behövs en mer genomgripande
            förändring av arbetssätt som får genomslag i verkligheten. Regeringen
            bör därför ta kraftfulla initiativ så att alla äldre som behöver
            en fast kontakt som samordnar deras behov av sjukvårdsinsatser
            får detta. Detta bör riksdagen ge regeringen till känna
          </p>
          <p xml:id="i-L4NoW88SqTwwGBHp8XpV6K">
            I Socialstyrelsen lägesrapport för 2013 framgår att äldre personer
            vistas längre tid på akutmottagningar vid sjukhus än den genomsnittliga
            patienten samt att direktinläggningar av de mest sjuka äldre är
            ovanliga. Mellan 70 och 80 procent av mottagningarna har ett snabbspår
            för stroke, höftfraktur och ballongvidgning vid förträngning i
            hjärtats kranskärl, medan bara drygt 20 procent av akutmottagningarna
            svarade att de hade snabbspår för de mest sjuka äldre. Detta trots
            att dessa är mycket sköra och oftast löper de största riskerna
            för att dö. Regeringen bör ta initiativ till att få fler akutmottagningar
            att utveckla snabbspår för de mest sjuka äldre. Detta bör riksdagen
            som sin mening ge regeringen tillkänna.
          </p>
          <p xml:id="i-FjKA2WdECy8ebtDdZ8EDQr">
            Regeringen gör i sin budget en satsning för en sammanhållen vård
            och omsorg för de mest sjuka äldre, men samtidigt driver regeringen
            en politik med privatisering och fragmentisering av sjukvården
            och äldreomsorgen som försvårar samordning.
          </p>
          <p xml:id="i-FVxrKZT2o72ecVJTnnW5Ut">
            Det finns även skäl för att ställa sig frågan om regeringens
            modell med prestationsbaserade ersättningar på en rad områden
            som läkemedel, nutrition, läkemedel, demens etc. leder till de
            nödvändiga förbättringarna. Vänsterpartiet anser att det behöver
            tas ett betydligt mer omfattande helhetsgrepp för att sjukvården
            ska anpassas till den stora patientgruppen mest sjuka äldre. Det
            kan t.ex. handla om att bygga upp äldreavdelningar med kompetens
            att ta ett medicinskt helhetsansvar för den äldre och dit specialisterna
            kommer istället för att en skör gammal människa ska skickas runt
            i vårdapparaten.
          </p>
          <p xml:id="i-JUDc7mPnn24vzgRKuQa6ee">
            Tröskeln till vården behöver också sänkas genom att besök hos
            och hembesök av distriktssköterska blir gratis. Många äldre har
            väldigt små ekonomiska marginaler. Det skulle vara önskvärt att
            fler landsting inför gratis hembesök av distriktssköterska.
          </p>
          <head xml:id="i-6YKnsWMAv58ZEJBEDNuogd" type="h1">
            19 Öka kunskaperna om åldrandet och äldres sjukdomar
          </head>
          <p xml:id="i-Df5eGHEsc3b3EYMhJ5Ezhh">
            Bland de sjuksköterskor som arbetar i äldreomsorgen har bara
            1,6 procent geriatrisk specialistutbildning. Vi ser stora behov
            av att öka kunskapen om åldrandet och äldres sjukdomar. Vänsterpartiet
            satsar därför närmare 1 miljard på att inrätta utbildningsanställningar,
            akademisk specialisttjänstgöring för sjuksköterskor, för att förbättra
            sjuksköterskors möjlighet att specialistutbilda sig. Utbildningsanställningen
            innebär att sköterskan uppbär full lön samtidigt som hen genomgår
            sin specialistutbildning . Se motion 2013/14:So400 En jämlik och
            jämställd hälso- och sjukvård.
          </p>
          <p xml:id="i-LKCz852Vwvnst61pveSdpV">
            Läkare har idag ofta mycket bristfälliga kunskaper om det normala
            åldrandet och om åldrandets sjukdomar. På just detta område är
            den svenska läkarutbildningen bland de sämsta i internationell
            jämförelse. Sammanlagt ingår cirka två timmars gerontologi under
            hela läkarutbildningen. De flesta specialister arbetar idag med
            en stor grupp äldre patienter men har bristande kunskaper om åldrandets
            sjukdomar.
          </p>
          <p xml:id="i-Qw7D4CTtPSn4pnurhWqGZ7">
            Socialstyrelsen lyfter i Lägesrapport 2013 fram behovet av ökade
            kunskaper och färdigheter inom gerontologi, det normala åldrandet
            och geriatrik, åldrandets sjukdomar och påpekar att detta gäller
            både anställd personal och de som behöver rekryteras för framtiden.
            Antalet geriatriska platser minskar och för närvarande finns bara
            runt 500 geriatriker i landet. Trots en målsättning om att öka
            antalet geriatriker står utvecklingen still. Regeringen bör ta
            ett aktivt initiativ för att öka antalet geriatriker. Detta bör
            regeringen som sin mening ge riksdagen till känna.
          </p>
          <p xml:id="i-7BJkTNNHvjTNxGX5kd6rA3">
            Samtliga grundutbildningar som förbereder för yrkesarbete inom
            vård och omsorg behöver ökade inslag av geriatriska och gerontologiska
            kunskapsmoment. Eftersom yrkesförberedande utbildningar är utformade
            för att förbereda för arbete inom olika verksamheter och med olika
            målgrupper måste dock fördjupningen ske i specialistutbildningar
            och vidareutbildningar. Regeringen bör ta initiativ till att inslagen
            av geriatrik och gerontologi på såväl grundutbildningarna som
            specialist- och vidareutbildningarna ska öka i omfattning. Detta
            bör riksdagen som sin mening ge regeringen till känna.
          </p>
          <p xml:id="i-WYX9G3BcpPLahcAYXLc5DY">
            Kompetensförsörjning är ett växande problem i hela Sverige, i
            synnerhet på landsbygden. Vänsterpartiet föreslår därför i motion
            2013/14:N360 Landsbygden, att regeringen tillsätter en personalförsörjningskommission
            med uppdrag att föreslå åtgärder och insatser för att lösa personalförsörjningen
            inom välfärdsverksamheterna i hela landet.
          </p>
          <p xml:id="i-WPYU9ey28Uop2vDpcdFz45">
            Läkarna ges i dag alldeles för kort tid för att följa upp den
            äldres hälsoutveckling samt utbilda och handleda personalen på
            äldreboenden. Istället för att vara en i teamet kring den äldre
            blir läkaren en konsult och i värsta fall kommer det olika läkare
            vid varje enskilt tillfälle. Det kan leda till att de äldre inte
            får de medicinska insatser som behövs för att de ska må så bra
            som möjligt. I flera fall leder detta till ett stort lidande och
            en för tidig död för de äldre. Regeringen bör ta initiativ till
            att läkarnas insatser på de särskilda boendena ses över och förbättras.
            Detta bör riksdagen som sin mening ge regeringen till känna.
          </p>
          <p xml:id="i-45D6o9uSVksMzUh7GHDRCd">
            Regeringen bör återkomma till riksdagen med ett förslag som innebär
            att läkare ska kunna anställas direkt av kommunerna för att kunna
            ingå i det teamarbete som behövs för en god medicinsk vård och
            en bra hemsjukvård. Detta bör riksdagen som sin mening ge regeringen
            tillkänna.
          </p>
          <head xml:id="i-W9UkHZNiuuuUSqWUeKA4Q" type="h1">
            20 Stoppa felanvändningen av läkemedel
          </head>
          <p xml:id="i-23sEEd3vWgqq1yJicfP5fG">
            Sjukdom i kombination med åldersrelaterade fysiologiska förändringar
            gör äldre mer känsliga för vissa läkemedel. Symptom som orsakas
            av läkemedel kan missuppfattas som ett nytt medicinskt problem
            och leda till att den äldre personen får ytterligare läkemedel.
            Det finns därför ett stort behov av att fördjupa kunskapen om
            hur en omfattande behandling med läkemedel påverkar äldre människor.
          </p>
          <p xml:id="i-WAKQomtanX5RTaigFq4Ppw">
            Socialstyrelsen har visat i sin lägesrapport för 2013 att omfattande
            läkemedelsbehandling av äldre personer indikerar en ökad risk
            för död, akutmottagningsbesök, mag- och tarmblödning och fallskador.
            De ökade riskerna kvarstod även efter att hänsyn tagits till de
            äldre personernas bakomliggande sjukdomar och sjukdomarnas allvarlighetsgrad.
          </p>
          <p xml:id="i-EeaU2E6c2jxwxb1udXGTMC">
            Vissa förbättringar har skett men fortfarande är bristerna stora
            när det gäller läkemedelsanvändningen. Det gäller inte minst den
            täta uppföljning som måste ske när det gäller läkemedel till äldre
            med många olika sjukdomar. Då räcker det inte att göra läkemedelsgenomgångar
            varje eller vartannat år. Kunskapen hos alla personalgrupper måste
            öka och alla måste kunna reagera när någon äldre inte mår bra.
          </p>
          <p xml:id="i-7ephtySCdVzZw7L1mUzUtu">
            Ansvaret för utskrivning av läkemedel ligger hos den eller de
            läkare som skriver ut dem. För att kunna hålla reda på hur olika
            läkemedel kan påverka varandra behövs naturligtvis såväl kunskap
            som it-stöd och tid för att kunna följa upp den äldre patientens
            hälsoutveckling. Det måste också tas ett helhetsansvar för alla
            läkemedel en patient har oavsett om det är flera olika läkare
            som har ordinerat dem. Den läkare som sätter in medicinen måste
            se till att biverkningar följs upp och utvärderas. Regeringen
            bör återkomma till riksdagen med förslag på hur uppföljning och
            utvärdering av läkemedelsbiverkningar för den enskilde patienten
            kan förbättras. Detta bör riksdagen som sin mening ge regeringen
            till känna.
          </p>
          <head xml:id="i-15BWJwxPhZtz89H1DYHQMK" type="h1">
            21 Minska den psykiska ohälsan hos äldre
          </head>
          <p xml:id="i-4WsBZoWzemYuDXjaGuUHds">
            Många äldre brottas med oro, ängslan, ångest och sömnproblem.
            En fjärdedel av alla självmord begås av personer över 65 år och
            risken att drabbas av depression är fyra gånger så hög som för
            andra vuxna.
          </p>
          <p xml:id="i-PRrh6VBSqE8qH39Bh9Q14J">
            Det finns en föreställning om att åldrandet i sig är en period
            av livet där ledsamhet och livströtthet är naturligt. Kanske är
            det därför synen på äldres behov av insatser för psykisk ohälsa
            hittills inte fått ett särskilt stor utrymme i diskussionen om
            utvecklingen av en god äldrevård och äldreomsorg. Det innebär
            att det som erbjuds när äldre drabbas av psykisk ohälsa ofta är
            piller.
          </p>
          <p xml:id="i-S8p2yJTdkWYn7GgoS6uKZB">
            Kunskap om och metoder att arbeta mot äldres psykiska ohälsa
            behöver spridas bättre inom alla personalkategorier som arbetar
            med äldre. Sjukvården och äldreomsorgen behöver hitta samverkansformer
            på detta område. Äldre med psykisk ohälsa har ofta sammansatta
            och komplexa behov som kräver både somatiska och psykiatriska
            insatser.
          </p>
          <p xml:id="i-DB9WaaEuf6uknYHmmDJq4M">
            Det saknas inte forskning om äldres psykiska hälsa och inte heller
            om vilka metoder som är effektiva för att möta ohälsa inom gruppen.
            Denna kunskap är däremot inte tillräckligt spridd och inom många
            landsting saknas en utbyggd äldrepsykiatri.
          </p>
          <head xml:id="i-RNBJvvv6Yb2wV1qvUKHn6d" type="h1">
            22 Äldres munhälsa
          </head>
          <p xml:id="i-71aEL7iSRFbsfR9dPZCnmr">
            Drygt fyra av tio pensionärer upplever att de har problem med
            mun och tänder. Ännu värre är det kanske att så få vet vilken
            hjälp de kan få. Sveriges tandläkarorganisationer och pensionärsorganisationer
            är överens om att informationen är bristfällig och måste förbättras.
          </p>
          <p xml:id="i-Qot28zP7DPYXQNbBieLsdY">
            Vänsterpartiet anser att alla pensionärer ska erbjudas information
            om hur åldrandet påverkar munhälsan, sambandet mellan allmän hälsa
            och munhälsa samt vilka rättigheter de har när det gäller tandvård.
            Regeringen bör ge lämplig instans i uppdrag att både utforma information
            om äldres munhälsa och rätt till tandvård och tillse att informationen
            på lämpligt sätt når fram till målgruppen. Detta bör riksdagen
            som sin mening ge regeringen till känna.
          </p>
          <p xml:id="i-5qPHqBRZWHsdWfFHDmQzPp">
            Kunskapen om äldres mun- och tandhälsa måste även öka hos äldreomsorgens
            personal så att äldre, inte minst inom hemtjänsten, kan få hjälp
            och stöd att sköta sina tänder. Det är många gånger en integritetskänslig
            fråga som måste utföras med både kunskap och finkänslighet.
          </p>
          <p xml:id="i-RRQdZiYpSy8HxPXvtSmY2U">
            Folktandvården har redan idag som uppgift att samverka med t.ex.
            primärvården och mödravården. Regeringen bör arbeta för att det
            tas fram nationella riktlinjer för samverkan mellan folktandvården,
            primärvården och äldreomsorgen. Detta bör riksdagen ge regeringen
            tillkänna
          </p>
          <head xml:id="i-BsveNXEu4zvyqDDJqD3x9e" type="h1">
            23 Utveckla anhörigstödet
          </head>
          <p xml:id="i-K2amsE2LeaEpVKCdKgV6Ua">
            Anhöriga gör en stor och ovärderlig insats ifråga om stöd och
            omsorg av äldre kvinnor och män. Den insatsen måste dock alltid
            bygga på en frivillig basis. Den äldre kvinnan eller mannen måste
            vilja ha hjälpinsatser från sina närstående och de närstående
            måste både ha möjlighet och vilja att utföra dem.
          </p>
          <p xml:id="i-YH6WkM2xMtSaXGNwdey77J">
            Det bästa anhörigstödet är därför en väl utbyggd äldreomsorg
            med god kvalitet och tillräckligt med kunnig och engagerad personal.
            Detta är också en förutsättning, liksom en väl utbyggd barnomsorg,
            för att både kvinnor och män ska kunna arbeta under hela sin arbetsföra
            ålder. Verkligheten ser dock inte ut så. I Kommunals rapport Åtstramningens
            pris beskriver forskarna Marta Szebehely och Petra Ullmanen, utvecklingen
            så här:
          </p>
          <p xml:id="i-HQNxAqJ8b8af5tCrvJ5Zin">
            Äldreomsorgen har minskat under tre decennier. Under 1980- och
            1990-talen
          </p>
          <p xml:id="i-SbNWUSvMRuAQifYgA3hnFY">
            minskade främst antalet äldre som fick hemtjänst, men även de
            som fick äldreboende. Mellan 2001 och 2012 försvann var fjärde
            plats i äldreboende, drygt 30 000 platser. Även om antalet äldre
            personer med hemtjänst har ökat under samma period är det få av
            dem som har fått lika många hjälptimmar som i ett äldreboende.
          </p>
          <p xml:id="i-RC1i9uaqyZtbSkNweUnHxL">
            Minskningen i äldreboenden har därmed inte kompenserats av utökad
            hemtjänst, sett till antalet hjälptimmar. Istället har bortfallet
            av offentlig omsorg i huvudsak ersatts av barnens och andra anhörigas
            insatser. Anhörigomsorgen har ökat kontinuerligt sedan 1980-talet
            och nytt under 2000-talet är att ökningen berör anhöriga till
            alla grupper av äldre, oavsett utbildningsnivå. Tidigare ökade
            anhörigas insatser främst bland barn till lågutbildade äldre.
            Privat köpt hjälp har också ökat men det rör sig oftast om få
            timmar och det har ökat betydligt mindre än anhörigas insatser.
            Det finns ett tydligt klassmönster där anhörigomsorg är betydligt
            vanligare och mer omfattande bland äldre med lägre utbildning
            medan privat köpt hjälp är vanligare bland äldre med högre utbildning.
            360 000 personer i förvärvsaktiv ålder hjälper en äldre, sjuk
            eller funktionshindrad närstående dagligen eller flera gånger
            i veckan. Samtidigt har 80 000–100 000 personer gått ned i arbetstid
            eller slutat arbeta helt för att vårda. Det gäller främst kvinnor
            med lägre utbildning.
          </p>
          <p xml:id="i-Hj3SE3rf1u6asnNifHwRdE">
            Vänsterpartiets satsning på fler anställda inom äldreomsorgen
            och på fortsatt kompetenslyft för de anställda är således också
            en satsning på de anhöriga. Det är viktigt att utveckla anhörigstödet
            till dem som vill och kan hjälpa sina närstående eller sin partner.
            Anhörigstöd ska ingå i kommunens ordinarie verksamhet och inte
            vila på projektpengar. När de statliga stimulanspengarna till
            kommuner nu har förts över till de generella statsbidragen till
            kommuner och landsting är det upp till varje kommun att se till
            att utveckla anhörigstödet. Det är viktigt att detta sker i strukturerad
            form med tydligt ansvariga och kompetent personal. Det är nu extra
            viktigt att följa vad som händer med anhörigstödet när resurserna
            inte längre är öronmärkta.
          </p>
          <p xml:id="i-8rSHxWWfZgo3qZsyrC4K25">
            En fråga som genast bör belysas särskilt är att äldre personer
            med utländsk härkomst generellt sett får mindre offentlig vård
            och omsorg än svenskfödda äldre. I stället får anhöriga ge det
            stöd och den hjälp som behövs. Anhörigvårdare med utländsk bakgrund
            representerar i dag 70 procent av kommunernas anhöriganställningar.
            Det finns ett stort behov av att utveckla metoder för att nå anhörigvårdare
            med utländsk bakgrund. Socialstyrelsen bör därför få i uppdrag
            att särskilt uppmärksamma hur stödet till anhörigvårdare med utländsk
            bakgrund utvecklas. Detta bör riksdagen som sin mening ge regeringen
            till känna.
          </p>
          <p xml:id="i-MseoFzxbvqrUzqz5PyvuPf">
            Nationellt kompetenscentrum anhöriga är en viktig verksamhet
            för att utveckla anhörigstödet och sprida kunskaper och erfarenheter
            i landet. Verksamheten har utvärderats och fått mycket goda vitsord.
            Vänsterpartiet föreslår att Nationellt kompetenscentrum anhöriga
            blir permanent så att de kan arbeta mer långsiktigt. Se också
            motion 2013/14:So456 Delaktighet för personer med funktionsnedsättning.
          </p>
          <p xml:id="i-LzU8So3dTRmHbtJRo5Ctat">
            Anhörigorganisationerna (Anhörigas Riksförbund, Demensförbundet
            och Alzheimersföreningen m.fl.) spelar en viktig roll som påtryckare,
            opinionsbildare, kunskapsspridare och som stöd för sina medlemmar.
            Deras kunskaper och erfarenheter ska tas till vara för att utveckla
            både äldreomsorgen och anhörigstödet. Organisationerna måste också
            få förutsättningar att utveckla sina egna verksamheter.
          </p>
          <head xml:id="i-RnGMZ6VmHnAqpPCUp1Y9oG" type="h1">
            24 Våld mot äldre
          </head>
          <p xml:id="i-D9VqPdSX3K8DkaPDKBdKLg">
            Våld mot äldre kvinnor och män osynliggörs i stor utsträckning.
            Detta trots att äldre i flera avseenden är en extra utsatt grupp
            när det gäller vissa typer av våld. Både äldre kvinnor och äldre
            män utsätts för våld. Våldet som riktas mot äldre kvinnor är dock
            mer upprepat och av ett allvarligare slag än det som drabbar äldre
            män (se Brottsoffermyndighetens omfångsundersökning Ofrid – Våld
            mot äldre kvinnor och män, 2001). Mäns sexuella våld drabbar även
            äldre kvinnor vilket ofta osynliggörs.
          </p>
          <p xml:id="i-BapFWaZ5WV17ftRSQxBpVL">
            Rapporter från såväl Socialstyrelsen som Brottsoffermyndigheten
            visar att våld mot äldre kvinnor förekommer i en sådan omfattning
            att det är att betrakta som ett folkhälsoproblem. Trots det riktas
            ingen av de 56 åtgärderna i regeringens handlingsplan när det
            gäller mäns våld mot kvinnor speciellt till äldre kvinnor som
            utsatts för mäns våld. Dessutom är kunskapen om mäns våld mot
            äldre kvinnor bristfällig, bl.a. inom vård och omsorgsverksamheter.
          </p>
          <p xml:id="i-VB3CUDv18vg212WpG8aZtL">
            Resultatet som återkommer i många studier är att äldre människor
            uppfyller flera allmänna riskfaktorer för våldsutsatthet: små
            nätverk och svag social kontroll, stort beroende av andra och
            låg sannolikhet för vedergällning eller motangrepp. Särskilt utsatta
            äldre, som demenssjuka, löper en förhöjd risk att utsättas för
            våld och bara en liten del av våldet upptäcks. Följderna av våldet
            som blåmärken, skrapsår, benbrott kan hänvisas till att den äldre
            skadat sig själv genom fallolyckor. Det som är mest osynliggjort
            när det gäller våld mot äldre är närstående mäns våld mot äldre
            kvinnor. Många har svårt att tänka sig att pappa eller farfar
            utsätter mamma eller farmor för våld.
          </p>
          <p xml:id="i-S6sjXT36jM3pApkvu1EkXk">
            Män som under ett långt liv har utsatt kvinnor för våld slutar
            inte med det efter 65 års ålder. Tystnaden och osynliggörande
            kring våld mot äldre måste brytas. Mäns våld mot äldre kvinnor
            behöver särskilt lyftas fram.
          </p>
          <p xml:id="i-VM5yngQwx1oCv5afAJLuzz">
            Region Gotlands socialförvaltning har sedan 2010 drivit Freda-verksamheten
            för att ge bättre stöd till äldre och personer med funktionsnedsättning
            som har utsatts för våld. I anslutning till verksamheten och som
            underlag för det fortsatta utvecklingsarbetet har man genomfört
            en kartläggning av våldet mot äldre. Mer än 15 procent av befolkningen
            över 65 år uppger att de har utsatts för våld i någon form.
          </p>
          <p xml:id="i-HbqcukH1zG9baSaqUJucVY">
            Kvinnor har större erfarenhet av våld än män och det gäller särskilt
            den yngre åldersgruppen 65–71 år. Kvinnor uppger också att de
            oftare utsätts av upprepat våld. Våldet utövas framförallt i hemmet
            och det är antingen en främmande man eller en partner som är förövare.
            Kvinnor anger dock oftare än män att de har blivit utsatta för
            våld av en tidigare partner.
          </p>
          <p xml:id="i-4NAndmWdqp5mJ7BxGJgMUF">
            Freda-verksamheten är en del av den fasta verksamheten och består
            av fyra konkreta åtgärdsområden. Genom utbildning ska man bli
            bättre på att upptäcka våldet. En organisationsstruktur har även
            byggts upp för att hantera ärenden och agera. Det genomförs metod-
            och verksamhetsutveckling för att anpassa och tillgängliggöra
            insatserna för dem som utsätts för våld. Med hjälp av information
            och statistik synliggörs problemet och är ständigt aktuellt.
          </p>
          <p xml:id="i-2pDDpFnm8vT9s3WHumBeXC">
            Vänsterpartiet har tidigare motionerat att en nationell handlingsplan
            ska tas fram för att öka kunskaperna kring och systematiskt motverka
            våld mot äldre. Socialutskottet drev i våras igenom att regeringen
            ska ta fram en nationell strategi när det gäller våld mot äldre.
            Vi förutsätter att den skyndsamt tas fram. För att ytterligare
            öka kunskaperna om våld mot äldre kvinnor och män föreslår vi
            att avsnitt om våld mot äldre införs i grund- och fortutbildningar
            för yrkesverksamma som möter äldre. Vi avsätter i vår motion 2013/14:So539
            Utgiftsområde 9 Hälsovård, sjukvård och social omsorg, pengar
            till kommunerna för att öka kunskaperna om våld mot äldre hos
            samtliga anställda inom äldreomsorgen. Denna kunskapssatsning
            ska ha ett tydligt könsperspektiv och syfta till att skapa en
            tydlig struktur och ansvarsfördelning inom äldreomsorgen vad det
            gäller insatser i form av stöd och skydd till våldsutsatta äldre.
          </p>
        </div>
        <div xml:id="i-5axPgtF7DMrBFvcqqHzK9d" type="signatureBlock">
          <list xml:id="i-Btj6fQ7FNAqH8uKAQKehDn">
            <item xml:id="i-Kq3uF6pvGCbL3nSbrgLtfu" type="signature">
              Eva Olofsson (V)
            </item>
            <item xml:id="i-3fGYz7qnQd5sUJd5qq7W7c" type="signature">
              Bengt Berg (V)
            </item>
            <item xml:id="i-X3D1bP9fWiJico2w6TdH84" type="signature">
              Marianne Berg (V)
            </item>
            <item xml:id="i-XCBgvNHNAT9GrVumTv5sqg" type="signature">
              Amineh Kakabaveh (V)
            </item>
            <item xml:id="i-CDyKxNMVabLtbkjxwkcWTc" type="signature">
              Lars Ohly (V)
            </item>
            <item xml:id="i-T4GThCsdjUBdadSyjVtwaJ" type="signature">
              Lena Olsson (V)
            </item>
            <item xml:id="i-7ycaM1zbqiXM9wHJxdFpgr" type="signature">
              Mia Sydow Mölleby (V)
            </item>
          </list>
        </div>
      </div>
    </body>
  </text>
</TEI>
