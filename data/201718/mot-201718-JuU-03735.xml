<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-JuU-03735">
  <teiHeader>
    <fileDesc>
      <titleStmt>
        <title>Bekämpa terrorism</title>
        <author corresp="i-M8LKQKEcsjHJKv8kSmhVcX">av Tomas Tobé m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3735 av Tomas Tobé m.fl. (M)</title>
          <idno type="rdwebb">H5023735</idno>
          <rs type="number">3735</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H5023735/text</ref>
          <ref type="dokument_url_html">http://data.riksdagen.se/dokument/H5023735</ref>
          <ref type="dokumentstatus_url_xml">http://data.riksdagen.se/dokumentstatus/H5023735</ref>
          <ref type="docx">http://data.riksdagen.se/fil/07683E71-005C-420B-8BA9-4E8B73BF793D</ref>
          <ref type="pdf">http://data.riksdagen.se/fil/4588D670-D3FA-468B-B8D8-3353823887D3</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-M8LKQKEcsjHJKv8kSmhVcX</idno>
            <name>Tomas Tobé</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-NiuBLX8hzt3w2Uyev12Wbt</idno>
            <name>Krister Hammarbergh</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-Ey2xJ5PQcAYBGtnz2AK3qu</idno>
            <name>Anti Avsan</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3yGB8i2p5vZhm4Sy536rgC</idno>
            <name>Anders Hansson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-DGcLR21cjcBjrD374xbmmM</idno>
            <name>Ellen Juntti</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-3Grh8TCtLTMtZdMgN1X5RJ</idno>
            <name>Pål Jonson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-CkK6fQfo1qCyBXzt8DagFe" type="signed"/>
        <correspContext corresp="i-CkK6fQfo1qCyBXzt8DagFe">
          <note type="signatory" corresp="i-M8LKQKEcsjHJKv8kSmhVcX"/>
          <note type="signatory" corresp="i-NiuBLX8hzt3w2Uyev12Wbt"/>
          <note type="signatory" corresp="i-Ey2xJ5PQcAYBGtnz2AK3qu"/>
          <note type="signatory" corresp="i-3yGB8i2p5vZhm4Sy536rgC"/>
          <note type="signatory" corresp="i-DGcLR21cjcBjrD374xbmmM"/>
          <note type="signatory" corresp="i-3Grh8TCtLTMtZdMgN1X5RJ"/>
        </correspContext>
        <correspAction xml:id="i-ArDG3MxFUY64kPMnEQBNep" type="submitted">
          <date when="2017-10-05"/>
          <time when="15:49:52"/>
        </correspAction>
        <correspAction xml:id="i-W7yUDxs6fsAq8rtqsXVZni" type="reviewed">
          <date when="2017-10-05"/>
          <time when="18:05:32"/>
        </correspAction>
        <correspAction xml:id="i-Lhkndb9NcUPmTrHpfjRg7X" type="referred">
          <date when="2017-10-13"/>
        </correspAction>
        <correspAction xml:id="i-7gnW2E41vPTdA3TfuoEcYN" type="assigned">
          <date when="2018-11-23"/>
          <time when="08:42:20"/>
        </correspAction>
        <correspContext corresp="i-7gnW2E41vPTdA3TfuoEcYN">
          <ref type="assignedTo">Justitieutskottet</ref>
        </correspContext>
        <correspAction xml:id="i-PPNzCSod9kWWYnTzQAYD4N" type="behandlas_i"/>
        <correspContext corresp="i-PPNzCSod9kWWYnTzQAYD4N">
          <ref type="uppgift">2017/18:JuU16</ref>
          <ref type="ref_dok_id">H501JuU16</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU16</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-JBwigk3JkShaiUEKY4UVwu" type="behandlas_i"/>
        <correspContext corresp="i-JBwigk3JkShaiUEKY4UVwu">
          <ref type="uppgift">2017/18:JuU11</ref>
          <ref type="ref_dok_id">H501JuU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU11</ref>
          <ref type="ref_dok_titel">2017 års redogörelse för tillämpningen av lagen om särskild utlänningskontroll</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7gcExeDfKNYY4f8twU51JK" type="behandlas_i"/>
        <correspContext corresp="i-7gcExeDfKNYY4f8twU51JK">
          <ref type="uppgift">2017/18:JuU14</ref>
          <ref type="ref_dok_id">H501JuU14</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU14</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-WTMDK7ACASz7vhLMXPKR7i" type="behandlas_i"/>
        <correspContext corresp="i-WTMDK7ACASz7vhLMXPKR7i">
          <ref type="uppgift">2017/18:SfU15</ref>
          <ref type="ref_dok_id">H501SfU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">SfU15</ref>
          <ref type="ref_dok_titel">Migration och asylpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-9NBXzUvQvDwrkLo4snm41T" type="behandlas_i"/>
        <correspContext corresp="i-9NBXzUvQvDwrkLo4snm41T">
          <ref type="uppgift">2017/18:UU2</ref>
          <ref type="ref_dok_id">H501UU2</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-RGfVpZUFVrYr6AfL39dLRP" type="behandlas_i"/>
        <correspContext corresp="i-RGfVpZUFVrYr6AfL39dLRP">
          <ref type="uppgift">2017/18:JuU1</ref>
          <ref type="ref_dok_id">H501JuU1</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU1</ref>
          <ref type="ref_dok_titel">Utgiftsområde 4 Rättsväsendet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-AY5koZXePxbtmrVDGPZNYx" type="behandlas_i"/>
        <correspContext corresp="i-AY5koZXePxbtmrVDGPZNYx">
          <ref type="uppgift">2017/18:JuU13</ref>
          <ref type="ref_dok_id">H501JuU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU13</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PES3APDD6XukJpsqftDhrz" type="behandlas_i"/>
        <correspContext corresp="i-PES3APDD6XukJpsqftDhrz">
          <ref type="uppgift">2017/18:KrU3</ref>
          <ref type="ref_dok_id">H501KrU3</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KrU3</ref>
          <ref type="ref_dok_titel">Civila samhället inklusive trossamfund</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2qQ6YpYiwsJtddurZXzf3z" type="behandlas_i"/>
        <correspContext corresp="i-2qQ6YpYiwsJtddurZXzf3z">
          <ref type="uppgift">2017/18:JuU15</ref>
          <ref type="ref_dok_id">H501JuU15</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU15</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-2Qh4K76TJK1yHyJwoMhnHt" type="behandlas_i"/>
        <correspContext corresp="i-2Qh4K76TJK1yHyJwoMhnHt">
          <ref type="uppgift">2017/18:JuU35</ref>
          <ref type="ref_dok_id">H501JuU35</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">JuU35</ref>
          <ref type="ref_dok_titel">En mer heltäckande terrorismlagstiftning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4FDrA8gGGtMAyvUkCGCGCt" type="behandlas_i"/>
        <correspContext corresp="i-4FDrA8gGGtMAyvUkCGCGCt">
          <ref type="uppgift">2017/18:KU34</ref>
          <ref type="ref_dok_id">H501KU34</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">KU34</ref>
          <ref type="ref_dok_titel">Fri- och rättigheter, m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-LXfxB1aNT9J8r97EMsfZ32" type="motHeader">
        <div xml:id="i-LwrqoJ5KAXmDnHg6gDuyhP" type="motTitle">
          Motion till riksdagen 2017/18:3735 av Tomas Tobé m.fl. (M) Bekämpa
          terrorism
        </div>
      </div>
      <div xml:id="i-8DzFTBcWangaymxJUdtaZd" type="motBody">
        <div xml:id="i-MAPVLQV15uHnXbzLDq4LPs" type="motProposal" subtype="förslag">
          <head xml:id="i-99J3aGFSrxRdosNCp56q34">
            Förslag till riksdagsbeslut
          </head>
          <list xml:id="i-BgMQND72aHvmXky3ZZkrga" style="ol">
            <item xml:id="i-CojE4ZzQUSxiNABQTB8kgY">
              Riksdagen ställer sig bakom det som anförs i motionen om samordning
              och effektivisering av samhällets insatser för att bryta det utanförskap
              och den utsatthet som finns i områden som är utsatta för allvarlig
              brottslighet, och detta tillkännager riksdagen för regeringen.
            </item>
            <item xml:id="i-GA3cCtSaC89oXni2obiJrJ">
              Riksdagen ställer sig bakom det som anförs i motionen om att
              regeringen ska ta fram en konkret handlingsplan för det förebyggande
              arbetet mot radikalisering och terrorism och tillkännager detta
              för regeringen.
            </item>
            <item xml:id="i-HU1HhrUjbuty2gfv8SEVig">
              Riksdagen ställer sig bakom det som anförs i motionen om att
              ansvaret för arbetet att motverka radikalisering och våldsbejakande
              extremism ska ligga på högsta politiska nivå i kommunerna och
              tillkännager detta för regeringen.
            </item>
            <item xml:id="i-6F4aMXbKvUM2twvbaBzZEs">
              Riksdagen ställer sig bakom det som anförs i motionen om att
              se över offentlighets- och sekretesslagen i syfte att underlätta
              överföringen av uppgifter mellan olika aktörer för att bättre
              kunna förebygga och bekämpa terrorism och tillkännager detta för
              regeringen.
            </item>
            <item xml:id="i-TRc5g2ov2Tztii2H6f6YpY">
              Riksdagen ställer sig bakom det som anförs i motionen om att
              Säkerhetspolisen ska ges ett tydligt samordningsuppdrag gällande
              personer som misstänks ha kopplingar till terrorismrelaterad verksamhet,
              och detta tillkännager riksdagen för regeringen.
            </item>
            <item xml:id="i-8PwQ2T4LVjGHjfghXejLJ5">
              Riksdagen ställer sig bakom det som anförs i motionen om att
              regeringen ska ta initiativ till den lagstiftning som krävs för
              att kunna säkerställa att inga offentliga medel utbetalas som
              riskerar att komma till användning för verksamhet eller åtgärder
              som riskerar att direkt eller indirekt främja eller stödja radikalisering,
              våldsbejakande extremism eller terrorism, och detta tillkännager
              riksdagen för regeringen.
            </item>
            <item xml:id="i-CS1fnMX3wPJLGQVhN9aTvA">
              Riksdagen ställer sig bakom det som anförs i motionen om att
              regeringen ska ta initiativ till den lagstiftning som krävs för
              att kunna säkerställa att felaktigt utbetalda eller felaktigt
              använda offentliga medel ska kunna återkrävas om medlen kommit
              till användning för verksamhet eller åtgärder som främjat eller
              riskerar att direkt eller indirekt stödja radikalisering, våldsbejakande
              extremism eller terrorism, och detta tillkännager riksdagen för
              regeringen.
            </item>
            <item xml:id="i-QjAW1YaBn5SsnzTSHJjDAZ">
              Riksdagen ställer sig bakom det som anförs i motionen om att
              dels ett system för upptäckt och identifiering, dels ett system
              för övervakning och uppföljning av potentiella terrorister bör
              tillskapas som rättsligt, praktiskt och med tillräcklig precision
              i olika myndigheters verksamheter effektivt kan bidra till att
              urskilja individer som kan innebära en risk för rikets säkerhet,
              och detta tillkännager riksdagen för regeringen.
            </item>
            <item xml:id="i-As7FzhZfrqC8kKcaQVKrjh">
              Riksdagen ställer sig bakom det som anförs i motionen om att
              en strategi för att hantera återvändare ska tillskapas där lagföring
              ska komma i främsta rummet, och detta tillkännager riksdagen för
              regeringen.
            </item>
            <item xml:id="i-AdZQnaPCDSrJLEwRAKEGkx">
              Riksdagen ställer sig bakom det som anförs i motionen om att
              ge ytterligare ökade resurser till Säkerhetspolisen för att kunna
              möta terroristhotet och tillkännager detta för regeringen.
            </item>
            <item xml:id="i-RmeRRaKDH2EPxJcu3Ck1TZ">
              Riksdagen ställer sig bakom det som anförs i motionen om att
              Nationella insatsstyrkan ska ha tillräcklig operativ förmåga och
              kunna agera i samband med terroristangrepp på flera geografiska
              platser samtidigt och tillkännager detta för regeringen.
            </item>
            <item xml:id="i-XT9HzzGSyPCd6gywpycwVX">
              Riksdagen ställer sig bakom det som anförs i motionen om kapaciteten
              och behovet av att i Sverige kunna utreda terroristbrott och krigsbrott
              som begåtts utomlands och tillkännager detta för regeringen.
            </item>
            <item xml:id="i-7i3qiKcZUf3GEjEonKLXzH">
              Riksdagen ställer sig bakom det som anförs i motionen om ett
              utvecklat och fortsatt arbete för att inom Kriminalvården kunna
              upptäcka och motverka radikalisering på kriminalvårdsanstalterna
              samt inom frivården och tillkännager detta för regeringen.
            </item>
            <item xml:id="i-E3Qw9tN6QbHVMPrbYa6PsF">
              Riksdagen ställer sig bakom det som anförs i motionen om att
              regeringen ska ta initiativ till strukturerad och bred samverkan
              mellan myndigheter – som Säkerhetspolisen, polisen, Ekobrottsmyndigheten,
              Skatteverket, Tullverket, Kronofogdemyndigheten, Finansinspektionen,
              Bolagsverket och andra – och bank- och finanssektorn samt andra
              branscher och branschföreträdare i syfte att kunna upptäcka och
              ta initiativ mot finansiering av terrorism och tillkännager detta
              för regeringen.
            </item>
            <item xml:id="i-DUpr7MGEr3PfjKhJ1Cfkkd">
              Riksdagen ställer sig bakom det som anförs i motionen om att
              ge polisen, Tullverket och Kronofogdemyndigheten ett tydligt uppdrag
              att löpande samverka och genomföra gemensamma kontroller för att
              komma åt finansiering av terrorism och tillkännager detta för
              regeringen.
            </item>
            <item xml:id="i-28cRcXGMxFAVWWS2yZ8gM9">
              Riksdagen ställer sig bakom det som anförs i motionen om att
              regeringen ska ta initiativ till åtgärder som ska motverka och
              med straffrättsliga medel kunna bekämpa finansiering av terrorism
              som sker vid sidan av de reguljära finansiella systemen och tillkännager
              detta för regeringen.
            </item>
            <item xml:id="i-GzxpkK4nDMaoKu1gWmf56R">
              Riksdagen ställer sig bakom det som anförs i motionen om att
              det bör göras möjligt att erhålla underrättelseinformation från
              signalspaning parallellt med en pågående förundersökning avseende
              en viss person, och detta tillkännager riksdagen för regeringen.
            </item>
            <item xml:id="i-9u5TqeoWRJps2Ao9vTk13u">
              Riksdagen ställer sig bakom det som anförs i motionen om att
              regeringen ska ta initiativ till en bredare översyn av om nuvarande
              lagstiftning på tvångsmedelsområdet står i överensstämmelse med
              dagens tekniska utveckling samt redan känd kommande och förväntad
              teknikutveckling och vid behov återkomma med förslag till lagändringar
              och eventuell ny lagstiftning, och detta tillkännager riksdagen
              för regeringen.
            </item>
            <item xml:id="i-7kKs5HrBQmrbPVhJF1gGrW">
              Riksdagen ställer sig bakom det som anförs i motionen om att
              regeringen ska ta initiativ till en bredare översyn av Säkerhetspolisens
              behov av nya verktyg för att upptäcka och utreda terroristbrott,
              utöver hemlig dataavläsning som är under utredning, och tillkännager
              detta för regeringen.
            </item>
            <item xml:id="i-GyUzY9pjWUtfpwQkkwsWeP">
              Riksdagen ställer sig bakom det som anförs i motionen om att
              regeringen bör göra en allmän översyn av preventivlagstiftningen
              i syfte att utreda om det föreligger behov av att göra den användbar
              i fler fall än i dag, och detta tillkännager riksdagen för regeringen.
            </item>
            <item xml:id="i-EZPtKTAN8feW3ojYyAs6SW">
              Riksdagen ställer sig bakom det som anförs i motionen om att
              regeringen ska utreda en ny form av preventivlagstiftning som
              ger Säkerhetspolisen möjlighet att kalla återvändare till förhör,
              i syfte att erhålla information i underrättelsesyfte, när förutsättningar
              att inleda förundersökning inte föreligger, och detta tillkännager
              riksdagen för regeringen.
            </item>
            <item xml:id="i-Nj7SpGt6RtgaV43CEa1MoP">
              Riksdagen ställer sig bakom det som anförs i motionen om att
              regeringen bör tillskapa en strategi för att hantera problemen
              med cyberkriminalitet – som också kan kopplas till terroristorganisationer
              – och hur terroristorganisationers användning och propagandaspridning
              på internet och sociala medier ska motverkas och hanteras, och
              detta tillkännager riksdagen för regeringen.
            </item>
            <item xml:id="i-585xPy8gi1ACP56AdLgkV7">
              Riksdagen ställer sig bakom det som anförs i motionen om att
              regeringen snarast ska presentera lagförslag som skapar förutsättningar
              för att lagringen och överlämningen av trafikdatauppgifter fungerar
              när det gäller brott som hotar rikets säkerhet, och detta tillkännager
              riksdagen för regeringen.
            </item>
            <item xml:id="i-UKHeTViZFLRe22iPWEM9Qs">
              Riksdagen ställer sig bakom det som anförs i motionen om att
              regeringen snarast bör ta initiativ till ytterligare kriminalisering
              av samröre med terroristorganisationer genom medverkan i stödfunktioner
              – såsom materielvård, transport och underhåll, matlagning eller
              på annat liknande sätt – som bidrar till organisationens förmåga
              att delta i en väpnad konflikt eller att begå allvarliga brott,
              och detta tillkännager riksdagen för regeringen.
            </item>
            <item xml:id="i-XK4KCbSztoq8yaGb6SpTKY">
              Riksdagen ställer sig bakom det som anförs i motionen om att
              se över möjligheten att i svenska pass skriva in förbud mot att
              besöka vissa länder i syfte att förhindra deltagande i terroristaktiviteter
              och tillkännager detta för regeringen.
            </item>
            <item xml:id="i-JZFcDtd5mY9EDKhxamj4B2">
              Riksdagen ställer sig bakom det som anförs i motionen om att
              utreda frågan om det kan göras möjligt att återkalla ett svenskt
              medborgarskap för den som döms för terroristbrott och viss annan
              terrorismrelaterad brottslighet och har dubbla medborgarskap,
              och detta tillkännager riksdagen för regeringen.
            </item>
            <item xml:id="i-74C9GRxWftRN9jfvyEBBaa">
              Riksdagen ställer sig bakom det som anförs i motionen om att
              det bör bli lättare att återkalla uppehållstillstånd vid tillräckligt
              starka misstankar om kopplingar till terrorismrelaterad verksamhet
              och viss annan brottslighet och tillkännager detta för regeringen.
            </item>
            <item xml:id="i-CYNzEcXEHJAR86Af1VKozi">
              Riksdagen ställer sig bakom det som anförs i motionen om att
              se över lagen om särskild utlänningskontroll i syfte att den ska
              kunna tillämpas i fler fall än vad som sker i dag och tillkännager
              detta för regeringen.
            </item>
            <item xml:id="i-ByPbtxj4W3iUiNZ2kyogin">
              Riksdagen ställer sig bakom det som anförs i motionen om att
              tillsätta en utredning i syfte att skärpa straffen för vissa brott
              inom terrorismområdet, såsom offentlig uppmaning till terroristbrott,
              rekrytering till terroristbrott, utbildning till terroristbrott,
              finansiering av terroristbrott och resor i terrorismsyfte, och
              tillkännager detta för regeringen.
            </item>
            <item xml:id="i-7UWe4Z6okupzR1xbsdhNwm">
              Riksdagen ställer sig bakom det som anförs i motionen om att
              ett helhetsperspektiv samt kraftfulla åtgärder för bekämpande
              och motverkande av terrorism ska vara fokus för Sveriges internationella
              arbete och tillkännager detta för regeringen.
            </item>
            <item xml:id="i-JBzVLCFygLFVWLxFgH4AH9">
              Riksdagen ställer sig bakom det som anförs i motionen om att
              Sverige ska bidra till kapacitetsutbyggnad av rättsliga funktioner
              i andra länder, inte minst för att kunna säkra bevisning avseende
              terroristbrott och krigsförbrytelser, och tillkännager detta för
              regeringen.
            </item>
            <item xml:id="i-9dRPaHkG9UHih6kx2Kvf78">
              Riksdagen ställer sig bakom det som anförs i motionen om att
              Sverige bör bidra till att världens länder på ett bättre och mer
              effektivt sätt driver på genomförandet och implementeringen i
              nationell lagstiftning av säkerhetsrådets resolutioner, och detta
              tillkännager riksdagen för regeringen.
            </item>
            <item xml:id="i-16AF8tBn8hH9uoTU9PuCbW">
              Riksdagen ställer sig bakom det som anförs i motionen om att
              Sverige bör bidra till att – i de länder där störst behov föreligger
              – utveckla de nationella rättssystemen och tillkännager detta
              för regeringen.
            </item>
            <item xml:id="i-3z48rgEFKvcMiU6r8B8zGs">
              Riksdagen ställer sig bakom det som anförs i motionen om att
              Sverige bör bidra till att utveckla samarbetet inom Europeiska
              unionen för att effektivare kunna bekämpa terrorism och tillkännager
              detta för regeringen.
            </item>
            <item xml:id="i-9o1HVfG8rYxCu1cT1TuU3b">
              Riksdagen ställer sig bakom det som anförs i motionen om att
              i ökad utsträckning använda det svenska biståndet för att stärka
              stater i sönderfall som är i farozonen för att bli baser åt terrorister,
              och detta tillkännager riksdagen för regeringen.
            </item>
          </list>
        </div>
        <div xml:id="i-3UzRRkafhnipfX1RhjB2RF" type="motContent">
          <head xml:id="i-Mm1cektwGh4ULHPLt3TbeK" type="h1">
            Motivering
          </head>
          <p xml:id="i-GizdDd28JDRCi2xFiE46AX">
            Terrorism är vissa brott som begås av individer med ett kvalificerat
            uppsåt att antingen injaga allvarlig fruktan hos en befolkning
            eller en befolkningsgrupp, att otillbörligen tvinga offentliga
            organ eller en mellanstatlig organisation att vidta eller att
            avstå från att vidta en åtgärd, eller – slutligen – att allvarligt
            destabilisera eller förstöra grundläggande politiska, konstitutionella,
            ekonomiska eller sociala strukturer i en stat eller i en mellan­statlig
            organisation.
          </p>
          <p xml:id="i-LKYdNB8gtSkHVb1B4XQrjW">
            Terrorism är, genom det kvalificerade uppsåt som krävs för att
            kunna fällas för terroristbrott, därmed värdestyrd brottslighet
            som – i princip – alltid utgår från en politisk eller en religiös
            värderingsgrund. Terrorism måste därför förebyggas och bekämpas
            på alla plan och det kräver i sin tur en bred palett av olika
            åtgärder. Ansvaret för Sverige som stat att bekämpa terrorism
            föreligger inte bara gentemot den egna befolkningen utan också
            gentemot andra stater och människor i hela världen.
          </p>
          <p xml:id="i-T13qgNuGtAjXTb3r7p6FYq">
            Terrorism är i dag i grunden ett globalt problem där varje stat
            har ett ansvar för att motverka det systematiska användandet av
            våld eller förstörelse som riktas mot oskyldiga människor och
            företrädesvis civila mål. Sverige ska ha en trygghet att lita
            på. Det kräver att kraftfulla åtgärder mot terrorism vidtas.
          </p>
          <p xml:id="i-2DMp8Rt1jp5ry8XgbKaw9R">
            Terrorism är ett allvarligt och på många sätt växande problem
            i hela världen. Vissa länder är mer utsatta än andra. Ser man
            till utvecklingen av terrorismen och den statistik som finns tillgänglig
            i Global Terrorism Database (GTD), där mer än 170 000 terrordåd
            finns registrerade, kan man konstatera att det totala antalet
            dödsfall till följd av terrorism ökade med 80 procent mellan 2013
            och 2014.
          </p>
          <p xml:id="i-W95w1kbbsHBWasdAxxo1Mo">
            Terrorismen är fortfarande starkt koncentrerad till fem av världens
            länder: Afghanistan, Irak, Nigeria, Pakistan och Syrien. Så många
            som 78 procent av de avlidna i terroristattentat förlorade livet
            i dessa länder.
          </p>
          <p xml:id="i-2nxDFgJyJmXPNC9UkanhN3">
            Samtidigt har vi sett de senare åren hur länder i Europa utsatts
            för flera uppmärk­sammade attacker. Bland de länder som utsatts
            finns exempelvis Frankrike, Belgien, Tyskland, Storbritannien,
            Spanien och Sverige. En relativt sett mycket liten del av alla
            dödsfall på grund av terrorism har dock inträffat i det som kan
            kallas västvärlden. Under de senaste 15 åren har endast 0,5 procent
            av alla dödsfall (bortsett från 11 september 2001) inträffat i
            västvärlden. Samtidigt har Daesh/Isil pekat ut Australien, de
            europeiska länderna, Kanada och USA som måltavlor för attacker.
          </p>
          <p xml:id="i-VHewFJiz96uvt9BoY7Kur8">
            Sammanfattningsvis kan sägas att terrorismen i världen har ökat
            i intensitet och spridning. Förståelse för de underliggande faktorerna
            för terrorism är en förutsättning för att kunna skapa effektiva
            strategier för att kunna bekämpa den.
          </p>
          <head xml:id="i-W4xUG2dFBrKV44s6RcfgBz" type="h2">
            Utländska terroriststridande
          </head>
          <p xml:id="i-SQsV5v1fYVsNfVPyRX87Bi">
            Flödet av utländska terroriststridande som har begett sig till
            Irak och Syrien har visser­ligen avtagit, men aktuella beräkningar
            påvisar att sedan 2001 har omkring 35 000 utländska terroriststridande
            från omkring 120 av världens länder begett sig till Irak och Syrien.
          </p>
          <p xml:id="i-SLygvPYgrncrURxxhxqvhq">
            Enligt vissa bedömningar kom över 7 000 nya utländska terroriststridande
            till Irak och Syrien under den första hälften av 2015. Attraktionskraften
            hos Daesh/Isil är fortfarande stark hos många individer även om
            detta inte längre tar sig uttryck genom att dessa individer beger
            sig till Irak och Syrien. Från FN:s sida har man tidigare gjort
            bedömningen att attraktionen att resa som utländsk terroriststridande
            skulle minska om Daesh/Isil inte längre kan kontrollera något
            geografiskt område. Detta är nu på väg att uppnås och är också
            ett viktigt skäl till att Daesh/Isil måste bekämpas med militära
            medel.
          </p>
          <p xml:id="i-PfifQuDnr5R8dWFVbLG2LP">
            Sedan en tid tillbaka är situationen sådan att Daesh/Isil inte
            har något större intresse av tillresta utländska terroriststridande
            som saknar militär kompetens eller någon annan specifik efterfrågad
            kompetens. Personer som sympatiserar med Daesh/Isil har därför
            uppmanats att i stället agera på egen hand i sina hemländer eller
            i andra länder. Det finns skäl att notera att 21 procent av alla
            utländska terroriststridande kommer från europeiska länder medan
            50 procent av dem kommer från grannländer i Mellanöstern och Nordafrika.
          </p>
          <head xml:id="i-U3XtzsMzm9rkcU4QDEhYk1" type="h2">
            Flyktingströmmar
          </head>
          <p xml:id="i-WgdV17uhNidGJDvUuawFpu">
            Tio av de elva länder som hade mer än 500 avlidna på grund av
            terrorism hade också de högsta nivåerna av flyktingar och internflyktingar
            (internally displaced people, IDP). Ser man till konflikten i
            Syrien kan man konstatera att den har föranlett att 4 miljoner
            människor har flytt över landets gräns, men att det under 2014
            fanns 7,6 miljoner internflyktingar i Syrien.
          </p>
          <head xml:id="i-WJJj1DwG5KNYFY9G29YTWM" type="h2">
            Kostnader
          </head>
          <p xml:id="i-LrVXSUnDcaFk747FzpxA7C">
            Kostnaderna förorsakade av terrorismen har ökat dramatiskt. Uppskattningar
            har visat att den ekonomiska kostnaden för terrorism nådde sin
            dittills högsta nivå 2014 efter en ökning om 61 procent från närmast
            föregående år och en tiofaldig ökning räknat från år 2000. Beloppet
            för 2014 hamnade på 52,9 miljarder USD.
          </p>
          <head xml:id="i-XDKqkyN7y9p8q84dp9JS1o" type="h2">
            Utanförskapsområden och radikalisering
          </head>
          <p xml:id="i-7YTBKBw4PwNSVFRtv9R69H">
            Sverige har liksom andra länder i västvärlden socioekonomiskt
            svaga områden som är utsatta för allvarlig brottslighet. Polisen
            har klassificerat dessa som särskilt utsatta områden, riskområden
            och utsatta områden där det finns en förhöjd risk för att individer
            och grupper av individer radikaliseras. Låg polisiär närvaro och
            hög brottslighet i sådana områden leder till att laglydiga människor
            tappar tilltron till rättsväsendet. Allmänt sett är sådan utsatthet
            och upplevd rättslöshet starka underliggande drivkrafter för radikalisering
            och terrorism.
          </p>
          <p xml:id="i-9GNzjruT6miXQoe2xJQjvj">
            Polisens kontaktskapande arbete bör riktas mot laglydiga människor
            som bor i sådana områden för att öka förtroendet för polisen och
            för att mobilisera så att det offentliga rummet kan återtas och
            domineras av dem som inte ägnar sig åt kriminell verksamhet. Medborgarnas
            grundläggande rätt till trygghet som innebär att man inte ska
            drabbas av brott ska gälla alla medborgare oavsett var i landet
            man är bosatt.
          </p>
          <p xml:id="i-5QCB4fYDEUVue78kdQyhCr">
            En trend som anställda inom Polismyndigheten för drygt ett år
            sedan har informerat om och som tidigare inte har varit särskilt
            framträdande i Sverige är ett ökat politiskt intresse hos yngre
            kriminella personer som bor och verkar i vissa utanförskapsområden.
            Detta har kommit till uttryck genom åsikter om politiska förhållanden
            i Mellanöstern och i övrigt mer eller mindre bestämda åsikter
            i vissa politiska och religiösa frågor. Detta inger naturligtvis
            farhågor om att personer som är vana att begå brott och att använda
            våld också övergår till att göra sig skyldiga till terroristbrott
            och brott med anknytning till terrorism.
          </p>
          <p xml:id="i-Mgj1s598X3P1RmjTGfaru6">
            De individer som ägnar sig åt brottslig verksamhet i sådana områden
            ska utan undantag – när förutsättningar för det föreligger – gripas
            och lagföras för all uppdagad brottslighet. Detta har i vissa
            sammanhang kallats för nolltolerans. Polisen måste kunna upprätthålla
            allmän ordning och säkerhet överallt.
          </p>
          <p xml:id="i-949PQq1oWh7HBd1D1NJBgC">
            För att förebygga radikalisering och motverka uppkomsten av terrorism
            krävs kraft­fulla polisiära insatser för att motverka parallella
            samhällen och otrygghet i områden som är utsatta för allvarlig
            brottslighet och utsatta områden.
          </p>
          <p xml:id="i-ELYtPcDGzcJ3mrKSumNpMy">
            I sådana områden krävs det insatser inte bara från polisen. Även
            andra samhällsfunktioner ska kunna utföra såväl akuta insatser
            som långsiktigt arbete. Det handlar såväl om ambulans och räddningstjänst
            som kommuner i vidare mening och andra statliga myndigheter samt
            andra aktörer som på olika sätt kan bidra till att vända utvecklingen.
          </p>
          <p xml:id="i-UsAYdxdFfSxXT8y2UdwLJm">
            För att långsiktigt åstadkomma förändringar i sådana områden
            krävs det samordning och effektivisering av samhällets insatser
            för att bryta det utanförskap och den utsatthet som finns i områden
            som är utsatta för allvarlig brottslighet.
          </p>
          <head xml:id="i-RdMUCHPJPsWJpXUUZgo2de" type="h2">
            En handlingsplan för det förebyggande arbetet
          </head>
          <p xml:id="i-G1mXsD6v7wpzvYQP2M6Xew">
            Vi anser att regeringen ska ta fram en konkret handlingsplan
            för det förebyggande arbetet mot radikalisering och terrorism.
            För att långsiktigt kunna bekämpa terrorism och radikalisering
            måste problemet angripas från flera olika håll. Det förebyggande
            arbetet är betydelsefullt och samhällsinsatser som kan bryta oönskad
            utveckling minskar senare problem.
          </p>
          <p xml:id="i-XY77d83Z5PhTMDDiX1fRss">
            Det är positivt att regeringen för omkring två år sedan tog fram
            en uppdaterad strategi mot terrorism. Efter det att alliansregeringen
            lade fram en strategi mot terrorism 2012 hade mycket hänt. Samhällsutvecklingen
            och det ökade hotet i vår omvärld gjorde att en uppdatering var
            nödvändig och angelägen.
          </p>
          <p xml:id="i-MN4k4F5PeeNXzAesYhEViS">
            Strategins syfte är att ge en samlad bild av det arbete som behövs,
            men den anger också regeringens syn på olika insatser. Regeringens
            strategi fokuserar på det före­byggande arbetet, men redovisar
            få konkreta åtgärder som effektivt kan bekämpa terrorism och motverka
            radikalisering.
          </p>
          <p xml:id="i-Vr71DqS95PWKQDARpE5x9h">
            Vi vill särskilt peka på betydelsen av konkreta åtgärder på det
            förebyggande området lika mycket som vi förespråkar repressiva
            åtgärder. Vi vill också särskilt understryka att brottsbekämpande
            myndigheters förmåga och kapacitet att förhindra terrorbrott behöver
            utvecklas vilket i sin tur leder till ett behov av skarpa lagstiftningsförslag.
            Det har hän­delser nu beklagligtvis även i Sverige – och sedan
            tidigare i andra europeiska länder – visat.
          </p>
          <p xml:id="i-4fMaLVv7FXBNqfgVc8vGhY">
            Den 10 december 2015 träffades en överenskommelse kring åtgärder
            mot terrorism mellan Socialdemokraterna, Moderaterna, Miljöpartiet,
            Centerpartiet, Liberalerna och Kristdemokraterna som i någon utsträckning
            har lett arbetet framåt. Därefter träffades en ny överenskommelse
            mellan samma partier den 7 juni 2017. I den senaste överens­kommelsen
            talas det om ”en vägledning” när det gäller förebyggande arbete.
            Även om det således har tagits vissa steg i riktning mot ett mer
            konkretiserat arbete återstår det mycket innan det finns en konkret
            handlingsplan. I denna fråga har för övrigt statsrådet Alice Bah
            Kuhnke under en riksdagsdebatt instämt i att det behövs en konkret
            handlingsplan.
          </p>
          <p xml:id="i-3NksagDReBRn4hBiTxyxUQ">
            Regeringen framhåller i sin strategi betydelsen av förebyggande
            arbete och anger att ett särskilt fokus ligger på området ”Förebygga”.
            Trots detta saknar strategin allt annat än hänvisningar till sådant
            som kan sägas vara traditionella brottsförebyggande insatser –
            främst inriktade mot ungdomar – och som egentligen inte har någon
            bäring på de specifika utmaningar som finns för att kunna förebygga
            och motverka radikalisering och våldsbejakande extremism.
          </p>
          <p xml:id="i-UpSJybFkYScFCVDDn5YKuK">
            Det förebyggande arbetet bör ske på bred front och omfatta ett
            antal olika åtgärder. Allmänt sett behöver kunskapen öka i samhället
            – och framförallt hos offentliga aktörer – om vad som kan utlösa
            processer som leder till radikalisering.
          </p>
          <p xml:id="i-KtDUDa8sSY4PTeXFtpcmD8">
            Uppbyggandet av kunskap bör ta sikte på hur radikalisering kan
            upptäckas på ett tidigt stadium. Sådana kunskaper är särskilt
            värdefulla för dem som arbetar i skolan, hos kommunala myndigheter
            och hos andra aktörer som kommer i kontakt med ungdomar i miljöer
            där radikalisering kan förekomma. På ett allmänt plan är det också
            betydelsefullt att motverka faktorer som skapar en känsla av utanförskap.
          </p>
          <p xml:id="i-6areR2kfdDnXHPDoJ4oE4X">
            Det förebyggande arbetet bör konkretiseras genom att olika typer
            av insatser identi­fieras och att det utarbetas en handlingsplan
            för hur det förebyggande arbetet ska bedrivas där det också framgår
            vem som har ansvar för vad.
          </p>
          <p xml:id="i-8ZY6c6iTaqNB7XZqRrcXzg">
            I den första överenskommelsen kring åtgärder om terrorism återfinns
            följande under rubriken Tydliggör kommunernas ansvar:
          </p>
          <p xml:id="i-9HkvddA4JSMBDkfopopqYw">
            Genom samtalen nåddes enighet kring att kommunerna har ett ansvar
            för ett strukturerat och konkret arbete med att förebygga radikalisering
            och rekrytering till våldsbejakande grupper. Det är viktigt att
            det lokala och centrala ansvaret samspelar vad gäller återvändare.
            Regeringen ska överväga vilka åtgärder som kan vidtas om det finns
            kommuner som inte lever upp till sitt ansvar. Det civila samhällets
            roll i arbetet mot våldsbejakande extremism kan inte nog understrykas.
          </p>
          <p xml:id="i-GQAjLSuaXLYHUsHba7Rcdt">
            Vi menar att det finns anledning att konkretisera detta något
            mer för att därigenom skapa bättre förutsättningar för kommunerna
            att kunna leva upp till sitt ansvar.
          </p>
          <p xml:id="i-PQHn7ijGSX3MTQKLNDxGeu">
            I utanförskapsområden och för de människor som bor där, sker
            i allmänhet omfattande insatser från kommuners sida. För att arbetet
            med att motverka radikali­sering och våldsbejakande extremism
            ska tas på största allvar och även få den tyngd som är nödvändig
            för att långsiktigt kunna nå framgång anser vi att ansvaret för
            detta arbete ska ligga på högsta politiska nivå i kommunerna.
            Detta kan hanteras exempelvis genom att ansvaret tydliggörs genom
            att inarbetas i en konkret handlingsplan för det förebyggande
            arbetet. Om det skulle visa sig vara otillräckligt eller av andra
            skäl inte bedömas vara lämpligt bör lagstiftning – där ansvaret
            tydliggörs – övervägas.
          </p>
          <p xml:id="i-QYLUn1bSWNQjCripahjt7B">
            För att det förebyggande arbetet ska kunna utvecklas och insatser
            ska kunna göras på ett effektivt sätt i samverkan mellan olika
            aktörer krävs det tillgång till relevant information som kan användas
            i respektive aktörs verksamhet. Sådan information kan vara av
            avgörande betydelse för förutsättningarna att vidta åtgärder.
            Möjligheterna att utbyta information bör därför ses över. Detta
            bör ske genom en översyn av offentlig­hets- och sekretesslagen
            med ambitionen att kunna underlätta överföringen av uppgifter
            mellan olika aktörer, för att bättre kunna förebygga och bekämpa
            terrorism.
          </p>
          <p xml:id="i-CKEqh2Gp97uznm7BngfWRc">
            Vi vill att Säkerhetspolisen ges ett tydligt samordningsuppdrag
            gällande personer som misstänks ha kopplingar till terrorismrelaterad
            verksamhet. En ny typ av nationell samordningsfunktion bör införas
            i syfte att stärka samordningen mellan Säkerhets­polisen, polisen,
            Åklagarmyndigheten, Migrationsverket och andra relevanta aktörer
            i ärenden som rör terrorism. I första hand ska uppgiften vara
            att driva på och se till att relevant lagstiftning används för
            att bland annat säkerställa att potentiella terrorister inte erhåller
            uppehållstillstånd eller medborgarskap och att tidigare meddelade
            uppehålls­tillstånd återkallas. Det handlar också om att säkerställa
            att rutiner för effektivt informationsutbyte mellan myndigheterna
            finns och följs.
          </p>
          <head xml:id="i-7bberRQnTYqcs4hfWMbrTQ" type="h2">
            Riktlinjer för att offentliga medel ska användas för rätt ändamål
          </head>
          <p xml:id="i-F95fmwuQPA9LnTHBXyyrsn">
            Den första överenskommelsen kring åtgärder om terrorism innefattar
            att inga offentliga medel ska gå till våldsbejakande budskap.
            I överenskommelsen anges att det är viktigt att bidragsgivare
            säkerställer att offentliga medel inte ges till organisationer
            som sprider våldsbejakande budskap. För att få statsbidrag måste
            en organisation leva upp till grundläggande demokratiska värderingar.
            Skulle de förespråka våldsbejakande budskap ska de inte få något
            stöd. Det gäller i synnerhet budskap som förespråkar terrorism.
            Det är också möjligt att kräva tillbaka stöd som beviljats på
            felaktiga grunder.
          </p>
          <p xml:id="i-SPaRDXJ37e81yxDauLZAsd">
            Överenskommelsen är bra i denna del. Den innefattar dock endast
            ett ställnings­tagande och beskriver inte hur detta ska få genomslag
            hos alla som på olika sätt har möjlighet att bevilja bidrag av
            offentliga medel. Det är viktigt att det även i praktiken inte
            går några offentliga medel till att finansiera spridandet av antidemokratiska
            och våldsbejakande budskap. Efter att den första överenskommelsen
            ingicks har det framkommit fall där offentliga medel har betalats
            ut till en organisation som bjudit in så kallade hatpredikanter.
          </p>
          <p xml:id="i-SrFuonKwB7LVPt6JFjDGSg">
            Den andra överenskommelsen kring åtgärder om terrorism tillför
            egentligen inte någonting som för frågan framåt. I den överenskommelsen
            nämns i detta sammanhang ”straffrättsliga regler”. Problemen när
            det gäller användningen av offentliga medel handlar snarast om
            vilka legala förutsättningar som finns att återkräva medel när
            den som har utbetalat medlen har gjort fel. I det avseendet krävs
            förvaltningsrättsliga regler och inte straffrättsliga regler.
            Samma fråga – avseende legala förutsättningar – aktuali­seras
            om det i efterhand visar sig att förutsättningarna att betala
            ut offentliga medel inte har förelegat.
          </p>
          <p xml:id="i-4o4Ef9W2CSHM39cjwtvfFh">
            Regeringen borde ta denna fråga ett steg vidare genom att skapa
            förutsättningar som innebär att den restriktivitet med offentliga
            medel som eftersträvas också fungerar i praktiken. Detta innebär
            mer konkret att regeringen bör se till att det i praktiken blir
            möjligt att korrigera felaktiga utbetalningar i efterhand.
          </p>
          <p xml:id="i-6k8LkBaFwCtt4Nhp1ReNbv">
            Det är troligt att ny lagstiftning erfordras eftersom grundprincipen
            är att positiva förvaltningsbeslut inte kan ändras om det är den
            som har fattat beslutet som har gjort fel. Den typiska felaktigheten
            i en nu tänkt situation skulle vara att någon beslutsfattare inte
            har gjort tillräckliga bakgrundskontroller innan ett beslut har
            fattats.
          </p>
          <p xml:id="i-F6e26EnbHX8XyvD2SCYgth">
            Vi anser att regeringen ska ta initiativ till den lagstiftning
            som krävs för att kunna säkerställa att inga offentliga medel
            utbetalas som riskerar att komma till användning för verksamhet
            eller åtgärder som riskerar att direkt eller indirekt främja eller
            stödja radikalisering, våldsbejakande extremism eller terrorism.
          </p>
          <p xml:id="i-RWRToLGEBBEPvp3Fdqr7De">
            Vi anser på motsvarande sätt att regeringen ska ta initiativ
            till den lagstiftning som krävs för att kunna säkerställa att
            felaktigt utbetalda eller felaktigt använda offentliga medel ska
            kunna återkrävas om medlen kommit till användning för verksamhet
            eller åtgärder som främjat eller riskerar att direkt eller indirekt
            stödja radikalisering, våldsbejakande extremism eller terrorism.
          </p>
          <head xml:id="i-GS912pkTQPd9FhBch6QQHn" type="h2">
            Åtgärder för att hantera återvändare samt avhopparverksamheter
          </head>
          <p xml:id="i-Qi2AvzyzzUxVqdiSFg6LMU">
            Både i Sverige och i de allra flesta andra länder krävs en förbättrad
            och utökad analytisk förståelse för att kunna urskilja riskindivider.
            En förmåga att urskilja riskindivider innebär också att insatser
            kan sättas in i ett tidigt skede för att förhindra fortsatt radikalisering
            eller för att återanpassa personer som redan har radikaliserats
            eller som har deltagit i terroristaktiviteter.
          </p>
          <p xml:id="i-LU9J2G93jUdBLQod7mGXHS">
            Ett problem när det gäller tidigare stridande som har återvänt
            är att många av dem själva har begått mycket allvarliga brott
            som gärningsmän eller medverkat i andras mycket allvarliga brottslighet
            i konfliktområdena. Det finns mycket begränsade möjligheter till
            lagföring av sådana individer på grund av svårigheterna att säkra
            bevisning. Detta är ett principiellt problem i ett rättssamhälle.
          </p>
          <p xml:id="i-6rQvaZQpUCaRyxgEXwMwT3">
            Härutöver är det mycket möjligt att vissa av de tidigare stridande
            kan vara djupt traumatiserade av vad de har varit med om. Sådana
            personer kan vara mycket svåra eller omöjliga att återanpassa
            till ett normalt liv i samhället. De kan därför uppvisa och generera
            andra mycket allvarliga sociala problem som inte är omedelbart
            knutna till terrorism.
          </p>
          <p xml:id="i-3GnM3H1M7Qw1HDyW9JyUD2">
            En utgångspunkt måste vara att lagföring för eventuell förövad
            brottslighet ska ske i samtliga fall där det är möjligt. Det bör
            göras omfattande ansträngningar beträffande alla återvändare i
            syfte att utreda förövad brottslighet. Regeringen måste ta ansvar
            för att olika myndigheter arbetar med återvändande och att deras
            arbete samordnas. Det är viktigt att säkerställa att återvändare
            kontrolleras.
          </p>
          <p xml:id="i-hg14e3uuFUndDJyHCieyM">
            Mycket kan göras för att utöka och förbättra samverkan och informationsutbyte
            mellan olika myndigheter i syfte att bättre kunna identifiera
            riskfaktorer för radikali­sering. En bred genomgång bör göras
            för att hitta bättre modeller för riskanalys i syfte att kunna
            urskilja riskindivider. Vi anser – vilket har nämnts tidigare
            – att möjligheterna att utbyta information bör ses över. Detta
            bör ske genom en översyn av offentlighets- och sekretesslagen
            med ambitionen att kunna underlätta överföringen av uppgifter
            mellan olika aktörer, för att bättre kunna förebygga och bekämpa
            terrorism. I detta sammanhang är det dock angeläget och viktigt
            att påpeka att hänsyn alltid ska tas till hur den personliga integriteten
            ska värnas i ett fritt och öppet samhälle.
          </p>
          <p xml:id="i-M2uu2U1K1f6bTPaBqGtwVa">
            En del i en strategi att hantera återvändare bör vara att se
            till att det finns förutsättningar att etablera fungerande avhopparverksamheter.
            Sådana avhoppar­verksamheter kan tillgodose olika behov på individnivå.
            Det kan vara så att även personer som inte har deltagit i strider
            för någon terroristorganisation behöver hjälp med att lämna sina
            kopplingar till någon organisation som har terrorism eller någon
            annan form av våldsbejakande ideologi på agendan.
          </p>
          <p xml:id="i-RypUCy93MvwCbu1WMzMgCV">
            Vi anser att det är angeläget att underlätta etableringen av
            avhopparverksamheter för individer som vill lämna sina kopplingar
            till terroristorganisationer och våldsbejakande extremistgrupper.
            Vi noterar även att regeringen är positiv till detta, och att
            frågan omfattas av den senaste överenskommelsen om åtgärder kring
            terrorism. Vår förhopp­ning är att regeringen nu kommer att ta
            initiativ till att olika avhopparverksamheter faktiskt etableras.
            Om så inte sker avser vi att återkomma i frågan.
          </p>
          <head xml:id="i-QWvByp9GXyVVfEcbDT5yJ" type="h2">
            Ökade resurser till Säkerhetspolisen och Nationella insatsstyrkan
            samt förstärkning av utredningsresurser
          </head>
          <p xml:id="i-95NW9m4cgYDMUTwQYYWMrA">
            De ökade krav som ställs i arbetet för att motverka och bekämpa
            radikalisering, terrorism och olika former av våldsbejakande extremism
            innebär att Säkerhetspolisen kommer att belastas ytterligare,
            utöver vad dagens situation redan medför. De senaste årens händelser
            i Sverige och kännedomen om att individer som har haft olika kopplingar
            till Sverige har varit inblandade i terroristdåd i andra länder
            är exempel på sådant som av naturliga skäl har ökat belastningen
            på Säkerhetspolisen. Detta kräver i sin tur ett resurstillskott
            för Säkerhetspolisens verksamhet. Säkerhetspolisens budget bör
            därför utökas.
          </p>
          <p xml:id="i-WSkPnKkMT8rwa96WTyDD44">
            I regeringens strategi mot terrorism pekas på resurser från polisregionerna
            som en förlängning av det arbete Nationella insatsstyrkan gör.
            Därutöver framhåller regeringen att Sverige vid behov ska kunna
            inhämta stöd från motsvarande styrkor från andra EU-länder. Vidare
            betonas vikten av samverkan mellan polisen, Säkerhetspolisen och
            Försvarsmakten för att möta en eventuell terrorattack i Sverige.
            Alliansregeringen tog initiativet till att ett sådant samarbete
            kunde implementeras redan i den förra terrorism­strategin och
            det är viktigt att arbetet fortsätter både när det gäller övning
            och kapaci­tetsuppbyggnad. Den första överenskommelsen kring åtgärder
            mot terrorism innefattar att polisens insatskapacitet ska säkerställas.
            I den delen anförs följande i överens­kommelsen: ”Det är prioriterat
            att säkerställa att Polismyndighetens insatsstyrka kan agera på
            flera platser samtidigt och under en längre period. Ett uppdrag
            ges till Polismyndigheten att utreda hur denna förmåga kan säkerställas.”
            Även den senaste terrorismöverenskommelsen omfattar skrivningar
            om polisens insatskapacitet. Det finns däremot inte någonting
            konkret om Nationella insatsstyrkan.
          </p>
          <p xml:id="i-CstNXNKCtuA5vQg9VAdyTE">
            Utredningen avseende insatskapaciteten får antas gälla den egna
            nationella insats­förmågan i första hand. Detta är i sig bra,
            men med hänvisning till bland annat den så kallade Breivikutredningen
            kan man redan nu fastslå att Nationella insatsstyrkans egna operativa
            förmåga inte är tillräcklig. Vi moderater vill öka Nationella
            insatsstyrkans operativa förmåga och kapacitet att möta terroristangrepp
            på flera geografiska platser samtidigt alldeles oavsett vad den
            överenskomna utredningen i övrigt kan komma fram till. Detta innebär
            att Nationella insatsstyrkans personalstyrka måste öka. Mot bakgrund
            av dagens numerär i förhållande till den önskade insatsförmågan
            är en fördubbling av personalstyrkan en rimlig utgångspunkt.
          </p>
          <p xml:id="i-Js1PYRTH3Hjsqs7Hrw8Gbf">
            I den första överenskommelsen kring åtgärder mot terrorism nämns
            att insatskapaci­teten stärks genom internationell samverkan inom
            ramen för Atlasrådsbeslutet och möjligheten att inhämta stöd från
            Försvarsmakten. Det finns i och för sig inte några invändningar
            mot detta, men den nationella förmågan måste kunna stå på egna
            ben. Terroristattacker som exempelvis i Oslo och på Utøya 2011
            samt Parisattackerna hösten 2015 visar att det inte finns någon
            tid över för att invänta stöd från andra länder. Sådana internationella
            lösningar avseende operativa insatser kan endast ha betydelse
            i tidsmässigt längre och mer omfattande scenarier. Därför krävs
            en egen nationell insatskapacitet som klarar svenska behov.
          </p>
          <p xml:id="i-DqqEWzqCR1hEWa6sp3cKJm">
            Det är vidare viktigt att säkerställa att den internationella
            åklagarkammaren i Stockholm har rätt resurser, exempelvis tillräckligt
            med specialutbildade poliser som kan bistå i utredningarna. Åklagare
            har varnat för att krigsförbrytare kan gå fria i Sverige eftersom
            det finns för få poliser som utreder de misstänkta brotten. Detta
            är inte acceptabelt.
          </p>
          <p xml:id="i-PjGRDn2s1XpNHQFS8kVs4h">
            Beträffande Åklagarmyndighetens förmåga sägs följande i den första
            överens­kommelsen kring åtgärder mot terrorism: ”För att arbetet
            mot terrorism ska vara effektivt krävs att det också finns nödvändig
            förmåga att hantera dessa utredningar inom Åklagarmyndigheten.
            Ett uppdrag ges därför i Åklagarmyndighetens regleringsbrev att
            redovisa vilka åtgärder som har vidtagits för att säkerställa
            att myndigheten har beredskap att hantera den aktuella brottsligheten
            i enlighet med regeringens inriktningar i strategin samt följa
            upp effekterna av en eventuell ny lagstiftning.”
          </p>
          <p xml:id="i-6ar7EesKr8fBi7sEAn9EbV">
            Att detta sker är bra men det går inte att påbörja en utbildning
            av utredare när behovet väl har uppstått. I enlighet med den i
            denna motion behandlade strategin för att möta återvändare betonas
            att lagföring ska komma i främsta rummet. Detta fordrar de facto
            utökad utredningskapacitet och att den finns på plats om och när
            behov uppstår. Nyckelfrågan för lagföring är att bevisning kan
            säkras. Att säkra bevisning är ett stort problem beträffande brott
            som har begåtts i andra länder, exempelvis i Syrien eller i Irak.
            Redan innan denna fråga har lösts har det vid olika tillfällen
            framkommit att det saknas personer med rätt kompetens för att
            kunna utreda terroristbrott och krigsbrott i tillräcklig omfattning.
            Om våra förslag vinner bifall om hur bevisning ska kunna säkras
            kommer behovet av utredningskapacitet att öka ytterligare. Vi
            anser att utrednings­kapaciteten måste vara tillräcklig för att
            vi ska ha förmågan att i Sverige utreda alla terroristbrott och
            krigsbrott kan leda till att någon förövare lagförs.
          </p>
          <p xml:id="i-K4DgARuBYzpdGdRx5697i6">
            Arbetet med att upptäcka och motverka radikalisering inom Kriminalvården
            bör utvecklas och även utökas till frivården. Vi anser att det
            måste ske ett ytterligare utvecklat och fortsatt arbete för att
            bland Kriminalvårdens klienter kunna upptäcka och motverka radikalisering
            på kriminalvårdsanstalterna samt inom frivården.
          </p>
          <p xml:id="i-DpddLLafxtGdJthuaPBZSh">
            Det finns ett antal internationella exempel på att personer som
            har begått islamistiskt motiverade terrordåd med stor sannolikhet
            har radikaliserats i fängelsemiljö, i samband med att de avtjänat
            fängelsestraff. Detta påvisar betydelsen av att Kriminalvården
            bedriver ett aktivt arbete för att motverka radikalisering av
            personer som är intagna på anstalt eller som är klienter inom
            frivården.
          </p>
          <p xml:id="i-Kxxi5CEVStrruU1xSj1Ksh">
            Kriminalvården presenterade i maj 2016 rapporten ”Våldsbejakande
            extremism i Kriminalvården – Redovisning av regeringens uppdrag
            att kartlägga metoder och arbetssätt för att stärka arbetet mot
            våldsbejakande extremism i Kriminalvården”. Där redovisas bland
            annat nuvarande arbetssätt och metoder för att motverka radikalisering,
            deltagande i internationell samverkan och förslag till fortsatt
            arbete. Rapporten visar att det pågår ett arbete men också att
            mycket återstår att göra. Det föreligger lika stora utmaningar
            när det gäller arbetet som bör riktas mot individer som driver
            på radikali­seringsprocesser och rekrytering av stridande, som
            att motverka radikalisering i sig.
          </p>
          <p xml:id="i-33bTdoXt21FBdYcYzCuuNc">
            Även i ett kriminalvårdsperspektiv är det angeläget att det finns
            ett system för urskiljning och identifiering av individer som
            kan riskera att radikaliseras, individer som redan är inne i en
            radikaliseringsprocess samt individer som redan tillägnat sig
            en våldsbejakande uppfattning och som riskerar att påverka och
            rekrytera andra. När individer som kan riskera att radikaliseras,
            individer som redan är inne i en radikali­seringsprocess samt
            individer som redan tillägnat sig en våldsbejakande uppfattning
            har identifierats måste verksamma åtgärder sättas in för att hantera
            dessa individer.
          </p>
          <head xml:id="i-9camdLP7aViXwXP5nv8Jfr" type="h2">
            Utökad och ännu bredare samverkan mellan myndigheter samt bank-
            och finanssektorn
          </head>
          <p xml:id="i-3MjfE1HHEH5gpoC4WUwRi5">
            Alliansregeringen beslutade den 29 november 2012 (dnr Fi2012/4457)
            att ge ett antal myndigheter, varav Ekobrottsmyndigheten var en,
            uppgiften att i samverkan ta fram en nationell riskbedömning avseende
            penningtvätt och finansiering av terrorism i Sverige. I den rapporten
            identifierades självfinansiering med legala intäkter, insamlingsverk­samhet
            för vidarebefordran till utlandet, penningöverföringar med begränsad
            spårbarhet, kontantsmuggling och annan utförsel samt remitteringar
            och bistånd till områden som kontrolleras av terroristgrupper
            som fem högriskområden.
          </p>
          <p xml:id="i-LhG6J4PzDqywwxCX51mzAj">
            Mer behöver göras för att komma åt finansieringen av terrorism
            från Sverige. Vi anser att ett viktigt steg i att förstärka arbetet
            mot terrorism och radikalisering är att ta krafttag mot finansieringen
            av terrorism.
          </p>
          <p xml:id="i-NALRnp21RRQXXKSkQUaHwR">
            I den första överenskommelsen kring åtgärder om terrorism finns
            en särskild punkt som avser ”Åtgärder mot finansiering av terrorism”.
            Där skrivs följande:
          </p>
          <p xml:id="i-UhpxfFCVagV7qg9A2QBuuz">
            Regeringen ska föreslå ett gemensamt uppdrag till Polismyndigheten
            (Finans­polisen), Säkerhetspolisen, Åklagarmyndigheten, Ekobrottsmyndigheten
            och Skatteverket att utveckla, strukturera och stärka samverkan
            på terrorismfinan­sieringsområdet. Ett sådant uppdrag innebär
            att Skatteverkets och Ekobrottsmyndig­hetens kunskap och förmåga
            används bättre i arbetet mot finansiering av terrorism. Myndigheternas
            förmåga ska också stärkas genom bättre samarbete med Säkerhets­polisen
            och Polismyndigheten.
          </p>
          <p xml:id="i-3jTGsigmRehiNtoDSGBRzr">
            Detta initiativ är bra men det behöver utökas till fler myndigheter
            och även andra aktörer. Tullverket, Kronofogdemyndigheten, Finansinspektionen
            och Bolagsverket är fyra nya myndigheter som bör involveras i
            detta arbete liksom bank- och finanssektorn och dess företrädare
            i vidare mening.
          </p>
          <p xml:id="i-8siSt3bp5hYYdUTnHyu3eA">
            Vi anser att regeringen ska ta initiativ till en strukturerad
            och bred samverkan mellan myndigheter – som Säkerhetspolisen,
            Polismyndigheten, Ekobrottsmyndigheten, Skatteverket, Tullverket,
            Kronofogdemyndigheten, Finansinspektionen, Bolagsverket och andra
            – och bank- och finanssektorn samt andra branscher och branschföreträdare
            i syfte att kunna upptäcka och ta initiativ mot finansiering av
            terrorism.
          </p>
          <p xml:id="i-KyFs9iPNmqBik5CJA873Fk">
            En annan mer konkret verksamhet som kan leda till att även finansiering
            av terrorism upptäcks är operativ samverkan mellan polisen, tullen
            och Kronofogde­myndigheten. Sådan samverkan har redan förekommit
            vid några tillfällen och har varit till nytta för samtliga medverkande.
            Regeringen bör därför ge polisen, Tullverket och Kronofogdemyndigheten
            ett tydligt uppdrag att löpande samverka och genomföra gemensamma
            kontroller för att komma åt finansiering av terrorism.
          </p>
          <p xml:id="i-EnnW9SjfKPDbYH7E9hUWxK">
            Ett problem som internationellt samarbete mot penningtvätt och
            finansiering av terrorism har svårt att komma åt är sådant som
            sker genom användning av bitcoins och andra virtuella valutor.
            Detta problem är känt hos svenska myndigheter men stånd­punkten
            inför detta problem har många gånger sagts vara att problemet
            behöver hanteras i särskild ordning. Om det är lätt att använda
            bitcoins och andra virtuella valutor för finansiering av terrorism
            och i andra brottsliga syften samtidigt som det blir allt svårare
            att finansiera terrorism via de reguljära finansiella systemen
            kommer denna typ av verksamhet med stor säkerhet att styras över
            mot virtuella valutor. Regeringen bör därför ta initiativ till
            särskilda åtgärder som ska motverka och med straffrättsliga medel
            kunna bekämpa finansiering av terrorism som sker vid sidan av
            de reguljära finansiella systemen.
          </p>
          <head xml:id="i-Garo6WDQKNeRKPK25Cddoe" type="h2">
            Signalspaning
          </head>
          <p xml:id="i-3Q8Kbx8ZKE9VVjsS6RVc6p">
            I debatten kring åtgärder mot terrorism föreslås ofta olika nya
            straffbestämmelser. När det gäller regelverket som sådant och
            vad som är straffbart är lagstiftningen i allt väsentligt bra.
            Det främsta problemet ur ett övergripande perspektiv, både internationellt
            och nationellt, är att det föreligger uppenbara svårigheter att
            säkra bevis avseende terroristbrott och krigsförbrytelser i andra
            länder. Möjligheterna att erhålla under­rättelseinformation och
            att säkra bevisning måste därför bli bättre för att terrorismen
            ska kunna bekämpas effektivt.
          </p>
          <p xml:id="i-F81j72uiHAtNMZERNpnQXQ">
            Personer som har rest för att strida med terroristorganisationer
            utgör ett allvarligt hot också mot Sverige. Det finns goda skäl
            att anta att åtskilliga av dem som har återvänt har gjort sig
            skyldiga till terroristbrott eller krigsförbrytelser. De har säkerligen
            även förmåga att utföra terrorhandlingar här i landet. Rättsvårdande
            myndigheter behöver en stark och adekvat förmåga att möta det
            hot som dessa individer utgör.
          </p>
          <p xml:id="i-HaDS4EY8kWVv8nfvPzASbQ">
            När resandet för att strida med terroristorganisationer kriminaliserades
            inskränktes Säkerhetspolisens möjligheter att genom signalspaning
            få tillgång till underrättelseinformation. Reglerna avseende signalspaning
            innebär att det inte längre är tillåtet att erhålla underrättelseinformation
            avseende exempelvis en viss individ när förundersökning har inletts.
            Samtidigt förhåller det sig så att förundersökning ska inledas
            när förutsättningar för detta föreligger. Det är därför inte lagligen
            möjligt att underlåta att inleda förundersökning av det skälet
            att man då kanske går miste om mycket värdefull information.
          </p>
          <p xml:id="i-ERFt4VNpjAKYarcQ9GaEqi">
            Vi anser att det bör göras möjligt att erhålla underrättelseinformation
            från signal­spaning även när förundersökning har inletts. Säkerhetspolisen
            har huvudansvaret för att bekämpa terrorism. Det ligger i sakens
            natur att personer som ägnar sig åt terrorist­relaterad verksamhet
            inte gör det öppet. Säkerhetspolisen måste därför ges nödvändiga
            verktyg för att motverka terrorismrelaterad brottslighet och för
            att lagföring av sådan brottslighet ska kunna ske. Säkerhetspolisen
            och polisen måste därför kunna använda exempelvis hemliga tvångsmedel
            för att utreda sådan brottslighet. Den tekniska utveck­lingen
            går snabbt framåt vilket utnyttjas av terrorister och terroristorganisationer.
            Detta medför nya utmaningar för Säkerhetspolisen.
          </p>
          <p xml:id="i-Uah9RWRAhHuZ4wovw2bCm5">
            Förutsättningarna att säkra bevisning i länder där de flesta
            terroristattackerna äger rum är närmast obefintliga av ett antal
            olika skäl. Genom att åtminstone i gränsöver­skridande fall kunna
            inhämta bevisning avseende terrorismrelaterad allvarligare brottslighet
            skulle möjligheterna att åtala personer och härefter kunna fälla
            dem i domstol öka betydligt. En stor del av åtgärderna inom detta
            område behöver ske genom internationellt rättsligt samarbete som
            innefattar åtgärder för att, bland annat med tekniska hjälpmedel,
            säkra bevisning som håller sådan kvalitet att den kan läggas till
            grund för en fällande dom i en modern rättsstat.
          </p>
          <p xml:id="i-5sxPbCSACTTcqQ2wUFujM6">
            Den senaste terrorismöverenskommelsen tar endast sikte på problem
            ”om det kriminaliserade området utökas” och tar således inte sin
            utgångspunkt i de problem som i allra högsta grad finns redan
            i dag, efter det att resandet för att strida med terroristorga­nisationer
            kriminaliserades. Formuleringen i den senaste terrorismöverenskommelsen
            är ett sätt från regeringens sida att skriva bort dagens problem.
            Av detta skäl kvarstår kravet att även dagens problem ska åtgärdas.
          </p>
          <p xml:id="i-2R1xrEr4MNnmXm6e72gmqR">
            Regeringen bör ta initiativ till de lagändringar som krävs för
            att göra det möjligt att erhålla underrättelseinformation från
            signalspaning parallellt med en pågående förundersökning avseende
            en viss person.
          </p>
          <head xml:id="i-236QG6u1AyAMB1HKqYNozz" type="h2">
            Bevisning och tvångsmedel i övrigt
          </head>
          <p xml:id="i-RFDGXzCR8auWpenHtKrDGS">
            När det gäller den tekniska utvecklingen medför den nya möjligheter
            som är positiva i många avseenden, men den kan också användas
            för onda syften. I det sistnämnda fallet kan det samtidigt innebära
            nya begränsningar för Säkerhetspolisen och polisen när de ska
            fullgöra sina uppgifter och mer specifikt när det gäller användningen
            av framförallt hemliga tvångsmedel. Det bör därför tillsättas
            en utredning med uppdrag att inventera alla i dag föreliggande
            problem för de rättsvårdande myndigheterna och om nuvarande lagstiftning
            på tvångsmedelsområdet står i överensstämmelse med dagens tekniska
            utveckling. Uppdraget för utredningen bör också vara att blicka
            framåt i syfte att – om möjligt – skapa framförhållning.
          </p>
          <p xml:id="i-LoHyucBcpWHUp6rDySd1Zu">
            Vi anser således att regeringen ska ta initiativ till en bredare
            översyn av om nuvarande lagstiftning på tvångsmedelsområdet står
            i överensstämmelse med dagens tekniska utveckling samt redan känd
            kommande och förväntad teknikutveckling och vid behov återkomma
            med förslag till lagändringar och eventuell ny lagstiftning.
          </p>
          <p xml:id="i-VcdqpwjtatL3WSviBKS1ou">
            Vi anser även att regeringen ska ta initiativ till en bredare
            översyn av Säkerhets­polisens behov av nya verktyg för att upptäcka
            och utreda terroristbrott, utöver hemlig dataavläsning som är
            under utredning.
          </p>
          <p xml:id="i-JtbkydAaHz1Gq6bGT2nPPE">
            En del i översynen är att överväga möjligheten att vid vissa
            grova brott inom terrorismområdet kunna använda hemlig rumsavlyssning.
            Detta trots att minimistraffet för dessa brott är lägre än fyra
            års fängelse. Med brott med terrorkoppling avses offentlig uppmaning
            till terroristbrott, rekrytering till terroristbrott, utbildning
            till terroristbrott, finansiering av terroristbrott och resor
            i terrorismsyfte. Svårigheterna att utreda brott av dessa slag
            i kombination med det starka intresset av att de beivras gör det
            eventuellt motiverat att frångå huvudregeln om fyra års minimistraff.
          </p>
          <p xml:id="i-AT8NimheNLY1TFxnvmfHxG">
            En särskild del av tvångsmedelslagstiftningen är den så kallade
            preventivlagstiftning som tillåter användningen av hemliga tvångsmedel
            för att förebygga och förhindra allvarliga brott. De nu aktuella
            reglerna finns i lagen (2007:979) om åtgärder för att förhindra
            vissa särskilt allvarliga brott vars regler aktualiseras innan
            det finns förutsättningar att inleda förundersökning. Om det finns
            förutsättningar för att inleda förundersökning ska i stället tvångsmedelsbestämmelserna
            i rättegångsbalken tillämpas. Regeringen bör ta initiativ till
            en allmän översyn av preventivlagstiftningen för att se om det
            föreligger behov av att göra lagstiftningen användbar i fler fall
            än i dag.
          </p>
          <p xml:id="i-SsM9CA4gfbGMwMmXBN1iaX">
            En annan aktuell fråga är att det i dag inte är möjligt att kalla
            återvändare till förhör när det saknas förutsättningar att inleda
            förundersökning. I sådana fall har Säkerhets­polisen i dag endast
            möjlighet att föra ett samtal med personen i fråga och det endast
            om personen i fråga själv vill. När det gäller återvändare finns
            det på goda grunder anled­ning att anta att sådana personer ofta
            kan lämna värdefull underrättelseinformation. Det finns därför
            skäl att tillskapa en ny form av preventivlagstiftning som ger
            Säkerhets­polisen möjlighet att rutinmässigt kalla återvändare
            till förhör och om så erfordras också hämta personer till förhör
            i syfte att erhålla information i underrättelsesyfte.
          </p>
          <p xml:id="i-MCKA65hmpDCY2R5VXUQJ6L">
            Regeringen bör därmed utreda en ny form av preventivlagstiftning
            som ger Säker­hetspolisen möjlighet att kalla återvändare till
            förhör, i syfte att erhålla information i underrättelsesyfte,
            när förutsättningar att inleda förundersökning inte föreligger.
          </p>
          <head xml:id="i-Khdoz2biLppycCvaf13SM8" type="h2">
            Cyberkriminalitet, internet, sociala medier och datalagring
          </head>
          <p xml:id="i-Ccjxp6T6sVRPwGzMaiYyw8">
            Cyberkriminaliteten blir allt vanligare och utgör till stora
            delar en komplicerad värld av organiserad brottslighet och terrorism
            där det blir allt svårare att skydda sig. Sårbarheten i samhället,
            och för enskilda människor, ökar på grund av att i princip alla
            i något avseende är beroende av datorer. Cybervärlden och sårbarheten
            ger också terrorist­organisationer möjligheter att utföra attacker
            som orsakar stor förödelse i sig eller som slår ut olika typer
            av system som i sin tur öppnar för traditionella attacker med
            exempelvis sprängmedel och vapen.
          </p>
          <p xml:id="i-815VqgFhwEqhTfPmoossRD">
            Sverige är ett av de länder som över tid har legat bland de tre
            främsta när det gäller it-utveckling. När det däremot gäller it-säkerhet
            är vi sämre än väldigt många andra och ligger även efter ett antal
            afrikanska länder. Att exempelvis slå ut tekniska system i Sverige
            kan rubriceras som sabotage. Med kvalificerat uppsåt är sabotage
            ett terrorist­brott, som finns i katalogen i terroristbrottslagen.
          </p>
          <p xml:id="i-FbuePuX61sbBz3gpmVGwgV">
            Det har blivit allt vanligare att använda it-baserade ageranden
            för att uppnå effekter som tidigare bara hade kunnat uppnås med
            hjälp av sprängämnen. I den senaste terrorismöverenskommelsen
            berörs problematiken något men det saknas rejäla tag och konkreta
            åtgärder. På senare tid har det dessutom framkommit uppenbara
            brister och att arbetet i Regeringskansliet inte har fungerat
            när det gäller it-säkerhet. Detta är det av statministern kallade
            ”haveriet” på Transportstyrelsen ett tydligt exempel på.
          </p>
          <p xml:id="i-4NZjSHfFgDeBAy6EnkeDjf">
            Utnyttjandet av internet och sociala medier i propagandasyfte
            hänger också samman med terroristorganisationers agerande i cybervärlden.
            Det är angeläget att tillskapa en strategi för att hantera problemen
            med cyberkriminalitet och även titta närmare på hur terroristorganisationers
            användning av propagandaspridning på internet och sociala medier
            ska motverkas och hanteras.
          </p>
          <p xml:id="i-EPMFQYmDQcNPTeFfcGhTQm">
            Vi anser att regeringen bör upprätta en strategi för att hantera
            problemen med cyberkriminalitet – som också kan kopplas till terroristorganisationer
            – och hur terroristorganisationers användning och propagandaspridning
            på internet och sociala medier ska motverkas och hanteras.
          </p>
          <p xml:id="i-W56DDEiADzEscudHzUgrXV">
            EU-domstolens förhandsavgörande avseende datalagring har slagit
            undan de generella förutsättningarna för datalagring och den svenska
            lagstiftning som bygger på EU:s datalagringsdirektiv. Nationell
            säkerhet och nationella skyddsintressen, såsom kvalificerad brottslighet
            som hotar rikets säkerhet, faller dock utanför EU:s kompetens­område.
            Det området omfattas därför inte av EU-domstolens förhandsavgörande
            avseende datalagring.
          </p>
          <p xml:id="i-LpwEmYAc2y75XFNunm9ezs">
            En utredning har tillsatts av regeringen som ska titta närmare
            på förutsättningarna för datalagring. Frågan är mycket angelägen
            att hantera skyndsamt. Regeringen bör därför snarast presentera
            lagförslag som skapar förutsättningar för att lagringen och överlämningen
            av datatrafikuppgifter fungerar när det gäller brott som hotar
            rikets säkerhet.
          </p>
          <head xml:id="i-MGtjxMTsq34FpTzUr9188a" type="h2">
            Kriminalisering av medverkan i stödfunktioner för en terroristorganisation
          </head>
          <p xml:id="i-Mu5LHcQ7vCXH1PfZLQKqEi">
            En av regeringen tillsatt utredning har presenterat förslag som
            innebär att medverkan i vissa stödfunktioner för en terroristorganisation
            bör kriminaliseras. Vi delar den uppfattningen och anser att regeringen
            snarast bör ta initiativ till ytterligare kriminali­sering av
            samröre med terroristorganisationer genom medverkan i stödfunktioner
            – såsom materielvård, transport och underhåll, matlagning eller
            på annat liknande sätt – som bidrar till organisationens förmåga
            att delta i en väpnad konflikt eller att begå allvarliga brott.
          </p>
          <head xml:id="i-MgLeeBegjJcRHEjgyny2ge" type="h2">
            Förbud i svenska pass mot att besöka vissa länder
          </head>
          <p xml:id="i-Ei4L6BF9m1mHpiuGs6evZ8">
            Enligt 19 § passlagen (1978:302) krävs det passtillstånd för
            den som avtjänar fängelse­straff och inte är villkorligt frigiven,
            eller genomgår sluten ungdomsvård, utom när straffet eller vården
            är en månad eller kortare tid, eller står under övervakning efter
            dom på skyddstillsyn eller efter villkorlig frigivning från fängelse.
            Sådant tillstånd krävs även i vissa andra fall.
          </p>
          <p xml:id="i-LworRhvi2NCbnCyvn7C6u6">
            Passtillstånd ska, enligt 21 § andra stycket passlagen, vägras
            i vissa situationer. För det första om det skäligen kan antas
            att den dömde skulle ägna sig åt brottslig verksamhet i samband
            med en utlandsresa. Detta gäller när brottslighet med anknytning
            till narkotika kan befaras och annars endast i undantagsfall.
            För det andra att han eller hon genom att resa utomlands skulle
            söka undandra sig fortsatt verkställighet av den ådömda påföljden.
            Slutligen – för det tredje – att resan annars skulle motverka
            hans eller hennes anpassning i samhället. Även vid denna prövning
            kan det antas att intresset av att motverka narkotikamissbruk
            i praktiken blir det dominerande skälet för passvägran.
          </p>
          <p xml:id="i-QQbrYBMw9EFnzXkBfsaxyD">
            Enligt 9 § passlagen har passmyndigheten möjlighet att begränsa
            giltighetsområdet för ett pass. Möjligheten att begränsa giltighetsområdet
            för ett pass är, enligt 14 § passlagen, även ett alternativ till
            att återkalla ett gällande pass, vilket kan ske i ett antal olika
            situationer. Om ett beslut om begränsning av passets giltighet
            fattas (exempelvis giltighetsområde) ska passet, enligt 17 § passlagen,
            förses med en anteckning om begränsningen. Detta innebär i praktiken
            ett förbud att resa in i de länder som inte omfattas av giltighetsområdet.
            Enligt 23 § passlagen kan det i ett passtillstånd också krävas
            att ett pass endast får utfärdas med begränsad giltighet.
          </p>
          <p xml:id="i-YM8AsAJuynGB7zfYrWcYMB">
            Passlagen är med andra ord redan anpassad för att i vissa fall
            begränsa möjligheterna att med hjälp av ett svenskt pass resa
            in i andra länder. Denna möjlighet borde användas och anpassas
            för att bidra till det internationella samarbetet kring terrorism
            men också för att förhindra att svenska medborgare gör sig skyldiga
            till allvarlig brottslighet i andra länder (vilket i viss utsträckning
            är möjligt redan i dag).
          </p>
          <p xml:id="i-XyuEuBs6PFWpG3yuBeP7v">
            Vi anser att regeringen bör ta initiativ till att se över möjligheten
            att i svenska pass skriva in förbud mot att besöka vissa länder
            i syfte att förhindra deltagande i terroristaktiviteter.
          </p>
          <head xml:id="i-M85Vz9cysX3F5oPCjA8eDs" type="h2">
            Möjlighet att återkalla svenskt medborgarskap för den som har
            dubbla medborgarskap
          </head>
          <p xml:id="i-5yaeCfppJDPN6LSCCLApGP">
            Enligt 2 kap. 7 § andra stycket regeringsformen får ingen svensk
            medborgare som är eller har varit bosatt i riket fråntas sitt
            medborgarskap. Skyddet mot förlust av det svenska medborgarskapet
            är absolut och kan inte begränsas, men gäller endast den som är
            eller har varit bosatt i Sverige.
          </p>
          <p xml:id="i-7MyUkSgf8C1EDNRqYTGsVK">
            En person som aldrig haft hemvist här i landet kan förlora sitt
            svenska medborgar­skap när han eller hon fyller tjugotvå år. Förlust
            av svenskt medborgarskap sker inte om detta skulle leda till att
            personen blir statslös.
          </p>
          <p xml:id="i-J35PquQzLugmwLQZjb2tzV">
            Mot bakgrund av några fall där medborgarskap förvärvats på grund
            av oriktiga uppgifter lade en utredning år 2006 (SOU 2006:2) fram
            ett förslag till ändringar i regeringsformen som skulle göra det
            möjligt att frånta någon hans eller hennes svenska medborgarskap
            om det förvärvats genom oriktiga eller ofullständiga uppgifter
            eller genom annat otillbörligt förfarande. Förslaget ledde dock
            inte till lagstiftning.
          </p>
          <p xml:id="i-NAJjPNk2T7nFYfKU2H2Kkx">
            I många andra länder finns möjlighet att frånta personer deras
            medborgarskap på olika grunder. En vanlig orsak är att medborgarskapet
            till följd av den enskildes agerande har beviljats på felaktiga
            grunder. I flera andra länder finns också möjligheter att frånta
            någon hans eller hennes medborgarskap på grund av att vederbörande
            har gjort sig skyldig till allvarlig brottslighet eller har anslutit
            sig till en väpnad styrka i ett annat land.
          </p>
          <p xml:id="i-MDygmSztSXKmxpfsHgYoU">
            Inom EU har 19 länder regler om förlust av medborgarskap till
            följd av frivillig tjänstgöring i utländsk militär styrka eller
            på grund av gärningar som är till allvarlig skada för statens
            vitala intressen. Exempel på sådana bestämmelser finns i Danmark,
            Tyskland, Nederländerna, Storbritannien, Belgien, Frankrike och
            Irland. I Tyskland har man för lite drygt ett år sedan från politiskt
            håll framhållit att man ska skärpa möjligheterna att frånta personer
            tyskt medborgarskap när det finns anknytning till terrorism.
          </p>
          <p xml:id="i-Xd1dbCrw6CLE1giRCedSv">
            I Danmark kan en person som döms för brott mot en eller flera
            bestämmelser i 12 och 13 kap. i den danska straffeloven (till
            exempel för terrorism) fråntas sitt danska medborgarskap, under
            förutsättning att han eller hon inte blir statslös. Detta gäller
            i vissa fall även personer som har dömts utomlands.
          </p>
          <p xml:id="i-54ZzswbvLCEYppD1XxAQc4">
            I Norge har man i en utredning (NOU 2015:4) tittat på vilka möjligheter
            som finns att införa regler om förlust av medborgarskap när en
            medborgare agerar på ett sätt som kan medföra allvarlig skada
            för statens vitala intressen eller frivilligt har tjänstgjort
            i en utländsk militär styrka.
          </p>
          <p xml:id="i-9QxFiLry49WVPmXYRKcNch">
            I en melding till stortinget har den norska regeringen uttalat
            bland annat följande.
          </p>
          <p xml:id="i-GL2NZtbHu8pHBoCjoCnauW">
            Med de senere års utvikling med terror, radikalisering og ekstremisme
            er det viktig å se på muligheter for å kalle tilbake det norske
            statsborgerskapet som et tiltak mot denne utviklingen. Dette var
            bakgrunnen for en utredning av om det bør innføres regler om tap
            av statsborgerskap der en statsborger opptrer sterkt til skade
            for statens vitale interesser eller frivillig har tjenestegjort
            i en fremmed militær styrke. I utred­ningen konkluderes det med
            at innenfor de rammer Grunnloven og internasjonale forpliktelser
            setter, er det mulig å innføre regler om tap av statsborgerskap
            i visse tilfeller. Flere andre land har innført regler om tap
            av statsborgerskap. Det gjelder blant annet Danmark, Nederland
            og Storbritannia. Utredningen har vært på høring, og Justis- og
            beredskapsdepartementet jobber med oppfølging av høringen.
          </p>
          <p xml:id="i-PQrixWLNviHamScfb9UdxJ">
            Avslutningsvis anförs att ”regjeringen vil innføre regler om
            tap av statsborgerskap for overtredelse av visse bestemmelser
            i straffeloven”.
          </p>
          <p xml:id="i-Cu8oZBw1t3YrWmyg4e3ZEX">
            Vi anser att frågan om återkallelse av medborgarskap bör utredas
            även i Sverige. Det bör vara möjligt att återkalla ett svenskt
            medborgarskap för den som döms för terroristbrott och viss annan
            terrorismrelaterad brottslighet och har dubbla medborgar­skap.
          </p>
          <head xml:id="i-2t5ZYN4NfeiYHQPmBG2u5S" type="h2">
            Möjlighet att återkalla uppehållstillstånd i vissa situationer
            och översyn av lagen om särskild utlänningskontroll
          </head>
          <p xml:id="i-UJY76eDpi6iWED3D6gJLf">
            I ett säkerhetsärende enligt utlänningslagen (1 kap. 7 §) kan
            Säkerhetspolisen av skäl som rör rikets säkerhet eller som annars
            har betydelse för allmän säkerhet förorda att en utlänning ska
            avvisas eller utvisas, att en utlännings ansökan om uppehållstillstånd
            eller arbetstillstånd ska avslås eller att en utlännings uppehållstillstånd
            eller arbetstillstånd ska återkallas, att en utlänning inte ska
            beviljas statusförklaring eller att en utlännings statusförklaring
            ska återkallas, att en utlänning inte ska beviljas resedokument
            eller att en utlännings ansökan om ställning som varaktigt bosatt
            ska avslås eller att en utlännings ställning som varaktigt bosatt
            ska återkallas.
          </p>
          <p xml:id="i-WsyqjEoAz7dtsfqFU4ogGe">
            Det har framkommit synpunkter på att det är omotiverat svårt
            att i vissa fall återkalla uppehållstillstånd från personer som
            erhållit sådana tillstånd. Det finns därför anledning att närmare
            överväga om det krävs utökade möjligheter att – i första hand
            – återkalla uppehållstillstånd i förhållande till vad som gäller
            i dag vid tillräckligt starka misstankar om kopplingar till terrorismrelaterad
            verksamhet och viss annan brottslighet.
          </p>
          <p xml:id="i-99DjyoK4WMfwzt5eVsCKzR">
            Det har framkommit synpunkter att lagen om särskild utlänningskontroll
            inte är ändamålsenlig och att det finns vissa svårigheter att
            tillämpa lagstiftningen. Det är angeläget att denna typ av utlänningskontroll
            fungerar och att lagstiftningen är ändamålsenlig. Regeringen bör
            därför se över lagen om särskild utlänningskontroll i syfte att
            den ska kunna tillämpas i fler fall än vad som sker i dag.
          </p>
          <head xml:id="i-No172Z6jxsVLyUHX2LdMSr" type="h2">
            Vissa straffskärpningar
          </head>
          <p xml:id="i-3E3U5s6HMLXXpxxvktNRMR">
            I dag framstår strafflatituderna för vissa brott inom terrorismområdet,
            det vill säga de straffnivåer som straffskalorna omfattar, som
            orimligt låga. Straffskalorna kan inte sägas spegla brottens allvar.
          </p>
          <p xml:id="i-N83B9ovgfiLBFHakksSbg3">
            Vi anser att straffen bör skärpas väsentligt för exempelvis följande
            brott inom terrorismområdet: offentlig uppmaning till terroristbrott,
            rekrytering till terroristbrott, utbildning till terroristbrott,
            finansiering av terroristbrott och resor i terrorismsyfte. När
            det gäller dessa brott bör strafflatituderna vara från fängelse
            sex månader till fängelse fyra år i stället för – som i dag –
            från fängelse 14 dagar till fängelse två år.
          </p>
          <p xml:id="i-MKuy7DKg4qTjps62bBFL9w">
            Vi vill även se en höjning av strafflatituderna för grova brott.
            Är brottet grovt bör det dömas till fängelse lägst två år och
            högst tio år, i stället för fängelse lägst sex månader och högst
            sex år som gäller i dag. Detta skulle också innebära ett närmande
            till straffnivåerna i motsvarande lagstiftning i andra jämförbara
            länder.
          </p>
          <p xml:id="i-XVuvPJtYp5oQ8QMSqY2a2W">
            Regeringen bör därför tillsätta en utredning i syfte att skärpa
            straffen för vissa brott inom terrorismområdet, såsom offentlig
            uppmaning till terroristbrott, rekrytering till terroristbrott,
            utbildning till terroristbrott, finansiering av terroristbrott
            och resor i terrorismsyfte.
          </p>
          <head xml:id="i-RYwex4VcgpxMFdgpe8KEA1" type="h2">
            Effektivt internationellt samarbete och förutsättningar för lagföring
          </head>
          <p xml:id="i-BrZ5BH8BHyipaBiDy6DMKF">
            Internationellt samarbete mot terrorism måste ha hög prioritet
            eftersom det är på internationell nivå man hittar många av de
            nyckelproblem som måste lösas om terrorismen ska kunna bekämpas
            effektivt. Sverige har blivit invalt i FN:s säkerhetsråd och det
            förpliktar Sverige att ta ett större ansvar än tidigare – inte
            minst när det gäller bekämpningen av terrorism och det internationella
            samarbetet kring detta. Hitintills finns det åtskilligt mer att
            önska när det gäller regeringens engagemang och de möjligheter
            närvaron i FN:s säkerhetsråd öppnar.
          </p>
          <p xml:id="i-7AAdVtuD424K7GMBJ3y7PH">
            Sverige har prioriterat vissa av Agenda 2030-målen trots att
            alla mål är jämställda i den meningen att inget mål har företräde
            framför något annat. De mål som har prioriterats handlar exempelvis
            om jämställdhet och feminism. Skulle någonting ändå ha prioriterats
            skulle det i stället ha varit mål som ändå har basal betydelse,
            exempelvis mål nummer 16, som handlar om fungerande demokrati
            och rättsliga funktioner inklusive bekämpning av terrorism.
          </p>
          <p xml:id="i-3Tz9XRRYUtRzjUov8ggH4T">
            Det är svårt att börja tala om jämställdhet mellan kvinnor och
            män, exempelvis i Boko Haram-kontrollerat område i Nigeria, innan
            terrorismen har bekämpats. Regeringens inställning framstår som
            minst sagt ogenomtänkt. När det gäller nödvändigheten att satsa
            på rätt åtgärder har man haft och har man fortfarande genom platsen
            i FN:s säkerhetsråd en unik möjlighet att driva på för bättre
            fungerande terrorismbekämpning och utvecklingen av rättsstatliga
            funktioner.
          </p>
          <p xml:id="i-2TPsZGmkbdzMjJpWmvzi6v">
            Det gäller att börja i rätt ände. Terrorismbekämpning och demokrati
            samt etablerade och fungerande rättsliga institutioner är en nödvändighet
            innan det över huvud taget är möjligt att börja tala om jämställdhet.
            Regeringen har i detta avseende hitintills inte utnyttjat den
            möjlighet att göra skillnad som platsen i Säkerhetsrådet har gett
            möjligheter till.
          </p>
          <p xml:id="i-UWmJaPVfkJZbt4Zbmj5tZR">
            Mer än hälften av världens länder bidrar i dag till den internationella
            terrorismen genom att generera stridande till olika terroristorganisationer.
            Bland de olika terroristorganisationerna i världen finns upp emot
            35 000 utländska stridande från omkring 120 av världens länder.
          </p>
          <p xml:id="i-XaXbDN1W6RU1M7RBMfur5S">
            Utländska stridande och människor som har radikaliserats och
            deras nätverk utgör ett omedelbart och långsiktigt globalt hot.
            De individer som inte omkommer i strid och som har återvänt eller
            återvänder till sina hemländer eller till tredje land kan utgöra
            ett högst påtagligt och fortsatt hot mot både nationell och internationell
            säkerhet.
          </p>
          <p xml:id="i-SpijDXxAYTGQSGYe7E9PjG">
            Många återvändare borde visserligen kunna återintegreras i sina
            samhällen och kan också tänka sig att överge sina våldsideal,
            men samtidigt kommer andra återvändare att fortsätta att verka
            för terrorism och våldshandlingar både på kort och på lång sikt.
            Både i Sverige och i andra länder krävs en förbättrad analytisk
            förståelse av problemet och operativa åtgärder från olika aktörer
            och inte bara från säkerhetstjänsternas sida. På ett övergripande
            plan har utbyte av underrättelseinformation avgörande betydelse
            såväl nationellt som mellan olika länder i världen för att kunna
            ingripa mot terrorism i olika skeden och på olika sätt.
          </p>
          <p xml:id="i-Qs2xyv2TNsNPb1QXqRqun9">
            Konkreta åtgärder för att i olika sammanhang kunna överföra betydelsefull
            information behöver tillskapas. Sådan information ska även kunna
            avse enskilda individer av särskilt intresse. I detta sammanhang
            är det dock viktigt att påpeka att människors personliga integritet
            och individuella fri- och rättigheter måste skyddas i enlighet
            med rättsstatens principer. Oprecisa åtgärder med låg verkningsgrad
            som drabbar människor i allmänhet måste undvikas. Skälet till
            detta är att sådana åtgärder tenderar att bli kontraproduktiva
            genom att allmänhetens acceptans för terrorismbekämpningen eroderas.
          </p>
          <p xml:id="i-DC8hLvtTwJXQDCMY55CB93">
            Vidare måste ökade ansträngningar göras beträffande förebyggande
            arbete och vidtagande av åtgärder avseende återvändare. Det finns
            också anledning att särskilt framhålla internet och sociala medier
            som arenor som har avgörande betydelse för att det ska vara möjligt
            att framgångsrikt kunna motverka radikalisering och terrorist­propaganda.
            Här behöver strategier utarbetas.
          </p>
          <p xml:id="i-Whe15aacnx6XeUufTJeY8">
            Ett ökat utbyte av relevant information är av avgörande betydelse
            för förmågan att bekämpa terrorism framgångsrikt. Detta kan ske
            genom passageraruppgifter, som är ett område där arbete pågår
            inom EU, men också genom andra och delvis nya informa­tionsstrukturer.
          </p>
          <p xml:id="i-QEQhpNuMdZompWDQtUfNwa">
            Den internationella terrorismen och inte minst problemet med
            alla utländska stridande för terroristorganisationer är en stor
            utmaning för allt fler av världens länder och hela världssamfundet.
            Problemet förtjänar att tas på största allvar och kräver insatser
            och åtgärder såväl nationellt, regionalt, exempelvis inom ramen
            för EU, som genom FN och säkerhetsrådet. Vi anser att ett helhetsperspektiv
            ska genomsyra allt arbete kring terrorism. Arbetet ska inriktas
            på kraftfulla åtgärder för bekämpande och motverkande av terrorism,
            vilket ska vara fokus för Sveriges internationella arbete på detta
            område.
          </p>
          <p xml:id="i-3cpcUiY7GVPviN5K3cEx8v">
            Tidigare har det förelegat ett förhållandevis starkt fokus på
            insatser mot terrorism inom ramen för EU. Det är klart att EU
            har en viktig roll och inte får glömmas bort men de avgörande
            skillnaderna uppnår man dock inte i EU-länder utan i de länder
            där det finns störst behov av att bekämpa terrorism och våldsbejakande
            extremism och där bristerna avseende demokrati och rättsstatliga
            funktioner är som störst.
          </p>
          <p xml:id="i-J752L7NEBUjBKpLoqnhtXU">
            Vidare anser vi att Sverige ska bidra till kapacitetsutbyggnad
            av rättsliga funktioner i andra länder, inte minst för att kunna
            säkra bevisning avseende terroristbrott och krigsförbrytelser.
          </p>
          <p xml:id="i-T5zrf4g3pkb9E5b6myy4qu">
            En av de absolut största utmaningarna när det gäller bekämpningen
            av terrorism är att kunna säkra bevisning av sådan kvalitet att
            den kan läggas till grund för fällande domar i länder som inte
            gör avkall på grundläggande rättsprinciper.
          </p>
          <p xml:id="i-X12meQWbxZtJmyW33w5cXf">
            Om man tar Irak som exempel kan man först konstatera att ett
            antal bindande FN-resolutioner inte har blivit implementerade
            i nationell lagstiftning. Det finns visserligen en nationell förmåga
            hos de säkerhetstjänster som finns i landet men informations­utbytet
            dem emellan fungerar inte på önskvärt sätt. Härutöver finns det
            brister i den nationella rättsordningen och den bevisning som
            finns kommer i huvudsak genom ett erkännandebaserat system och
            inte genom objektiv teknisk bevisning. Detta gör att även om bevisning
            kan säkras i Irak – om den nu i vissa fall ens kan kallas bevisning
            – så uppfyller den inte de krav vi ställer på bevisning i rättsstater
            för att den ska kunna läggas till grund för en fällande dom avseende
            allvarlig brottslighet.
          </p>
          <p xml:id="i-KxVrGgFJtLFVUTyQmzH1o2">
            I Irak och Syrien begås säkerligen många terroristbrott och krigsförbrytelser
            också av svenska tillresta terroriststridande. Dessa individer
            kan i allmänhet inte lagföras på grund av avsaknaden av bevisning
            eller ens misstänkas för brott av den anledningen att objektiv
            information om brottsligheten saknas.
          </p>
          <p xml:id="i-EyeDsJ2AccN9ksPWp6ur6D">
            Vi anser därför att Sverige bör bidra till att skapa förutsättningar
            för FN-organ att i världens länder på ett bättre och mer effektivt
            sätt driva på genomförandet och implementeringen i nationell lagstiftning
            av säkerhetsrådets resolutioner. Sverige bör också bidra till
            att skapa förutsättningar för FN-organ att i de länder där störst
            behov föreligger bidra till att utveckla de nationella rättssystemen
            för att bevisning som säkras i sådana länder ska vara av den beskaffenhet
            och kvalitet som krävs för att i andra länder – som Sverige –
            kunna läggas till grund för rättsliga förfaranden och fällande
            domar för terrorist- och krigsbrott.
          </p>
          <p xml:id="i-P7GSuXZ3mSAeFgwg89msBf">
            Vidare anser vi att Sverige bör bidra till att utveckla samarbetet
            för att effektivare kunna bekämpa terrorism inom Europeiska unionen.
          </p>
          <p xml:id="i-17k9KYxhZZ5hqtxuyjgrvw">
            För att minska det ökade intresse som har kunnat iakttas under
            en följd av år när det gäller individer som reser för att strida
            med terroristorganisationer bör Daesh/Isil bekämpas militärt så
            att de inte längre förfogar över något territorium. Sådana insatser
            har under senaste året varit förhållandevis framgångsrika. Förutom
            att förlusten av territorium sannolikt påtagligt begränsar rekryteringen
            av utländska terroriststridande är det också ett viktigt steg
            i världssamfundets strävan efter en hållbar fred i regionen.
          </p>
          <p xml:id="i-XypCCew6F7iqmgUpM4KrBB">
            Sverige bör även fortsatt ha en hög ambition att delta i internationella
            insatser. Just nu ligger mycket av fokus på de sönderfallande
            staterna i Mellanöstern och Nordafrika som också utgör baser för
            den terror som riktas mot länder utanför den regionen. Det är
            viktigt att Sverige tar sitt ansvar i kampen mot terrorismen.
            Det svar som regeringen gav på Frankrikes begäran om stöd efter
            terrorattentaten i Paris 2015 enligt Lissabon­fördragets artikel
            42.7 var för svagt och har präglats av både saktfärdighet och
            försiktighet. Alliansen föreslog till exempel att vi skulle addera
            en flyginsats likt den i Libyen 2011.
          </p>
          <p xml:id="i-9Y3NkcpVFazjwSQFMGgbvy">
            Slutligen anser vi att det svenska biståndet i ökad utsträckning
            ska användas för att stärka stater i sönderfall som är i farozonen
            för att bli baser åt terrorister.
          </p>
        </div>
        <div xml:id="i-5WnVHRFTunCn8PkNAxWNxu" type="signatureBlock">
          <list xml:id="i-WAFfq7e65HNxW94SB1xAv2">
            <item xml:id="i-CkBYMGxSRnXB1xWWQ5qBsj" who="i-M8LKQKEcsjHJKv8kSmhVcX" type="signature">
              Tomas Tobé (M)
            </item>
            <item xml:id="i-TPRvHEYaQdqMW6PjAuYgev" who="i-NiuBLX8hzt3w2Uyev12Wbt" type="signature">
              Krister Hammarbergh (M)
            </item>
            <item xml:id="i-QybEteonfPDskzadnoyivG" who="i-Ey2xJ5PQcAYBGtnz2AK3qu" type="signature">
              Anti Avsan (M)
            </item>
            <item xml:id="i-EUjx1DDF1aVaDRKKzTAdQf" who="unknown" type="signature">
              Anders Hansson (M)
            </item>
            <item xml:id="i-KKD4EQPGKvnyAiiMvZ9fdi" who="i-DGcLR21cjcBjrD374xbmmM" type="signature">
              Ellen Juntti (M)
            </item>
            <item xml:id="i-SAm5NC3yoF5MhcPHqaspcM" who="i-3Grh8TCtLTMtZdMgN1X5RJ" type="signature">
              Pål Jonson (M)
            </item>
          </list>
        </div>
      </div>
    </body>
  </text>
</TEI>
