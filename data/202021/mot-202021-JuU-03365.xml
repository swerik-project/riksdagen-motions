<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-JuU-03365">
  <teiHeader>
    <fileDesc>
      <titleStmt>
        <title>Krafttag mot brottsligheten i Sverige</title>
        <author corresp="i-bRyJHEKb5DCkicXkuZwMY">av Ulf Kristersson m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3365 av Ulf Kristersson m.fl. (M)</title>
          <idno type="rdwebb">H8023365</idno>
          <rs type="number">3365</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/H8023365/text</ref>
          <ref type="dokument_url_html">http://data.riksdagen.se/dokument/H8023365</ref>
          <ref type="dokumentstatus_url_xml">http://data.riksdagen.se/dokumentstatus/H8023365</ref>
          <ref type="docx">http://data.riksdagen.se/fil/7A4A8DD2-070D-42D4-A7D0-90E2A71025F0</ref>
          <ref type="pdf">http://data.riksdagen.se/fil/0A4AC499-E886-4CF0-B33C-A328ADE37A5E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-bRyJHEKb5DCkicXkuZwMY</idno>
            <name>Ulf Kristersson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KPGvtK4s6Zp3E6XH6vj18n</idno>
            <name>Tobias Billström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-TMBKCxFj2h6LkEEpYodyut</idno>
            <name>Jessika Roswall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9xarzmckV5SS8EyJPN5b3x</idno>
            <name>Hans Wallmark</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-84DiaFjYsBoBUQnKJiSte9</idno>
            <name>Elisabeth Svantesson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-9118KyeHJPwjSm2gBg9zwB</idno>
            <name>Lars Hjälmered</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-S1jBpohzgG7cgcBjfgN1Fb</idno>
            <name>Sten Bergheden</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-NRWqqo7iPdzBV8QrJyKnQb</idno>
            <name>Johan Forssell</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-5BpKZwq8Nrrge7Ep1aDZB9</idno>
            <name>Lotta Finstorp</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Ws7TTEJpudwigKX5RjyhR4</idno>
            <name>Camilla Waltersson Grönvall</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-TigPaPfe7eBTgfMXr1phgo</idno>
            <name>Mats Green</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-SUAEH6RCke4pVRKPPGZ14p</idno>
            <name>Mattias Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-VQyufTL2Rpt9RpLqBT2N38" type="signed"/>
        <correspContext corresp="i-VQyufTL2Rpt9RpLqBT2N38">
          <note type="signatory" corresp="i-bRyJHEKb5DCkicXkuZwMY"/>
          <note type="signatory" corresp="i-KPGvtK4s6Zp3E6XH6vj18n"/>
          <note type="signatory" corresp="i-TMBKCxFj2h6LkEEpYodyut"/>
          <note type="signatory" corresp="i-9xarzmckV5SS8EyJPN5b3x"/>
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-84DiaFjYsBoBUQnKJiSte9"/>
          <note type="signatory" corresp="i-9118KyeHJPwjSm2gBg9zwB"/>
          <note type="signatory" corresp="i-S1jBpohzgG7cgcBjfgN1Fb"/>
          <note type="signatory" corresp="i-NRWqqo7iPdzBV8QrJyKnQb"/>
          <note type="signatory" corresp="i-5BpKZwq8Nrrge7Ep1aDZB9"/>
          <note type="signatory" corresp="i-Ws7TTEJpudwigKX5RjyhR4"/>
          <note type="signatory" corresp="i-TigPaPfe7eBTgfMXr1phgo"/>
          <note type="signatory" corresp="i-SUAEH6RCke4pVRKPPGZ14p"/>
        </correspContext>
        <correspAction xml:id="i-GujamFkaFmPqfL6Z3mLdqR" type="submitted">
          <date when="2020-10-06"/>
          <time when="14:42:00"/>
        </correspAction>
        <correspAction xml:id="i-8HNmZvwSvCZuyCfWfXh2kK" type="reviewed">
          <date when="2020-10-06"/>
          <time when="17:46:00"/>
        </correspAction>
        <correspAction xml:id="i-BasGtKDPXfMD4A8exnW9XY" type="referred">
          <date when="2020-10-14"/>
        </correspAction>
        <correspAction xml:id="i-GUV5QSuRAwsHPDwkDKVDh9" type="assigned">
          <date when="2021-10-18"/>
          <time when="15:19:11"/>
        </correspAction>
        <correspContext corresp="i-GUV5QSuRAwsHPDwkDKVDh9">
          <ref type="assignedTo">Justitieutskottet</ref>
        </correspContext>
        <correspAction xml:id="i-2vZkgY7EWUeadmxHxJnFrU" type="behandlas_i"/>
        <correspContext corresp="i-2vZkgY7EWUeadmxHxJnFrU">
          <ref type="uppgift">2020/21:JuU22</ref>
          <ref type="ref_dok_id">H801JuU22</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU22</ref>
          <ref type="ref_dok_titel">Utökade kontroll- och stödmöjligheter avseende skyddstillsynsdömda</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Loyx4KzEWW2WsQpTZMS3Cv" type="behandlas_i"/>
        <correspContext corresp="i-Loyx4KzEWW2WsQpTZMS3Cv">
          <ref type="uppgift">2020/21:JuU17</ref>
          <ref type="ref_dok_id">H801JuU17</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU17</ref>
          <ref type="ref_dok_titel">Redovisning av åtgärder i enlighet med målsättningarna i det nationella brottsförebyggande programmet Tillsammans mot brott</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-4jhq5zQtXKWeUgkgfHAg1u" type="behandlas_i"/>
        <correspContext corresp="i-4jhq5zQtXKWeUgkgfHAg1u">
          <ref type="uppgift">2020/21:JuU43</ref>
          <ref type="ref_dok_id">H801JuU43</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU43</ref>
          <ref type="ref_dok_titel">Effektivare hantering av häktningar och minskad isolering</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-XKaXGmkf7niZvbneDKbCNt" type="behandlas_i"/>
        <correspContext corresp="i-XKaXGmkf7niZvbneDKbCNt">
          <ref type="uppgift">2020/21:JuU25</ref>
          <ref type="ref_dok_id">H801JuU25</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU25</ref>
          <ref type="ref_dok_titel">Processrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-P1Yev9AbyyUn3J6ALCrZTc" type="behandlas_i"/>
        <correspContext corresp="i-P1Yev9AbyyUn3J6ALCrZTc">
          <ref type="uppgift">2020/21:JuU26</ref>
          <ref type="ref_dok_id">H801JuU26</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU26</ref>
          <ref type="ref_dok_titel">Kriminalvårdsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-5ZUu9vtU5gFXLG2DPuF7fY" type="behandlas_i"/>
        <correspContext corresp="i-5ZUu9vtU5gFXLG2DPuF7fY">
          <ref type="uppgift">2020/21:JuU24</ref>
          <ref type="ref_dok_id">H801JuU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU24</ref>
          <ref type="ref_dok_titel">Straffrättsliga frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-EFXUAKmn6QRCymVzE4HgHq" type="behandlas_i"/>
        <correspContext corresp="i-EFXUAKmn6QRCymVzE4HgHq">
          <ref type="uppgift">2020/21:JuU28</ref>
          <ref type="ref_dok_id">H801JuU28</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU28</ref>
          <ref type="ref_dok_titel">Unga lagöverträdare</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-CpF8CUG1VvbtyzDWCLAYFa" type="behandlas_i"/>
        <correspContext corresp="i-CpF8CUG1VvbtyzDWCLAYFa">
          <ref type="uppgift">2020/21:JuU27</ref>
          <ref type="ref_dok_id">H801JuU27</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU27</ref>
          <ref type="ref_dok_titel">Våldsbrott och brottsoffer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GqC9Vd4eb8Drxc4T3BVix5" type="behandlas_i"/>
        <correspContext corresp="i-GqC9Vd4eb8Drxc4T3BVix5">
          <ref type="uppgift">2020/21:JuU23</ref>
          <ref type="ref_dok_id">H801JuU23</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU23</ref>
          <ref type="ref_dok_titel">Polisfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-33s4MexBxo5k8fquzkMEDE" type="behandlas_i"/>
        <correspContext corresp="i-33s4MexBxo5k8fquzkMEDE">
          <ref type="uppgift">2020/21:SoU24</ref>
          <ref type="ref_dok_id">H801SoU24</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SoU24</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-N9U19Qe3ZfSkddmXgr8yk6" type="behandlas_i"/>
        <correspContext corresp="i-N9U19Qe3ZfSkddmXgr8yk6">
          <ref type="uppgift">2020/21:JuU41</ref>
          <ref type="ref_dok_id">H801JuU41</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">JuU41</ref>
          <ref type="ref_dok_titel">Åtgärder för att förbättra polisens effektivitet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-4C44qDgLvGQZYNWkTYBhsU" type="motHeader">
        <div xml:id="i-4CXF4e1ESmbmzcw2n7B4pj" type="motTitle">
          Motion till riksdagen 2020/21:3365 av Ulf Kristersson m.fl. (M)
          Krafttag mot brottsligheten i Sverige
        </div>
      </div>
      <div xml:id="i-C4ehw4WG5qmZJpqPJP6Arx" type="motBody">
        <div xml:id="i-WbayCi1fgJziZUecZt1cPX" type="motProposal" subtype="förslag">
          <head xml:id="i-HEA2d4sMJieSPVCKfX3YvR">
            Förslag till riksdagsbeslut
          </head>
          <list xml:id="i-TedumaPNNTuMy1WwTM99za" style="ol">
            <item xml:id="i-SeTdWgBcUqkGECA3hXp7Bo">
              Riksdagen ställer sig bakom det som anförs i motionen om dubbla
              straff och tillkännager detta för regeringen.
            </item>
            <item xml:id="i-S1xLF9WG1gWL33W9eTjF23">
              Riksdagen ställer sig bakom det som anförs i motionen om att
              införa en möjlighet till visitationszoner och tillkännager detta
              för regeringen.
            </item>
            <item xml:id="i-5Shh6zZGkGBeYLRzMHJeaB">
              Riksdagen ställer sig bakom det som anförs i motionen om att
              skyndsamt införa vistelseförbud som en särskild och egen påföljd
              och tillkännager detta för regeringen.
            </item>
            <item xml:id="i-MKMCUd4bgnMHMCfaJXvfrW">
              Riksdagen ställer sig bakom det som anförs i motionen om att
              det ska vara straffbart att vara med i ett kriminellt gäng och
              tillkännager detta för regeringen.
            </item>
            <item xml:id="i-Rw1QCEoGThbGVdtqf1EBj1">
              Riksdagen ställer sig bakom det som anförs i motionen om att
              polisen ska få kraftigt förstärkta möjligheter till avlyssning
              och övervakning och tillkännager detta för regeringen.
            </item>
            <item xml:id="i-WcEWKkMwcxf7CzcSGxr3AJ">
              Riksdagen ställer sig bakom det som anförs i motionen om att
              införa en ny huvudregel i sekretesslagstiftningen som innebär
              att myndigheter ska dela all relevant information med polisen
              och tillkännager detta för regeringen.
            </item>
            <item xml:id="i-Rr8xCQJaZkFgPdFpFerp1s">
              Riksdagen ställer sig bakom det som anförs i motionen om att
              alla relevanta myndigheter ska delta aktivt i det brottsbekämpande
              arbetet och tillkännager detta för regeringen.
            </item>
            <item xml:id="i-67kHQmG5KSHyN7qberqQh1">
              Riksdagen ställer sig bakom det som anförs i motionen om fler
              LVU-omhändertaganden för att hindra att barn fostras in i kriminalitet,
              och detta tillkännager riksdagen för regeringen.
            </item>
            <item xml:id="i-EaZmzUUv6qktDv4g4SvGXe">
              Riksdagen ställer sig bakom det som anförs i motionen om att
              fler gängmedlemmar ska utvisas från Sverige oavsett om de dömts
              för brott, och detta tillkännager riksdagen för regeringen.
            </item>
            <item xml:id="i-Gx1Zgqn6rjGjRafjFXhQm9">
              Riksdagen ställer sig bakom det som anförs i motionen om att
              ett system med anonyma vittnen ska prövas och tillkännager detta
              för regeringen.
            </item>
            <item xml:id="i-APHNVAk25nTNRWPnq1bVvD">
              Riksdagen ställer sig bakom det som anförs i motionen om att
              beslagta egendom från gängkriminella och tillkännager detta för
              regeringen.
            </item>
            <item xml:id="i-TWrR8mJ5YPURzfj7EejKtw">
              Riksdagen ställer sig bakom det som anförs i motionen om att
              frihetsberöva aktiva gängmedlemmar och tillkännager detta för
              regeringen.
            </item>
            <item xml:id="i-GVuyJnhZmy23pdJ5ZrHpgW">
              Riksdagen ställer sig bakom det som anförs i motionen om att
              skyndsamt helt slopa straffrabatten för unga 18–21 år och ta bort
              dagens form av mängdrabatt och tillkännager detta för regeringen.
            </item>
            <item xml:id="i-KpUboXnNzBGJYGQsp4bHAL">
              Riksdagen ställer sig bakom det som anförs i motionen om att
              sänka gränsen för häktning av unga och tillkännager detta för
              regeringen.
            </item>
            <item xml:id="i-Sz3WmoueWBNGtLLhRz9HFc">
              Riksdagen ställer sig bakom det som anförs i motionen om att
              införa utökade möjligheter till husrannsakan och tillkännager
              detta för regeringen.
            </item>
            <item xml:id="i-4MHy5jW9wFS7PmwiLrTqMS">
              Riksdagen ställer sig bakom det som anförs i motionen om att
              skärpa straff för den som hanterar sprängmedel, och detta tillkännager
              riksdagen för regeringen.
            </item>
            <item xml:id="i-WkqRoCDm9keLUvHbntvcny">
              Riksdagen ställer sig bakom det som anförs i motionen om att
              skärpa straff för narkotikaförsäljning och tillkännager detta
              för regeringen.
            </item>
            <item xml:id="i-Xn9wizcBsrcDVGgqSXx8gi">
              Riksdagen ställer sig bakom det som anförs i motionen om att
              det ska råda nolltolerans mot all form av brottslighet och tillkännager
              detta för regeringen.
            </item>
            <item xml:id="i-9ag7MXMgwCfjqTxkxZGbvB">
              Riksdagen ställer sig bakom det som anförs i motionen om att
              stärka polisens kapacitet på kort och lång sikt och tillkännager
              detta för regeringen.
            </item>
            <item xml:id="i-L9rei1DbaEFyVmmtcwBDjz">
              Riksdagen ställer sig bakom det som anförs i motionen om en satsning
              på Polismyndigheten för att återrekrytera poliser och för att
              anställa administrativt stöd till polisen och tillkännager detta
              för regeringen.
            </item>
            <item xml:id="i-mCu2yTTTgU28yPp2AWLFm">
              Riksdagen ställer sig bakom det som anförs i motionen om att
              verka för att göra polisyrket mer attraktivt och tillkännager
              detta för regeringen.
            </item>
            <item xml:id="i-47EXsbz6KizPyWZpmCEa3c">
              Riksdagen ställer sig bakom det som anförs i motionen om att
              fler poliser ska arbeta i yttre tjänst och tillkännager detta
              för regeringen.
            </item>
            <item xml:id="i-NwLHbsKo6Q75BGkW4NDRef">
              Riksdagen ställer sig bakom det som anförs i motionen om utökade
              befogenheter för ordningsvakter och tillkännager detta för regeringen.
            </item>
            <item xml:id="i-47rGn1WM3MZcTurW314WoU">
              Riksdagen ställer sig bakom det som anförs i motionen om att
              polisens verksamhet ytterligare ska renodlas och tillkännager
              detta för regeringen.
            </item>
            <item xml:id="i-LNqRjkDkd2SRm2JXapyNG7">
              Riksdagen ställer sig bakom det som anförs i motionen om att
              polisens uppdrag tydligt bör definieras vad gäller både brottsbekämpande
              och brottsförebyggande arbete och tillkännager detta för regeringen.
            </item>
            <item xml:id="i-Awg9q7caodaJKMRiN39Q6c">
              Riksdagen ställer sig bakom det som anförs i motionen om att
              det ska finnas ett tydligt ansvar för resultatredovisning och
              resultatuppföljning och tillkännager detta för regeringen.
            </item>
            <item xml:id="i-XaijQPpxg8bN1qgHXdvrmn">
              Riksdagen ställer sig bakom det som anförs i motionen om respekt
              för polis och rättsväsen och tillkännager detta för regeringen.
            </item>
            <item xml:id="i-VzmXFSNRB1hRwbzFVoBJax">
              Riksdagen ställer sig bakom det som anförs i motionen om att
              lokal brottsstatistik bör tillgängliggöras och följas upp på ett
              tydligare sätt och tillkännager detta för regeringen.
            </item>
            <item xml:id="i-EuXUVPKMDYepSHJxoJ7gwF">
              Riksdagen ställer sig bakom det som anförs i motionen om bättre
              skydd av myndighetspersoners identitet och tillkännager detta
              för regeringen.
            </item>
            <item xml:id="i-H9iwYurus59iG82QYrtbAr">
              Riksdagen ställer sig bakom det som anförs i motionen om en förstärkning
              av hela rättsväsendet och tillkännager detta för regeringen.
            </item>
            <item xml:id="i-VsdH9poLXmxUKEQkLPgtYz">
              Riksdagen ställer sig bakom det som anförs i motionen om att
              stärka domstolar och tillkännager detta för regeringen.
            </item>
            <item xml:id="i-GFjrReVwntSJtYLqLX9G92">
              Riksdagen ställer sig bakom det som anförs i motionen om att
              skapa betydligt bättre förutsättningar för polisen att samla in
              och lagra biometriska uppgifter och tillkännager detta för regeringen.
            </item>
            <item xml:id="i-SoX8eXPVSxk52qFd9WfNPy">
              Riksdagen ställer sig bakom det som anförs i motionen om att
              ändra lagen så att det framgår att verkställigheten ska påbörjas
              så snart som möjligt och tillkännager detta för regeringen.
            </item>
            <item xml:id="i-XiEEjCX28NLUJxVHejiDAd">
              Riksdagen ställer sig bakom det som anförs i motionen om att
              kriminalisera rymningar och tillkännager detta för regeringen.
            </item>
            <item xml:id="i-2Dxazx3sCQsUAa23iPPTBe">
              Riksdagen ställer sig bakom det som anförs i motionen om en enhet
              för unga inom Kriminalvården och tillkännager detta för regeringen.
            </item>
            <item xml:id="i-9yJs57DdeUQfZoXA2gubST">
              Riksdagen ställer sig bakom det som anförs i motionen om att
              ge Kriminalvården i uppdrag att arbeta för att påtagligt förkorta
              tiderna mellan dom och verkställighet och tillkännager detta för
              regeringen.
            </item>
            <item xml:id="i-UcYqQLQU65dFcNjGJqJNwv">
              Riksdagen ställer sig bakom det som anförs i motionen om att
              häktade bör behandlas snabbare genom att fängelsestraff ska kunna
              verkställas direkt och tillkännager detta för regeringen.
            </item>
            <item xml:id="i-Qs8TUcr2xjiUeEEBeX6oT2">
              Riksdagen ställer sig bakom det som anförs i motionen om att
              ge Kriminalvården i uppdrag att öka antalet yrkeskurser som leder
              till yrkesförberedande gymnasieexamen och tillkännager detta för
              regeringen.
            </item>
            <item xml:id="i-DheB4JSLCY9QpNJt8jq5R1">
              Riksdagen ställer sig bakom det som anförs i motionen om att
              stärka brottsofferperspektivet i svenskt rättsväsen och tillkännager
              detta för regeringen.
            </item>
            <item xml:id="i-2pBJfXgtAPjwAtFBMk7NSt">
              Riksdagen ställer sig bakom det som anförs i motionen om att
              se över regelverket för brottsskadeersättning och tillkännager
              detta för regeringen.
            </item>
            <item xml:id="i-3vgzHy4pjH3vJYK9Kzeezw">
              Riksdagen ställer sig bakom det som anförs i motionen om en total
              översyn av stöd till brottsoffer samt om att inrätta en koordinerande
              funktion från samhällets sida och tillkännager detta för regeringen.
            </item>
            <item xml:id="i-AfQgnp9XFpxmLrpZ7mHT19">
              Riksdagen ställer sig bakom det som anförs i motionen om att
              stödet till brottsoffer bör vara likvärdigt över hela landet och
              tillkännager detta för regeringen.
            </item>
            <item xml:id="i-Q25TnWJ9QscWP9X3oZyakS">
              Riksdagen ställer sig bakom det som anförs i motionen om att
              återkopplingen från polis till brottsoffer ska vara tydlig och
              noggrann och tillkännager detta för regeringen.
            </item>
            <item xml:id="i-74hp2q4ifFWXGtpitBi4vG">
              Riksdagen ställer sig bakom det som anförs i motionen om att
              skyndsamt se över regelverket för förundersökningsbegränsning
              i syfte att få fler brott utredda och tillkännager detta för regeringen.
            </item>
          </list>
        </div>
        <div xml:id="i-2v499tYyHSW2xRjspQ8rkY" type="motContent">
          <head xml:id="i-STBMxze5AdYBRgNFf72d4r" type="h1">
            Motivering
          </head>
          <p xml:id="i-FQGKf7ERA8p4a1CMt4F77">
            Den utbredda gängkriminaliteten vi nu upplever närmast dagligen
            håller på att förstöra den svenska tilliten och sammanhållningen.
            Våldet och nätverken är systemhotande. Polisen bedömer att cirka
            5 000 personer ingår i de kriminella nätverken. De befäster sina
            positioner allt mer och innehar samt utnyttjar strategiskt viktiga
            positioner i olika samhällsinstitutioner.
          </p>
          <p xml:id="i-PPv4y9shtgWX2XU4wgr6CZ">
            Moderaterna har i flera års tid drivit en aktiv rättspolitik.
            Efter den mycket våld­samma sommaren 2019 presenterade vi en operativ
            mobilisering med tio skarpa åtgärder med särskilt fokus på att
            begränsa de gängkriminellas framfart. För att ytterligare samla
            kraft mot gängkriminalitet har Moderaterna nyligen presenterat
            ett nytt paket med tio mönsterbrytande reformer för att bekämpa
            gängkriminaliteten. Paketet inkluderar bland annat att det ska
            vara straffbart att vara med i ett kriminellt gäng, dubbla straff,
            visita­tionszoner, anonyma vittnen och att polisen ska få kraftigt
            förstärkta möjligheter att avlyssna och övervaka gängmedlemmar.
            Flera av dessa förslag har redan tillämpats i Danmark och vi är
            övertygade om att Sverige har mycket att vinna på att ta efter
            den danska modellen. Vårt grannland Danmark har visat att det
            är fullt möjligt att sätta hårt mot hårt mot de kriminella och
            göra samhället tryggare. Genom en kombination av bättre polisiära
            verktyg och skärpta straff har Danmark lyckats minska antalet
            personer i de gängkriminella miljöerna.
          </p>
          <p xml:id="i-98RfLYrN6gFWqx1HWtdDHj">
            De gängkriminellas våldskapital bidrar också till att skrämma
            vittnen och våldet drabbar även helt oskyldiga offer. De gängkriminella
            har upprättat egna vägspärrar in och ut från områden och kontrollerar
            människors vardag och på vissa ställen tvingas väktare skydda
            hemtjänstpersonal. Inom de kriminella nätverken ökar våldsanvänd­ningen
            i både omfattning och grovhet. De är som Sveriges inhemska terrorister
            – och måste därför mötas med den fulla kraften i vår demokrati.
            Situationen kräver mönster­brytande åtgärder som verkligen leder
            till förändring, inte bara justeringar i marginalen. Det är uppenbart
            att fler skarpa förslag behövs för att bekämpa gängkriminaliteten.
          </p>
          <p xml:id="i-K6BbNfs4dPZyPYrEe9ZvDw">
            Samtidigt som gängkriminaliteten har tagit ett stort fokus har
            andra problem växt sig större. Svensk polis behöver stärkas avsevärt
            för att ha förmåga att bekämpa gäng­kriminella och samtidigt förebygga,
            ingripa mot och utreda annan brottslighet. Det kräver både resurser
            och att polisen moderniserar sin verksamhet – och lär av fram­gångsrika
            satsningar vi sett på andra håll i världen.
          </p>
          <p xml:id="i-YUNfGd7FNpgvQYbP8QFHXp">
            Moderaternas kriminalpolitik handlar om att lag och ordning ska
            upprätthållas i hela landet, att återta makten från kriminella
            gäng och nätverk, att skärpa den straffrättsliga lagstiftningen
            så att straffen bättre motsvarar brottens allvar och att förstärka
            svensk polis.
          </p>
          <p xml:id="i-CWedhk87B7UdW2FgsnQC1j">
            Det syftar också till att fler ska lämna brottets bana efter
            avtjänat straff, ett bättre förebyggande arbete, att flera brott
            ska utredas och klaras upp och att öka insatserna för att stärka
            brottsofferperspektivet. Vi ser en samhällsutveckling där brottsligheten
            blir allvarligare och kryper längre ner i åldrarna. Allt yngre
            barn rekryteras av kriminella gäng. Unga som börjar begå mindre
            brott måste upptäckas, möta tydliga konsekvenser och stödjas bort
            från kriminalitet.
          </p>
          <p xml:id="i-Ak7rKc4nDMKkhghtD5fXRu">
            Det förebyggande arbetet bygger också på att vi har fungerande
            skolor, tillräckliga resurser till välfärden och fler poliser
            på våra gator. Moderaterna gör stora satsningar på detta i vår
            budget.
          </p>
          <p xml:id="i-NLjQWqSLLMM3sTAxDYs9dJ">
            Det går dock inte att betrakta polisen enskilt. Satsningar måste
            också göras på övriga rättsväsendet. Det gäller bland annat Åklagarmyndigheten,
            domstolarna och Kriminal­vården. Dels för att åstadkomma en effektiv
            och rättssäker lagföring, dels för att stärka det viktiga återfallsförebyggande
            arbete som Kriminalvården bedriver.
          </p>
          <p xml:id="i-RHoXpqNzBVnvb5EKiQhVt3">
            Allra bäst är givetvis att kunna säkerställa att människor inte
            utsätts för brott. Men när det ändå inträffar, måste samhället
            bistå med stöd och hjälp. Det kan handla om allt från att få tillräcklig
            information till att erhålla skadestånd. Moderaterna har alltid
            värnat brottsoffers intressen och vi ser att det finns en rad
            förändringar som bör genomföras i syfte att stärka brottsofferperspektivet
            i det svenska rättsväsendet.
          </p>
          <p xml:id="i-TWUS3CWoYqZMPuYJiPKZY6">
            Utöver de förslag som presenteras i denna motion återfinns förslag
            på kraftfulla åtgärder mot gängkriminalitet och unga som begår
            brott, sexualbrott, förstärkta åtgärder mot terrorism och förslag
            mot våld i nära relationer och hedersrelaterad brottslighet samt
            andra kriminalpolitiska områden i våra kommittémotioner i justitieutskottet.
          </p>
          <head xml:id="i-F8Mi4PHG49mz1rV1QLSsBU" type="h2">
            Mönsterbrytande reformer för att stoppa gängkriminalitet
          </head>
          <p xml:id="i-HyyV6uZCtBCrGYvhMsWpDc">
            Det har nu gått mer än ett år sedan alla riksdagspartier utom
            Sverigedemokraterna samlades till ett första gängsamtal om hur
            gängkriminaliteten ska stoppas. Vi moderater pekade redan då på
            behovet av snabba insatser men regeringen fortsätter agera sen­färdigt
            och försiktigt och tillsätter långsamma utredningar, trots att
            situationen i Sverige är akut. Nästintill dagligen rapporteras
            det om sprängningar och skjutningar. Gäng­våldet i Sverige eskalerar
            och våldsdåden blir allt mer besinningslösa. Gängkriminella rör
            sig fritt på våra gator och klaner infiltrerar våra myndigheter,
            lokalpolitik och näringsliv. Det är en systemhotande lägesbild
            med gäng som sätter skräck i Sverige.
          </p>
          <p xml:id="i-LVYUhaHe9Dhs35ESG774uA">
            Kriminella gäng och nätverk livnär sig på brott och narkotikahandel,
            och de förfogar över ett stort våldskapital. Både skjutningarna
            och sprängningarna har också ökat kontinuerligt de senaste åren.
            Även det dödliga våldet till följd av skjutningar har ökat, gärningsmännen
            blir allt yngre och vi ser en råare och allt mer våldsam utveckling.
            Bara de senaste fyra åren har drygt 150 personer dödats i närmare
            1 200 skjutningar.
          </p>
          <p xml:id="i-MedXpYvKw2daf6qAJ8v3dJ">
            Utvecklingen i Sverige saknar internationell motsvarighet. Enligt
            polisens senaste lägesbild om organiserad brottslighet avviker
            Sverige ur ett europeiskt perspektiv med det höga användandet
            av automatvapen mellan kriminella. Kriminella gäng och nätverk
            skapar otrygghet och begränsar vardagen för hederliga människor
            som lever i områden där gängkriminaliteten är etablerad. Det leder
            till dödsfall, skador och närstående som drabbas. Men gängkriminaliteten
            hotar inte enbart enskilda människors liv utan hela det svenska
            samhällskontraktet. Genom sin närvaro och sitt hänsynslösa våld,
            inte minst i utsatta områden, bygger de gängkriminella parallella
            samhällsstrukturer. Det skadar det förtroende och den tillit som
            vårt samhällsbygge vilar på. Det utmanar rättsstaten och ytterst
            vår demokrati.
          </p>
          <p xml:id="i-Jr8FwHWcj641JVbgWjezHp">
            Moderaternas paket med tio mönsterbrytande reformer mot gängkriminalitet
            inkluderar att det ska vara straffbart att vara med i ett kriminellt
            gäng, dubbla straff, visitationszoner, anonyma vittnen, att polisen
            ska få kraftigt förstärkta möjligheter att avlyssna och övervaka
            gängmedlemmar, införa en ny huvudregel i sekretesslag­stiftningen
            som innebär att myndigheter ska dela all relevant information
            med polisen, att det ska införas nya riktlinjer till samtliga
            relevanta myndigheter att aktivt bidra i det brottsbekämpande
            arbetet, fler LVU-omhändertaganden för att hindra att barn fostras
            in i kriminalitet, att fler gängmedlemmar ska utvisas från Sverige
            – oavsett om de dömts för brott – samt att det ska bli enklare
            att beslagta egendom från kriminella.
          </p>
          <p xml:id="i-3ThWYT54Cno6qTzM74xmnN">
            Flera av dessa förslag har redan tillämpats i Danmark. Vid tre
            tillfällen har den danska regeringen presenterat särskilda åtgärdspaket
            mot gängkriminaliteten, med god effekt. Exempelvis har strafftiderna
            för de brott som omfattas av den s.k. gäng­bestämmelsen under
            2018 ökat med 48 procent jämfört med 2015, vilket bland annat
            förklaras av de utvidgningar av bestämmelsen som infördes genom
            det senaste åtgärds­paketet. Danmarks brottsförebyggande råd konstaterar
            i en promemoria att exempelvis strafftiderna för de brott som
            omfattas av den s.k. gängbestämmelsen under 2018 ökade med 48
            procent jämfört med 2015. Det finns också flera rättsfall som
            visar att åtgärderna haft avsedd effekt. De nya danska insatserna
            ledde till att de lyckades sätta över 400 personer av sammanlagt
            1 200 gängkriminella i Danmark bakom lås och bom. Samtidigt som
            gängkriminaliteten har tagit ett stort fokus har andra problem
            växt sig större.
          </p>
          <p xml:id="i-SexPCgLHUcAeCjKo468p7Y">
            I november 2019 påbörjades den särskilda satsningen Operation
            Rimfrost. Men trots att Rimfrost hade som målsättning att avsevärt
            minska sprängningar och skjutningar och trots att förra året var
            ett rekordår i negativ bemärkelse, visar siffrorna att utvecklingen
            fortsatt går åt fel håll. Nu krävs ett kraftfullt omtag mot den
            grova kriminaliteten och de gängkriminella. Inriktningen måste
            vara glasklar: Vi ska gripa och ställa gäng­medlemmarna inför
            rätta, och vi ska få bort dem från våra gator. Lag och ordning
            ska gälla överallt.
          </p>
          <p xml:id="i-Kr7VjpsVUuFuECCjwcRAKN">
            Det behövs fler nödvändiga reformer som försvårar gängkriminellas
            verksamhet, i synnerhet mot bakgrund av det eskalerande våldet,
            att Operation Rimfrost avslutats och att regeringens 34-punktsprogram
            ännu visat sig vara otillräckligt.
          </p>
          <p xml:id="i-BLUSC2LitytSpvr5FQs3W5">
            Poliserna måste bli fler och regeringen måste gå vidare med åtgärder
            för att stärka attraktiviteten i polisyrket. Därtill måste rättsväsendets
            möjligheter att utreda de normalt sett svårutredda brott som sker
            i kriminella miljöer förstärkas så att fler gängkriminella kan
            lagföras och få kännbara straff.
          </p>
          <p xml:id="i-SYSMfZEXjQjXA31tq257Z4">
            Givetvis måste dessa akuta åtgärder också kombineras med ett
            verkningsfullt brotts­förebyggande arbete, men den mest effektiva
            brottsförebyggande insatsen här och nu är att fler ledare inom
            kriminella gäng och nätverk sätts i fängelse under en längre tid.
            Dessutom behövs insatser för att stoppa nyrekryteringen till de
            gängkriminella – att bryta utanförskap och skapa framtidstro,
            framför allt genom satsningar på skola och utbildning.
          </p>
          <head xml:id="i-RPGmX3rDGKeLEU3gpsb2pH" type="h3">
            Dubbla straffen för gängkriminella
          </head>
          <p xml:id="i-5C8dP3AuLFukDefXfM5EPs">
            Moderaterna har länge drivit på för att införa en gängbestämmelse
            som kan leda till dubbla straff för vissa brott som har ett samband
            med uppgörelser i kriminella grupperingar. En sådan typ av straffskärpningsgrund
            finns sedan tidigare i Danmark. Exempel på brott som skulle kunna
            aktualisera tillämpning av gängbestämmelsen är misshandel, rån,
            olaga hot, olaga frihetsberövande, utpressning, hot och våld mot
            tjänsteman samt övergrepp i rättssak. Även vid vissa andra brott
            ska gängbestämmelsen kunna aktualisera strängare straff.
          </p>
          <head xml:id="i-6QwN6RNmG3T3zbVt9k7AGL" type="h3">
            Inför visitationszoner
          </head>
          <p xml:id="i-9wk3zy83aAki2ekeaopz3e">
            Polisen har i dag möjlighet att visitera personer bland annat
            för att söka efter vapen och andra farliga föremål. Det förutsätter
            dock i regel en konkret brottsmisstanke. För att hitta fler illegala
            vapen bör de brottsbekämpande myndigheterna ges bättre möjligheter
            att, under en begränsad tid och vid vissa platser, visitera personer
            i syfte att söka just efter vapen.
          </p>
          <p xml:id="i-3fuiowJQeaEsiKS4BmjDTa">
            Moderaterna vill ge polisen möjlighet att, efter beslut från
            åklagare, upprätta visita­tionszoner där polisen ges utökade befogenheter
            att söka efter vapen och handgranater på människor och i fordon.
            Ett beslut om att upprätta en visitationszon får endast fattas
            när det finns en beaktansvärd risk för att illegala vapen finns
            i eller kommer transporteras genom ett visst område.
          </p>
          <p xml:id="i-MejSHnRze1xMYddCUNbjYg">
            Zonerna ska vara tillfälliga och begränsade till ytan och fungera
            ungefär som en trafikkontroll men såväl på en viss väg som exempelvis
            kring en viss plats. Det ska inte krävas någon konkret misstanke
            om brott för att kontroll ska kunna ske. Kontrollen får därigenom
            mer karaktären av en stickprovskontroll. Syftet med visitationszonerna
            är att skapa ytterligare möjligheter till effektiva insatser för
            att förebygga olaga vapeninnehav och allvarliga våldsbrott.
          </p>
          <head xml:id="i-LUVNH6HSoLFY8H4XUgP9Wm" type="h3">
            Inför vistelseförbud som en särskild och egen påföljd
          </head>
          <p xml:id="i-RvDxmNeG2eqVmTKb86rUeZ">
            För att motverka kriminella grupperingar vill vi införa en ny
            sanktion för den som har begått brott – vistelseförbud. Vistelseförbud
            ska kunna aktualiseras för personer som har anknytning till kriminella
            grupperingar och som har begått upprepad brottslighet. Ett vistelseförbud
            ska innebära ett förbud mot att vistas i ett visst geografiskt
            område under en viss tid efter avtjänat fängelsestraff. Att överträda
            vistelseförbud ska vara straffbart.
          </p>
          <head xml:id="i-9E5fKoHwZLLE4iLHvVfdYR" type="h3">
            Det ska vara straffbart att vara med i ett kriminellt gäng
          </head>
          <p xml:id="i-7vfqMaqrKJ1XAyxHcur6LE">
            Moderaterna föreslår att det införs ett straffrättsligt förbud
            mot att delta i eller ha samröre med en kriminell organisation.
            Det skulle leda till att fler gängmedlemmar döms till fängelsestraff
            och dessutom ge polisen nya möjligheter att agera mot gängkriminella.
          </p>
          <p xml:id="i-5iKno4FBCZ8VivAdXyfM11">
            Med gäng avses grupperingar som begår allvarliga brott, i första
            hand grova vålds­brott. Men det kan också handla om annan brottslighet,
            såsom grova narkotikabrott eller systematiska förmögenhetsbrott.
          </p>
          <p xml:id="i-4qnuW5U1xZ6e6cBwu716HG">
            Ett exempel på vad som kan utgöra ett deltagande i ett kriminellt
            gäng är att upprätta vägspärrar eller anordna möten där olika
            kriminella gäng deltar.
          </p>
          <p xml:id="i-FSXJmZ8DRbdo83eECn5pLm">
            Förslaget har bland annat tagit fasta på den nya lag som sedan
            mars 2020 finns för att stoppa terrorister: förbud mot samröre
            med en terrororganisation.
          </p>
          <head xml:id="i-Kr2U5sMB675yMg3XnyYCfR" type="h3">
            Kraftigt förstärkta möjligheter att avlyssna och övervaka gängmedlemmar
          </head>
          <p xml:id="i-XX1LJEQ75evd1HDh4FbSRt">
            Moderaterna föreslår att det ska vara möjligt att sätta in hemlig
            avlyssning, data­avläsning och kameraövervakning (s.k. hemliga
            tvångsmedel) mot aktiva gäng­medlemmar innan de begår brott, för
            att stoppa dem. En sådan möjlighet finns idag enligt den s.k.
            preventionslagen. Den begränsar sig dock i huvudsak till terrorist-
            och spioneribrott.
          </p>
          <p xml:id="i-JwHqJ1jt1aA8qr8QsLKgRG">
            Moderaterna vill vidare sänka gränsen för när hemliga tvångsmedel
            ska kunna användas i brottsutredningar, genom att den s.k. utredningslagen
            ska omfatta grova brott som begås inom ramen för gängkriminalitet.
            Utredningslagen ger idag de brotts­bekämpande myndigheterna särskilda
            möjligheter att använda hemliga tvångsmedel i samband med utredningar
            som rör annan typ av systemhotande brottslighet.
          </p>
          <p xml:id="i-MScpoh4HMBdfhWtpMtEuDX">
            Dessutom vill Moderaterna sänka kraven för när den s.k. inhämtningslagen
            får användas. Enligt inhämtningslagen får de brottsbekämpande
            myndigheterna inhämta uppgifter från teleoperatörer bland annat
            om vilka mobiltelefoner som funnits i ett visst geografiskt område
            i syfte att förebygga, förhindra eller upptäcka brottslig verksamhet.
            Idag krävs som huvudregel att det rör sig om brott med minimistraff
            om fängelse 2 år. Moderaterna vill sänka det till 1 år.
          </p>
          <p xml:id="i-FHokmVV8aMcw8KqozTKAm1">
            De rättssäkerhetskrav som finns i dagens lagstiftning bör även
            gälla de nya möjligheter att använda tvångsmedel som Moderaterna
            nu föreslår. Till exempel ska tillstånd att använda hemliga tvångsmedel
            normalt prövas av domstol.
          </p>
          <head xml:id="i-3sXS1T6a2QUgAdrqW56yPV" type="h3">
            Inför en ny huvudregel i sekretesslagstiftningen som innebär
            att myndigheter ska dela all relevant information med polisen
          </head>
          <p xml:id="i-4uSojE84PeptwhQevQjRnp">
            Enligt dagens regler får myndigheter som utgångspunkt inte dela
            information med polisen, men det finns flera undantag. Dagens
            regelverk fungerar dåligt, eftersom det råder stor osäkerhet hos
            myndigheterna om när och hur undantagen kan tillämpas.
          </p>
          <p xml:id="i-AzFZxGpCPxYr2pu5LEQ7cV">
            Moderaterna menar att ribban för när information delas mellan
            myndigheter i brottsbekämpande syfte måste sänkas. Det är också
            centralt att de osäkerhetsmoment som följer av dagens komplicerade
            regelverk undanröjs: Oro för att göra fel får inte stoppa myndigheter
            från att göra allt som är möjligt för att förhindra kriminalitet,
            i synnerhet gängvåld.
          </p>
          <p xml:id="i-W2Nu6AhDBUs4mET9NaXJhf">
            Därför bör det införas en ny huvudregel i offentlighets- och
            sekretesslagen som innebär att myndigheter får dela uppgifter
            i sin verksamhet med polisen och andra brottsbekämpande myndigheter
            om det behövs för att förhindra eller utreda brott som kan leda
            till fängelse. Sedan får preciserade undantag införas för uppgifter
            där det intresse som sekretessen ska skydda är så starkt att det
            överhuvudtaget inte – eller endast under vissa förutsättningar
            – bör delas med polisen och övriga brottsbekämpande myndigheter.
            Det ökade informationsutbytet bör kombineras med en utökad tillsyn.
          </p>
          <p xml:id="i-N2M1QHLgEsz1purYb2jM9M">
            Nya regler för att underlätta informationsutbyte för samverkan
            mot terrorism trädde i kraft så sent som den 1 augusti 2020 –
            vi måste nu applicera samma typ av åtgärder mot gängkriminaliteten.
          </p>
          <head xml:id="i-M4Cs7LugVjgNNuGHDsEY3N" type="h3">
            Axel mot axel – Nya riktlinjer till alla relevanta myndigheter
            att aktivt delta i det brottsbekämpande arbetet
          </head>
          <p xml:id="i-JtdwQ4U1fenVvjYowJCpxe">
            I dag står de brottsbekämpande myndigheterna i många fall alltför
            ensamma i arbetet mot kriminaliteten. Även om samverkan förekommer,
            kan mycket mer göras. Samhället måste gemensamt vända utvecklingen.
            Fler myndigheter behöver bidra mer proaktivt till brottsbekämpningen,
            och därigenom stödja polisen och andra brottsbekämpande myndigheters
            uppdrag.
          </p>
          <p xml:id="i-GCWpWbeQGNxNyf7EBeVgEk">
            Moderaterna vill införa ett tydligt krav för samtliga relevanta
            myndigheter att aktivt vidta åtgärder för att bekämpa brott och
            motverka missbruk inom respektive myndighets verksamhetsområde.
            Det bör ske genom tillägg i regleringsbreven så att det blir tydligt
            att respektive myndighet ska arbeta med att förebygga och avslöja
            brott samt aktivt bistå polisen och andra brottsbekämpande myndigheter
            i deras brottsutredningar. Till exem­pel bör samtliga myndigheter
            som betalar ut olika former av bistånd och ersättningar ges ett
            tydligt uppdrag att motverka bidragsbrott och annat missbruk.
          </p>
          <p xml:id="i-JEFLN8J4zDqz1zhRCeo5Jw">
            Vidare föreslår Moderaterna att fler myndigheter ska ingå i den
            myndighetsgemensamma samverkan mot grov organiserad brottslighet.
            Bland annat bör Arbetsmiljöverket, Bolagsverket, Centrala studiestödsnämnden,
            Finansinspektionen, Inspektionen för vård och omsorg, Pensionsmyndigheten,
            Statens institutionsstyrelse, Transportstyrelsen och Länsstyrelsen
            i Stockholms län ingå i satsningen.
          </p>
          <p xml:id="i-Tj2UKPSGv6NNwvbMM6PePW">
            Ytterst är det staten som avgör vad myndigheterna ska arbeta
            med och som också fördelar medel. I grunden är det vår uppfattning
            att arbetet mot brottsligheten måste prioriteras från samtliga
            relevanta håll, givet den utveckling som pågått under längre tid.
          </p>
          <head xml:id="i-DicDC9x1cfrwmwQ7EbFPLm" type="h3">
            Inga barn ska fostras in i kriminalitet
          </head>
          <p xml:id="i-4zYfxabignYfACSmKHXRuc">
            Enligt polisen finns idag ett 40-tal släktbaserade kriminella
            nätverk i Sverige som ägnar sig åt organiserad brottslighet. I
            dessa nätverk är inte individen viktig – klanen går först. Där
            fostras barn till att ta över den organiserade brottsligheten
            och det saknas ambi­tioner att bli en del av samhället.
          </p>
          <p xml:id="i-LoUPWBgmnQXRvauzoTnSwN">
            Mot denna bakgrund vill Moderaterna se omedelbara omhändertaganden
            enligt LVU för barn som växer upp i kriminella miljöer, såsom
            släktbaserade kriminella nätverk. Staten kan inte se på när barn
            redan från födseln fostras in i en kriminell livsstil av sina
            föräldrar på ett fullt medvetet och målinriktat sätt.
          </p>
          <p xml:id="i-BQRys3UDxuzT6avYB8GYXH">
            Enligt dagens lagstiftning kan ett omhändertagande enligt LVU
            vara aktuellt för unga som lever i sammanhang med stora risker
            för att deras hälsa och utveckling skadas. Att växa upp i en familj
            som ägnar sig åt organiserad brottslighet kvalificerar sig alltså
            redan idag inte sällan för ett omhändertagande. Problemet är dock
            att det sker i för få fall. För att åstadkomma fler omhändertaganden
            enligt LVU bör följande åtgärder vidtas:
          </p>
          <p xml:id="i-2T97RimeHPc9TbfJ8tgUv8">
            En anledning till att omhändertaganden sker för sällan är kostnaden.
            Det är i huvud­sak statens uppgift att upprätthålla lag och ordning,
            inte kommunernas, och staten bör därför stå för en större del
            av notan än idag.
          </p>
          <p xml:id="i-XbWaEFSsSYPtrBqRJnufoa">
            Staten måste ställa tydligare krav på att fler barn i riskmiljöer
            ska omhändertas. Det handlar både om en tydligare styrning men
            också om att, vid behov, ändra i regelverken.
          </p>
          <p xml:id="i-NJrjs4QftiDuwJF4ViYg7i">
            De brottsbekämpande myndigheterna måste användas vid behov. Polisen
            har ofta god kännedom om vilka barn som växer upp i kriminella
            miljöer. Moderaterna vill därför att åklagare ska kunna ansöka
            och fatta beslut om omedelbart omhändertagande enligt LVU. Idag
            har bara socialnämnden behörighet att göra en sådan ansökan.
          </p>
          <head xml:id="i-St28N6f6CXED5nSjuRu7Ba" type="h3">
            Fler gängmedlemmar ska utvisas från Sverige oavsett om de döms
            för brott
          </head>
          <p xml:id="i-XMzxRaLv2nQndWc3UtzNDh">
            Varje stat har en rätt att kontrollera utlänningar vad gäller
            inresa, vistelse och utvisning. Av utlänningslagen framgår att
            den som saknar svenskt medborgarskap och döms för brott får utvisas
            ur Sverige och förbjudas att återvända hit inom en viss tidsperiod.
          </p>
          <p xml:id="i-CviPY2rJsRh9fdwVjvFxUa">
            Dagens praxis innebär dock att få utländska medborgare utvisas
            från Sverige, trots att de döms för allvarlig brottslighet. Det
            gäller bland annat de slags brott som inte sällan begås inom ramen
            för den organiserade brottsligheten. Av de utländska med­borgare
            som är folkbokförda i Sverige och döms för mord utvisas 43 procent.
            För rån är motsvarande andel endast 2 procent och för grov misshandel
            3 procent.
          </p>
          <p xml:id="i-JKFtomhJCda1tBZd9z7ybU">
            De låga sifforna beror bland annat på att alltför stor hänsyn
            tas till personens anknytning till Sverige när frågan om utvisning
            bedöms. Detta vill Moderaterna ändra på. Den tydliga utgångspunkten
            måste vara att den som inte är svensk medborgare och döms för
            ett allvarligt brott ska utvisas från Sverige. Det gäller inte
            minst brott som begås inom ramen för gängbrottslighet.
          </p>
          <p xml:id="i-2jcTe8K4G1VEjmQyJG2k5N">
            Gällande vissa utländska medborgare som kan utgöra ett allvarligt
            hot mot rikets säkerhet eller som kan förmodas vara terrorister
            finns dessutom särskilda regler som innebär att utvisning är möjligt
            utan att han eller hon dömts för brott. I stället är det tillräckligt
            att en utvisning är särskilt påkallad av hänsyn till rikets säkerhet.
            Detsamma gäller om det kan befaras att utlänningen kommer att
            begå terroristbrott, givet hans eller hennes tidigare verksamhet
            eller övriga omständigheter. Detta regleras i lagen om särskild
            utlänningskontroll.
          </p>
          <p xml:id="i-M2MBb8cH98cHTv56LB9Zpv">
            Många av de personer som agerar inom ramen för gängkriminalitet
            är svenska medborgare även om majoriteten har utländsk bakgrund.
            Men det finns också de som är utländska medborgare. De kartläggningar
            och data som finns tillgängliga tyder på att minst en av fem gängkriminella
            har utländskt medborgarskap.
          </p>
          <p xml:id="i-9zHRyVBDqEbyHhmFBbGP3B">
            De utländska medborgare som befinner sig i Sverige och är aktiva
            i kriminella gäng utgör ett kvalificerat säkerhetshot. Moderaterna
            vill därför överväga att införa en möjlighet att utvisa utländska
            medborgare som kan befaras begå eller medverka till brott inom
            ramen för organiserad brottslighet – oavsett om de dömts för brott
            eller inte. Lagen om särskild utlänningskontroll bör tjäna som
            förebild.
          </p>
          <p xml:id="i-YVLLWFbLqmURqBMS4qHr27">
            Den oroväckande utvecklingen när det gäller gängrelaterad brottslighet
            gör – precis som är fallet med terrorismrelaterad brottslighet
            – att det finns behov av särlagstiftning som möjliggör utvisning
            i fler fall.
          </p>
          <head xml:id="i-NRbauYhmM8JADX7hW9t8bx" type="h3">
            Inför ett system med anonyma vittnen
          </head>
          <p xml:id="i-FxPihF9WjYxi7FcPd7xqCt">
            I dag är det i Sverige som huvudregel inte tillåtet med anonyma
            vittnen i domstol. Däremot är det möjligt att i domstol höra en
            person som är anställd av polisen eller försvaret under en så
            kallad kvalificerad skyddsidentitet. Det rör sig då i regel om
            poliser som bedriver spaning under täcknamn och därför har tilldelats
            andra person­uppgifter. Detta kan i praktiken sägas vara ett undantag
            från förbudet mot anonymitet.
          </p>
          <p xml:id="i-QpqZ9EdapT22C1fF1MJfjw">
            Förutom polisspanare är det särskilt den som av en tillfällighet
            har blivit vittne till något som skulle kunna ha nytta av anonymitet.
            En sådan möjlighet finns sedan år 2001 i Norge. Därför ska ett
            system med anonyma vittnen prövas, det vill säga en möjlighet
            till anonymitet i domstol vid allvarlig brottslighet.
          </p>
          <head xml:id="i-SzB6wCiAp2j9rDZiP7EbfM" type="h3">
            Go for the money – utökade möjligheter att beslagta egendom från
            gängkriminella
          </head>
          <p xml:id="i-P6JGVKr6HoBBKEATJ2CKHj">
            Samhället bör aldrig acceptera att personer berikar sig genom
            brott. Det finns redan mot den bakgrunden skäl att ta brottsutbyten
            i beslag. Ett effektivt regelverk som möjliggör förverkande av
            brottsutbyten försvårar vidare hanteringen av svarta och kriminella
            pengar. Dessutom skickar det en tydlig signal till både brottslingen
            och omgivningen: Det lönar sig inte att begå brott.
          </p>
          <p xml:id="i-Wt7WahtdEfJcTvxNHhRFYa">
            Alliansregeringen införde år 2008 en ny form av s.k. utvidgat
            förverkande, som skapade möjlighet att förverka vinster från annan
            brottslighet än just det eller de brott som personen dömts för.
            Åklagaren har fortfarande bevisbördan, men beviskravet är lägre:
            Det räcker att det framstår ”som klart mera sannolikt” att egendomen
            härrör från brottslig verksamhet än att så inte är fallet för
            att egendomen ska kunna förverkas. Även om de nya reglerna om
            utvidgat förverkande gett goda resultat, har möjligheten använts
            i relativt få fall (SOU 2015:67).
          </p>
          <p xml:id="i-99eW33Kx3dadquApQ9YHfB">
            De kriminella gäng och nätverk som vuxit fram i Sverige rör sig
            inte sällan med olika typer av statusmarkörer. Det rör sig om
            dyra märkeskläder, klockor, smycken och fordon. För att minska
            drivkrafterna hos gängkriminella att begå brott krävs att rätts­väsendet
            har goda möjligheter att beslagta brottsvinster. Att ta statussymboler
            från gängkriminella är också en viktig åtgärd för att förhindra
            att unga rekryteras in i kriminalitet.
          </p>
          <p xml:id="i-ST4YxDyJwEVGzoz4VsUD21">
            Moderaterna vill därför att det införs utökade möjligheter att
            förverka potentiella brottsvinster. Det handlar för det första
            om att en tydlig förklaringsbörda bör läggas på den enskilda.
            Den som ägnar sig åt gängkriminalitet och saknar legitima inkomster
            bör kunna förklara hur han eller hon kommit över dyra tillgångar
            för att egendomen ska skyddas från förverkande. Motsvarande regler
            finns exempelvis i Europarådets konvention från 2005 om penningtvätt,
            efterforskning, beslag och förverkande av vinning av brott och
            om finansiering av terrorism.
          </p>
          <p xml:id="i-Xo8kGETxBJU9vrZXzZBsp2">
            Det handlar för det andra om att förverkande ska kunna beslutas
            utan samband med en fällande brottmålsdom – vilket endast kan
            ske i undantagsfall idag. Det skulle möjliggöra en effektivare
            process där egendom kan tas i beslag i flera fall och snabbare,
            utan att tumma på rättssäkerheten. Ett liknande system finns redan
            på Irland och utreds i Norge.
          </p>
          <p xml:id="i-EpuNNcXn43dfQEvY95dLM3">
            I dag får utmätning av lös egendom som smycken, kontanter eller
            bilar endast göras av Kronofogden eller med godkännande av dem
            genom så kallad distansutmätning. Men distansutmätningar kan inte
            alltid göras. Konsekvenserna blir att den polis som stoppar en
            känd kriminell och skuldsatt person med en värdefull bil inte
            kan hålla kvar bilen.
          </p>
          <p xml:id="i-RTsoEsQPuVwrK49v2df6Tm">
            Det är viktigt att samhället skickar en signal till gängmedlemmarna
            att deras livsstil inte lönar sig i längden och det sänder också
            signaler till yngre, vilket kan minska attraktiviteten och nyrekryteringar.
            Därför bör lagstiftningen ändras så att distans­utmätning av Kronofogdemyndigheten
            ska kunna ske i betydligt fler fall än vad som går idag. Det skulle
            bland annat ge nya verktyg mot de skuldsatta kriminella aktörer
            som saknar tillgångar på pappret men har tillgångar i praktiken.
            Vidare skulle det ge större möjligheter att göra utmätningar som
            kan användas för att betala skadestånd till brottsoffer.
          </p>
          <head xml:id="i-FyJD8vT9wYakesaZ7dYqP7" type="h3">
            Frihetsberöva aktiva gängmedlemmar
          </head>
          <p xml:id="i-1nxpFbZRdpqYw8ur47zhy">
            Den som är på sannolika skäl misstänkt för ett brott vilket kan
            leda till ett års fängelse kan i dag häktas om det – med hänsyn
            till brottets beskaffenhet, den misstänktes förhållande eller
            någon annan omständighet – finns risk för att han avviker eller
            på något annat sätt undandrar sig lagföring eller straff genom
            att undanröja bevis eller på något annat sätt försvårar sakens
            utredning eller fortsätter sin brottsliga verksamhet.
          </p>
          <p xml:id="i-RoZniVM9QhNnDyzY53Ne6v">
            Den så kallade obligatoriska häktningsregeln innebär dock att
            häktning alltid ska ske för brott med minimistraff om fängelse
            i två år och uppåt. Det innebär att den som misstänks för ett
            brott med minst två år i straffskalan i regel häktas i nära anslutning
            till brottet och sedan sitter häktad fram till rättegången och
            även efter densamma, fram tills det utdömda fängelsestraffet kan
            börja verkställas i vanlig anstalt. Den som grips för ett grovt
            rån i anslutning till att brottet begicks kan alltså räkna med
            att vara frihetsberövad under flera år framöver.
          </p>
          <p xml:id="i-BJrm4ydANCSyxtzxHAR8pq">
            Gränsen för obligatorisk häktning bör sänkas, så att den omfattar
            alla brott med minimistraff om fängelse ett år. Det ska bland
            annat träffa brott såsom grov misshandel, rån och grov utpressning.
          </p>
          <head xml:id="i-Bq1MiNnH6HYzDM8ohHN1Ty" type="h3">
            Slopa straffrabatten för unga 18–21 år och ta bort dagens form
            av mängdrabatt
          </head>
          <p xml:id="i-YLXFofmfNfxbPFCUqUwRw4">
            Moderaterna har under flera år drivit frågan om att straffrabatten
            för personer mellan 18 och 21 år ska avskaffas helt. I vintras
            tog Moderaterna därför ett initiativ till ett skarpt lagstiftningsförslag
            i justitieutskottet. Tyvärr valde regeringen en mindre långtgående
            linje som innebär att grovt kriminella unga fortfarande kommer
            att få kraftigt rabat­terade straff. Vuxna personer ska behandlas
            som vuxna av rättsväsendet och därför vill vi att straffrabatten
            ska avskaffas helt för personer mellan 18 och 21 år. Därtill vill
            vi väsentligt skärpa straffen för den person som döms för flera
            brott i en och samma rättegång, detta genom att dagens form av
            mängdrabatt tas bort.
          </p>
          <head xml:id="i-79RioQBPRvLwj9oStcwuKd" type="h3">
            Sänkt gräns för häktning av unga – och inga tidsfrister för hur
            länge personer kan sitta häktade
          </head>
          <p xml:id="i-8nKS9UHFwsvfjTAVAf66o1">
            I syfte att snabbt få bort grovt kriminella från gatan vill Moderaterna
            sänka gränsen för obligatorisk häktning från brott med minimistraff
            om fängelse i två år till ett år. Det innebär i praktiken att
            fler kriminella skulle låsas in i direkt anslutning till brottet
            och vara frihetsberövade fram till dess att de börjar avtjäna
            ett eventuellt fängelsestraff. Denna förändring skulle bl.a. träffa
            brott som grov misshandel, rån och grov utpressning.
          </p>
          <p xml:id="i-S959sunELYP2h52uFn1TV8">
            Häktningar är en viktig förutsättning för att kunna utreda och
            bekämpa brott. Trots det har regeringen lagt fram ett förslag
            om maxgräns för hur länge en person kan sitta häktad. Om förslaget
            går igenom riskerar utredningar av många grova brott att kraftigt
            försvåras och möjligheten till lagföring att minska. Samtidigt
            finns det inget egenvärde i långa häktningstider. I stället för
            att införa trubbiga tidsgränser anser Moderaterna att fokus snarare
            bör läggas på att förkorta utredningstiderna och därmed korta
            häktnings­tiderna. För att åstadkomma detta menar vi att polisen
            och Åklagarmyndigheten måste ges tillräckliga resurser, men det
            handlar också om att förstärka Nationellt forensiskt centrum och
            förkorta deras ledtider samt motverka andra flaskhalsar som förlänger
            utredningstiderna.
          </p>
          <head xml:id="i-8yqbH2oxfeyY416Pe5zkaf" type="h3">
            Inför en regel om husrannsakan i tillhåll
          </head>
          <p xml:id="i-CKJcmXEpeBfvVkKugSDA7X">
            För att polisen ska få tillstånd att göra en husrannsakan krävs
            i regel att någon är skäligen misstänkt för ett brott av viss
            svårighetsgrad. Vad gäller vissa typer av lokaler som används
            gemensamt av personer som kan antas ägna sig åt brottslig verksamhet
            så är ribban lägre.
          </p>
          <p xml:id="i-L2yt5m3uvSH1kkPU8QNfcU">
            Tidigare hade polisen en möjlighet att genomföra husrannsakan
            i kända kriminella miljöer – även i bostäder – utan att det förelåg
            en skälig misstanke om brott. Det finns goda skäl att polisen
            återigen ska ges en sådan möjlighet.
          </p>
          <p xml:id="i-5iYyt3mXw5vSZypksBGFgS">
            I dag vet polisen ofta mycket väl vilka gängkonflikter som ligger
            bakom både skjutningar och sprängningar. Genom en ökad möjlighet
            till husrannsakan skulle exempelvis vapen som är tänkta att användas
            vid hämndaktioner kunna eftersökas och beslagtas.
          </p>
          <head xml:id="i-29GmfKGeuMg16gTzAzpNJU" type="h3">
            Skärpta straff för den som hanterar sprängmedel
          </head>
          <p xml:id="i-SJjF3i75tpBKaNUAeevxTQ">
            Straffen för den som hanterar explosiva varor i kriminella miljöer
            eller på allmän plats måste skärpas. Idag kan den som innehar
            explosiva varor utan tillstånd dömas enligt lagen om brandfarliga
            och explosiva varor. Moderaterna vill se en tydligare reglering
            där innehav av bomber och andra explosiva varor som sker i kriminella
            miljöer som huvudregel bör leda till att brottet bedöms som synnerligen
            grovt och leda till fängelse i lägst fyra år. Samma sak bör gälla
            när någon påträffas med en bomb på allmän plats.
          </p>
          <head xml:id="i-N81EKq9pBnd3kKDBkYoQER" type="h3">
            Skärpta straff för narkotikaförsäljning
          </head>
          <p xml:id="i-CvJhszFGLYGoSSrTtBGKaj">
            Narkotika är en stor inkomstkälla för kriminella grupperingar.
            Enligt polisen är konkurrerande narkotikamarknader den vanligaste
            anledningen till de dödsskjutningar som förra året nådde helt
            nya nivåer. För att bekämpa de gängrelaterade skjutningarna måste
            alltså narkotikahandeln bekämpas. Och de riktigt tunga insatserna
            måste riktas mot kriminella grupper som organiserar narkotikahandeln.
          </p>
          <p xml:id="i-R4NzqzCpkdNq3QqTEdpFsm">
            Efter ett antal domar från Högsta domstolen under perioden 2012–2013
            har straffen för narkotikabrott – även sådana brott som sker i
            överlåtelsesyfte – mildrats väsentligt. Moderaterna vill se en
            återgång till de strängare straff vid narkotikaförsäljning som
            gällde tidigare. Riksdagen riktade nyligen ett tillkännagivande
            till regeringen om att skärpa straffen för överlåtelse av narkotika.
            Regeringen har tillsatt en utredning och bör skyndsamt återkomma
            till riksdagen med ett förslag i frågan.
          </p>
          <p xml:id="i-XsvX9BZkV39zjToE6ubC3G">
            Vi vill också se mer specialiserade narkotikapoliser för att
            narkotikarelaterad brotts­lighet ska kunna bekämpas på ett effektivare
            sätt. Varje polisområde där narkotika­handeln är ett problem ska
            ha särskilda enheter med uppgift att utreda narkotika­brottslighet.
          </p>
          <head xml:id="i-YXD85qpNjwX6RigAgL1EhM" type="h3">
            Biometriska uppgifter
          </head>
          <p xml:id="i-Hs5GCSck8ewLLcHkUevxdP">
            Teknisk bevisning blir allt viktigare för att klara upp brott.
            Biometriska uppgifter i form av DNA, foto och fingeravtryck är
            vidare ett viktigt medel för att kartlägga brottslighet och andra
            former av hot mot Sverige. Dagens regelverk för hur polisen kan
            använda sig av biometriska uppgifter är både förlegat och splittrat.
            För att möta dagens höga krav på teknisk bevisning krävs ett omtag.
          </p>
          <head xml:id="i-RBdLNeRcFPkSGCos3fJUVj" type="h2">
            Stärk polisen
          </head>
          <p xml:id="i-D3wQapLq5cmSbWGWqPAeD8">
            Svensk polis är inte dimensionerad för att hantera ett fyrtiotal
            gängmord och över 300 skjutningar per år och samtidigt klara av
            alla sina andra uppgifter. Hårt arbetande poliser ska däremot
            inte lastas för den rådande situation vi står inför. Ytterst vilar
            ansvaret på regering och riksdag att ge polisen, och hela rättsväsendet,
            de resurser och uppdrag som krävs för att hantera brottslighetens
            effekter.
          </p>
          <p xml:id="i-G4WHzaArTWfEFjAG5eNm6V">
            Rättsväsendets samlade kapacitet för att stoppa gängkriminaliteten
            måste stärkas här och nu. Polisen måste få möjlighet att fokusera
            på kärnuppdraget. Det behövs betydligt fler poliser som har förmåga
            att bekämpa gängkriminalitet och som samtidigt kan förebygga,
            ingripa mot och utreda annan brottslighet. Detta ska kombineras
            med träffsäkra straffskärpningar och satsningar på hela rättssystemet
            för att öka människors trygghet.
          </p>
          <p xml:id="i-6AGoDhSY7FbFcK716hyMxC">
            Moderaterna vill se en nolltolerans mot all form av brottslighet
            – även den som ibland anses vara bagatellartad. Det handlar om
            att skapa en miljö där människor känner sig trygga och där handlingar
            som stör allmän ordning och säkerhet inte ska accepteras. Lag
            och ordning ska råda. Det innebär att brott ska bekämpas, oavsett
            om de är stora eller små. Ett framgångsrikt brottsbekämpande och
            brottsförebyggande arbete kan inte bara ta sikte på den grövre
            kriminaliteten. Genom att till exempel utöka ordningsvakters befogenheter
            och sätta upp fler övervakningskameror skapas bättre förutsättningar
            att även motverka mindre grova brott och ingripa mot alla typer
            av brott.
          </p>
          <p xml:id="i-CnRyHy8rNV9krG6xtDLGZp">
            I detta arbete bör polisen, och framöver även ordningsvakter,
            i högre grad få förut­sättningar att samverka med såväl civilsamhället
            som lokala aktörer i näringslivet – dels för att upptäcka brott
            och dels för att förebygga brott genom att skapa tryggare miljöer.
          </p>
          <p xml:id="i-VeHqcsgeiSjokmm8ZXsjf">
            I detta avsnitt finns åtgärder som Moderaterna menar är helt
            nödvändiga för att stärka polisen och de utvecklas även i Moderaternas
            kommittémotion Framtidens polis.
          </p>
          <head xml:id="i-ikMd4PgG4Cucje9Jw6QYf" type="h3">
            Stärk polisens kapacitet och frigör polisiära resurser
          </head>
          <p xml:id="i-9dgByhrUJFD5sDyN8pnFad">
            Polismyndigheten behöver få betydande resurser under denna mandatperiod.
            Moderaternas satsningar på svensk polis gör det möjligt både att
            öka antalet poliser för att nå målet om 10 000 fler polisanställda
            till 2024 och att öka attraktiviteten i polis­yrket. Moderaternas
            långsiktiga målsättning är att antalet poliser per capita i Sverige
            ska ligga i nivå med genomsnittet i EU. Antalet platser på polisutbildningen
            har blivit fler, men alldeles för många platser står tomma. Den
            svenska polistätheten är bland de lägsta i hela EU. Därför har
            Moderaterna föreslagit en betald polisutbildning och riktade budgetsatsningar
            för att polislönerna ska kunna höjas.
          </p>
          <p xml:id="i-TBK5xTEni9D4MqThRqPTTb">
            Det finns dock ett uppenbart behov av att förstärka polisens
            kapacitet att agera mot gängkriminaliteten redan i dag – vi kan
            inte vänta till år 2024. Det handlar om att omedelbart förstärka
            lokalpolisområdena där gängkriminella är som mest aktiva, att
            tillföra mer resurser till de enheter inom polisen som hanterar
            grova våldsbrott och att förstärka så kallade aktionsgrupper som
            agerar inom ramen för den myndighets­gemensamma satsningen mot
            grov organiserad brottslighet.
          </p>
          <head xml:id="i-6pDuSC1H1sF7NF2aPCRCDb" type="h3">
            Återrekrytering av poliser och polisiärt stöd
          </head>
          <p xml:id="i-RQj9WsxebCVsEqARgcbkGd">
            En särskild satsning bör göras för att återanställa pensionerade
            poliser och poliser som lämnat yrket. Det är ett snabbt och effektivt
            sätt att öka antalet erfarna poliser, fram till dess att nya poliser
            har utbildats och kommit på plats. Arbetet med att anställa fler
            civila utredare måste intensifieras. Vi vill också se en särskild
            satsning för att rekrytera administrativt stöd till utredningsverksamheten
            för att bistå poliser med enklare men tidskrävande sysslor, såsom
            förhörsutskrifter.
          </p>
          <head xml:id="i-Are8SbYG8sWmEok5hj6GSe" type="h3">
            Gör polisyrket mer attraktivt
          </head>
          <p xml:id="i-XWncLA7ABAD29qJGjUW53C">
            Ett mycket stort antal poliser kommer att behöva utbildas under
            kommande år. Det har dock blivit tydligt att det inte räcker att
            enbart utöka antalet utbildningsplatser. Vid det senaste intaget
            till polisutbildningen för vårterminen 2020 fanns 1 020 platser
            till­gängliga, men tre veckor in på utbildningen stod 414 platser
            tomma. Trots att antalet utbildningsplatser ökat sedan 2017 har
            mer än en av fyra platser på utbildningen stått tom sedan dess.
            Det är ett rent resursslöseri. Sammantaget är det tydligt att
            fler reformer för att locka människor till att utbilda sig till
            polis är direkt nödvändiga.
          </p>
          <p xml:id="i-7tXMatt2qBohnqVhSCLZyA">
            Moderaterna vill att den som går polisutbildningen ska få sina
            studielån från utbildningstiden avskrivna. Därigenom blir utbildningen
            betald av staten. Satsningen innebär att det blir mer lönsamt
            att utbilda sig till och arbeta som polis. Under de första fem
            åren som polis skrivs en femtedel av studielånet av varje år.
            Efter fem år är hela lånet avskrivet. Väljer man att sluta under
            de fem åren behöver man inte betala tillbaka de redan avskriva
            delarna av lånet. Den här utformningen ger incitament både att
            utbilda sig till och att arbeta som polis.
          </p>
          <p xml:id="i-QgmXWZKKXzGSs3X6eCY4T8">
            Sedan 2015 har närmare 5 000 poliser avslutat sin anställning.
            Över 40 procent av dessa har slutat av andra orsaker än pension.
            För att bryta trenden att erfarna poliser slutar i förtid måste
            polisyrket bli mer attraktivt. Fler måste välja att söka sig till
            polisyrket, och fler poliser måste känna uppskattning för det
            värdefulla arbete de gör. Här är lönen avgörande.
          </p>
          <p xml:id="i-Kh3uGz8GfNSbcYh4BNv6jU">
            Moderaterna har tidigare föreslagit en riktad lönesatsning som
            fullt utbyggd skulle möjliggöra en höjning av polisernas löner
            med i snitt 3 000 kronor i månaden. Det första steget av tre mot
            detta togs i budgeten som röstades igenom av riksdagen 2019 och
            blev en stor framgång. Sammanlagt utgjorde de 360 miljoner kronor
            vi avsatte för 2019 mer än hälften av polisens totala löneökningsutrymme.
            Det visar tydligt att den riktade lönesatsning Moderaterna genomförde
            hade avsedd effekt i att verkligen öka polisernas löner. Därför
            vill Moderaterna möjliggöra för polisen att även fortsatt erhålla
            höjda löner fram till dess att satsningen är fullt utbyggd. Den
            exakta utformningen och fördelningen ska, precis likt den tidigare
            satsningen, bestämmas i förhandlingar mellan parterna.
          </p>
          <head xml:id="i-16GJDteF8bE7eRkznJwR34" type="h3">
            Fler poliser i yttre tjänst
          </head>
          <p xml:id="i-Mx8xipTUo1U2Q12bJFAnQr">
            Sverige har ett stort behov av fler poliser och framför allt
            måste fler poliser ut i yttre tjänst. Omorganisationen av polisen
            var nödvändig, men när det gäller att få ut fler synliga poliser
            på gator och torg kan vi konstatera att omorganisationen inte
            givit efterfrågade resultat. Syftet var att skapa en effektiv
            polisorganisation som också kom närmare medborgarna. Så är inte
            fallet idag. Antalet poliser i yttre tjänst har också minskat
            kraftigt under de senaste tio åren. Enligt Polisförbundet fanns
            år 2010 omkring 10 250 poliser i yttre tjänst. Idag arbetar endast
            drygt 7 000 poliser i yttre tjänst. Därtill arbetar poliser i
            yttre tjänst normalt i treskift, och givet att bemanning sker
            dygnet runt även under helger och veckoslut är antalet som arbetar
            simultant i yttre tjänst betydligt lägre.
          </p>
          <p xml:id="i-MW8uFKpRuug5gAEkTfPZ6e">
            Att enbart styra de poliser som utbildas under mandatperioden
            till lokalpolis­områdena kommer på egen hand inte vara tillräckligt
            för att täcka behovet av antalet poliser i yttre tjänst. Det finns
            redan idag möjlighet att omfördela befintliga poliser till arbete
            i yttre tjänst för att här och nu tillgodose behovet. Vi vill
            därför ge Polismyndig­heten i uppdrag att säkerställa att fler
            poliser kommer ut i yttre tjänst och se över hur befintliga poliser
            kan omfördelas i syfte att öka antalet poliser i yttre tjänst.
            Detta är ett viktigt steg för att på kort sikt stärka den polisiära
            närvaron på de platser där behoven är som störst.
          </p>
          <head xml:id="i-V3r2KjUCCqekxC82mr1arU" type="h3">
            Statliga ordningsvakter
          </head>
          <p xml:id="i-UkNGXuq2FXKnEo33Bn6LNb">
            Redan idag avlastas Polismyndigheten av ordningsvakter som hjälper
            till att upprätt­hålla säkerhet och allmän ordning på utvalda
            platser. Moderaterna är fast övertygade om att det i huvudsak
            är poliser som ska ha till uppgift att upprätthålla ordningen
            i sam­hället samt förebygga och utreda brott. Men fram till dess
            att Polismyndigheten har nått sin fulla kapacitet bör ordningsvakter
            användas i större utsträckning för att bidra mer än idag till
            polisens arbete. Det går inte att blunda för de säkerhets- och
            trygghetsproblem dagens polisbrist för med sig.
          </p>
          <p xml:id="i-FPjaf7Vfr5BAJn74uEcJk8">
            Moderaterna vill därför göra det möjligt för Polismyndigheten
            att anställa eller anlita ordningsvakter för att omedelbart och
            fram till dess att polisen är fullt återuppbyggd börja använda
            sig av ordningsvakter för vissa uppgifter som poliser i nuläget
            utför. Det kan handla om trygghetsfrämjande arbete ute på gator
            och torg för att störa kriminell aktivitet. Det kan även handla
            om mer tidskrävande sysslor såsom transporter av frihets­berövade
            och omhändertagande av berusade personer. För att detta ska bli
            möjligt måste regelförändringar genomföras skyndsamt. Vi fokuserar
            de statliga ordningsvakterna framförallt till orter och platser
            där det finns särskilt stora behov av avlastning och en tydlig
            polisbrist.
          </p>
          <head xml:id="i-4xwVUK9zB8QD84ahStEEHn" type="h3">
            Renodla polisens verksamhet
          </head>
          <p xml:id="i-DBJeKR6sotXFhzDEpaN38T">
            Polisen bedriver i dag en betydande ärendehantering av så kallade
            polismyndighetsärenden. Det bidrar till att polisen har ett omfattande
            uppdrag som rör annat än det som brukar definieras som kärnverksamheten,
            det vill säga att förebygga, ingripa mot och utreda brott.
          </p>
          <p xml:id="i-EGzh9km72Uiygg5pkEw1wP">
            Det har gjorts några utredningar som belyst och föreslagit att
            vissa verksamheter som idag utförs av polisen i stället ska utföras
            av andra aktörer. I början av 2000-talet konstaterade till exempel
            Polisverksamhetsutredningen att det fanns en rad uppgifter inom
            polisen som bör ha en annan huvudman. Det handlade exempelvis
            om pass­hantering, hittegods, parkeringsärenden och ett antal
            tillståndsärenden.
          </p>
          <p xml:id="i-8GpY9C9RGtg6otxjmMY1QH">
            Det breda uppdraget leder till ett fokus- eller koncentrationsproblem
            oavsett resurs­tillskott. Även med beaktande av att polisen fått
            resurser för den verksamhet som ska bedrivas är det ett problem
            som hämmar kärnverksamheten.
          </p>
          <p xml:id="i-JJwHNneVb5nLS5toSQNiTr">
            Tyvärr har utvecklingen mot en ökad renodling av polisens verksamhet
            stannat av under senare år.
          </p>
          <p xml:id="i-CmVg6nDuvR4Ysfue4V9hXV">
            Riksdagen har vid ett flertal tillfällen tillkännagivit för regeringen
            att den aktivt bör arbeta för att renodla polisens verksamhet.
            Givet den händelseutveckling vi ser idag är det högst angeläget
            att regeringen omgående återkommer till riksdagen med förslag
            på hur polisens verksamhet ytterligare ska renodlas.
          </p>
          <head xml:id="i-G2N9bhqaxwXxPznGmmFMb6" type="h3">
            Definiera polisens uppdrag
          </head>
          <p xml:id="i-CRNdiQsvqjoqH7NWfivVXg">
            Polisens arbete ska enligt 1 § polislagen (1984:387) syfta till
            att upprätthålla allmän ordning och säkerhet samt i övrigt tillförsäkra
            allmänheten skydd och annan hjälp, detta som ett led i att främja
            rättvisa och trygghet i samhället. Polisens uppgifter framgår
            av 2 § polislagen. Polisen ska bland annat arbeta brottsförebyggande
            och svara för ordning och säkerhet samt ingripa när störningar
            av ordningen eller brott inträffat. Vidare ska polisen utreda
            och beivra brott. Polisen ska därutöver fullgöra annan verksamhet
            som ankommer på polisen enligt lag.
          </p>
          <p xml:id="i-5tm9vtKtyovmN8EGHfdR4d">
            Det har framförts kritik som innebär att uppdraget bör konkretiseras.
            Om polisens uppdrag är otydligt, desto svårare är det att styra,
            följa upp och utvärdera verksamheten. Enligt Polisorganisationskommittén
            saknas en ”samfälld syn på vad som är bra resultat i polisens
            verksamhet”.
          </p>
          <p xml:id="i-WjSZgmLyojaDAAkLct1DpG">
            En utredning bör tillsättas med syftet att skapa en tydligare
            definition av vad som är Polismyndighetens uppdrag samt att mot
            denna bakgrund precisera vilken förmåga polisen bör ha och vilka
            krav som bör ställas på myndigheten.
          </p>
          <p xml:id="i-7mhMJtPgi1G26iNDdufZuJ">
            Också när det gäller polisens brottsförebyggande arbete finns
            behov av en utredning av vad som egentligen är polisens uppdrag.
            Den senaste utredningen har över tjugo år på nacken. En ny sådan
            utredning skulle ha till uppgift att tydliggöra polisens uppdrag
            och vilken förmåga polisen ska ha på området.
          </p>
          <head xml:id="i-LjMXGJRzw3Q88Pp6dcf2dt" type="h3">
            Tydligt ansvar för resultatredovisning och resultatuppföljning
          </head>
          <p xml:id="i-VM9DGanZdh3RmZh8L93F3t">
            Polisens resultatredovisning och uppföljningen av polisens verksamhet
            har ansetts ofullständig under en längre tid. Det har tidigare
            riktats kritik mot att Polismyndighetens uppföljningsarbete endast
            tagit sikte på kvantitet och inte kvalitet. Det gör det bland
            annat svårt att bedöma kvaliteten och effektiviteten i verksamheten.
          </p>
          <p xml:id="i-9NqQbGmQjUq7aCMfn5zwk8">
            Sedan omorganisationen har arbete pågått vid Polismyndigheten
            med att ta fram en ny uppföljningsmodell som bland annat ska fånga
            upp mer kvalitativa faktorer än tidigare. Det arbetet är inte
            klart ännu.
          </p>
          <p xml:id="i-Jruc34FpDy89jmT1k7hokr">
            Det är nödvändigt att följa upp verksamheten såväl kvantitativt
            som kvalitativt. Prestationer måste mätas och polisen kan inte
            vara något undantag. Uppföljningen ska hålla hög kvalitet och
            måtten ska vara ändamålsenliga. Måtten är relevanta för ett mer
            effektivt ansvarsutkrävande mot chefer och för hur resurserna
            ska fördelas. En gedigen uppföljning är också central när införandet
            av reformer och nya arbetsrutiner övervägs.
          </p>
          <p xml:id="i-pwTJdM83VGnR4g9CMxUVc">
            Många säger sig samtidigt vilja kopiera den amerikanska polisens
            arbetsmetoder på vissa håll i USA: med ett tydligt ansvarsutkrävande
            av lokala polischefer baserat på färsk brottsstatistik. Självklart
            går det inte att kopiera modellen rakt av, men lokal brottsstatistik
            bör kunna göras offentlig för allmänheten och polischefer ska
            kunna avkrävas ansvar för situationen i sin region eller sitt
            område. En sådan modell måste dock kombineras med betydande resurstillskott
            och tydligare mandat för polischefer att kunna fatta beslut.
          </p>
          <head xml:id="i-HQLrUuAdfq7PF4mebKAYsB" type="h3">
            Respekten för polis och rättsväsende
          </head>
          <p xml:id="i-4y9xKqMTsDYFetNNXiVtyH">
            För många poliser är det tyvärr vardag att utsättas för hot,
            trakasserier och våld. Detsamma gäller även annan blåljuspersonal
            och andra anställda i rättsväsendet. Angrepp mot polis och annan
            blåljuspersonal utgör angrepp mot vår rättsordning. Detta måste
            på ett tydligare sätt speglas i vår lagstiftning med strängare
            straff för våld och hot mot blåljuspersonal. Det är nödvändigt
            att straffen för våld mot tjänsteman skärps så att straffskalan
            börjar på sex månaders fängelse. Regeringen har lämnat förslag
            till riksdagen om ett bättre straffrättsligt skydd för blåljuspersonal
            men inte föreslagit skärpta straff i denna del. Sådana förändringar
            är dock angelägna och kan inte tillåtas dra ut på tiden. Kränkningsersättning
            ska även utgå i fler fall än idag när poliser är brottsoffer.
            Samhällets reaktioner på den här typen av angrepp måste vara tydliga.
            Det handlar både om att skydda personer som har samhällsviktiga
            uppgifter och om att värna respekten för rättsstaten. Alla ska
            kunna känna sig trygga på jobbet och brott ska alltid straffa
            sig.
          </p>
          <head xml:id="i-YA9KysyKyuqTm9D7CVw4Rs" type="h3">
            Bättre skydd av myndighetspersoners identitet
          </head>
          <p xml:id="i-DfdeKVidosfTWkfYT1FEqp">
            Det har blivit vanligare att poliser och myndighetsföreträdare
            efterfrågar skyddad identitet. Detta är bland annat en följd av
            att exempelvis poliser ofta filmas av allmänheten under ingripanden.
            Moderaterna anser att fler personer som arbetar på Polismyndigheten
            och andra myndigheter behöver få ett bättre identitetsskydd för
            att våga utföra sitt uppdrag och fatta beslut. En utredning bör
            få ett brett uppdrag att se över hur poliser och andra tjänstemän
            på bästa sätt kan erhålla ett bättre skydd av sina identiteter.
            I en sådan utredning bör man också överväga olika grader av sekretesskydd
            eftersom erhållandet av en skyddad identitet kan innebära att
            en polis med familj i princip kan behöva gå under jorden.
          </p>
          <head xml:id="i-9e4vhRbeBTi3Dtc6DkkyDq" type="h3">
            Förstärkning av hela rättsväsendet
          </head>
          <p xml:id="i-4KDJB8m3LRSpaNTdCetUm5">
            När satsningar görs på polisen kommer det att innebära följdverkningar
            för Åklagar­myndigheten, Sveriges Domstolar och Kriminalvården.
            Verksamheterna hänger ihop, och de olika myndigheterna påverkas
            av varandras arbete. För att inte flaskhalsar ska uppstå bör resurser
            tillföras och styrningen av myndigheterna vara sammanhållen samt
            präglas av en helhetssyn. Riksrevisionen har påpekat att dagens
            splittrade styrning av rättsväsendets myndigheter ger en ökad
            risk för växande handläggningstider och andra brister i hanteringen
            av mål och ärenden. Detta drabbar till syvende och sist enskilda
            personer och riskerar att minska förtroendet för rättsväsendet
            som helhet.
          </p>
          <head xml:id="i-TXwTpRzhrwnE421XJ5qtX1" type="h3">
            Stärk domstolarna
          </head>
          <p xml:id="i-KnQ1RXU3k3oUpunW7yxMA9">
            Det är viktigt att betona att domstolarnas roll i svenskt rättsväsende
            är skild från de brottsbekämpande myndigheternas roller. Medan
            polisen och Åklagarmyndigheten arbetar för att förebygga, utreda
            och lagföra brott består domstolarnas uppdrag av att skipa rättvisa.
          </p>
          <p xml:id="i-1eHWzkjggRLuz2Wkwk5on">
            Ökade resurser till polisen och Åklagarmyndigheten medför en
            ökad belastning även för våra domstolar. För att domstolarna ska
            fullgöra sina uppgifter på ett rättssäkert, rättvist och effektivt
            sätt krävs därför att även domstolarna tillförs resurser som matchar
            måltillströmningen.
          </p>
          <p xml:id="i-R8MVaUNe7jgnZaYoPgvBfN">
            Mot bakgrund av den allt grövre brottslighet vi sett under senare
            år har det blivit tydligt att de brottsbekämpande myndigheternas
            verktyg måste bli vassare. Moderaterna driver ett antal förslag
            i den riktningen, som i förlängningen innebär att balansen mellan
            den enskildes integritet och behovet av en effektiv brottsbekämpning
            förskjuts. Dom­stolarnas roll som garanter för en självständig
            och oberoende prövning där grund­läggande rättssäkerhetskrav iakttas
            kommer därmed bli ännu viktigare. Det handlar bland annat om att
            upprätthålla en rättvis och rimlig bevisvärdering när nya regler
            om kronvittnen och anonyma vittnen eventuellt kommer på plats.
            Det handlar också om att fortsätta göra den gedigna prövning som
            krävs när de brottsbekämpande myndigheterna vill använda sig av
            hemliga tvångsmedel.
          </p>
          <head xml:id="i-LQRC7Go2a9gsXVELggbMdB" type="h2">
            En förstärkt kriminalvård
          </head>
          <p xml:id="i-MjFh8bBbczUt7LJk9npCX7">
            Sverige ska ha en modern och effektiv kriminalvård som präglas
            av hög säkerhet och meningsfull och framåtblickande verksamhet
            och som samtidigt omfattas av tydliga krav och regler. När Moderaternas
            satsningar på polisen och de straffskärpningar vi föreslagit blir
            verklighet kommer fler brott att utredas och arbetsbelastningen
            för övriga rättsväsendet öka. Det innebär att betydande satsningar
            behöva göras på bland annat Kriminalvården.
          </p>
          <p xml:id="i-LWe3a9aPYhYiLWKFgKtKJc">
            Moderaterna vill också initiera en kapacitetsgenomlysning av
            Kriminalvården för att ta fram en konkret och långsiktig plan
            för Kriminalvårdens expansion och framtida fängelseetableringar.
          </p>
          <p xml:id="i-SHfRNYosHaH4yUTm45Yf1H">
            Alltför ofta hinner det gå alltför lång tid mellan dom och faktisk
            anstaltsvistelse. Vi vill att anstaltsvistelsen ska följa snabbt
            efter domen. Först då fungerar fängelsestraffet som en tydlig
            och konsekvent följd av de brott som den dömde har begått.
          </p>
          <p xml:id="i-2Pm6Y6THXE5a7bHewgnbRQ">
            Vare sig det handlar om korta eller långa fängelsestraff ska
            målet vara att straffet markerar slutet på den dömdes kriminella
            bana. Det finns därför skäl att utvärdera och vidareutveckla straffens
            innehåll. Det gäller inte minst med hänsyn till den växande gruppen
            av unga vuxna med stort våldskapital som har ett lågt förtroende
            för samhället och dess myndigheter och som inte har något egentligt
            intresse av att lämna krimina­liteten bakom sig. Mer om detta
            finns även i vår kommittémotion En effektiv kriminalvård med hög
            säkerhet och meningsfull verksamhet.
          </p>
          <head xml:id="i-SmE3iU4yjYWwqpWtRYBK4g" type="h3">
            Snabbare verkställighet av fängelsestraff
          </head>
          <p xml:id="i-T5s4RoxUFE6XFADb9zysp2">
            För att straff ska vara effektiva är det viktigt att de verkställs
            så snart som möjligt efter att domen vunnit laga kraft. Om det
            hinner gå lång tid mellan dom och verkställighet, blir kopplingen
            till straffet som konsekvens för en viss gärning försvagad. Varje
            dag som går mellan dom och verkställighet är ur detta avseende
            ett misslyckande. Trots det verkställs ett fängelsestraff normalt
            först tre månader efter att domen har vunnit laga kraft.
          </p>
          <p xml:id="i-Gy2zExHGvUJ2qr6iaQbxj8">
            I den nya strafftidslagen ges den dömde rätt att påbörja verkställigheten
            av ett fängelsestraff på egen begäran om straffet är verkställbart.
            En sådan rättighet är bra, men skyndsamhet mellan dom och verkställighet
            bör vara utgångspunkten för alla som döms till fängelse. Annars
            finns det en risk att den dömde undandrar sig verkställighet eller
            begår nya brott. För att förtydliga detta bör lagen ändras så
            att det framgår att verkställigheten ska påbörjas så snart som
            möjligt. Kriminalvården bör även ges i uppdrag att arbeta för
            att påtagligt förkorta tiderna mellan dom och verkställighet.
          </p>
          <head xml:id="i-4qo7w1jNH9cSc6gKxdo4qs" type="h3">
            Snabbare behandling av häktade som döms till fängelse
          </head>
          <p xml:id="i-EC7PUi81JS2pwMEYUcHuwn">
            I dag påbörjas inte någon vård eller behandling för en person
            som sitter häktad förrän en dom på fängelse har vunnit laga kraft.
            Det kan medföra att en person sitter häktad under en lång tidsperiod
            utan att några återfallsförebyggande åtgärder eller andra behandlings­insatser
            vidtas.
          </p>
          <p xml:id="i-5fGy8r2F1KaoCheMBEFkGj">
            En normal brottmålsprocess – från det att den misstänkte häktas
            till dess att åtalet har prövats av både tingsrätt, hovrätt och
            ibland också Högsta domstolen – kan ta upp emot ett halvår. För
            personer som döms till fängelse ett år och mindre blir anstalt­splaceringen
            ofta så kort att någon behandling överhuvudtaget inte påbörjas.
            Vi vill därför införa en regel som innebär att när en person som
            är häktad döms till fängelse så ska domstolen samtidigt kunna
            förordna att domen omedelbart ska gå i verkställighet oavsett
            om den som döms kommer att överklaga. Det innebär att den som
            dömts omedelbart kan flyttas till en anstalt och få vård och behandling
            i ett mycket tidigare skede. Eftersom grunden för frihetsberövandet
            fortfarande är häktning till dess att domen vunnit laga kraft
            bör den intagne dock ha möjlighet att vara kvar i häktet om den
            så önskar.
          </p>
          <head xml:id="i-4jrT1p6tEtvrjuZHwKpnwC" type="h3">
            Fler yrkesförberedande utbildningar
          </head>
          <p xml:id="i-5eTTe6a5HTJPdfRBda2peH">
            För att säkerställa möjligheten att nå fler intagna med utbildningsinsatser
            behöver utbudet på anstalterna utvecklas. I dag utgörs utbudet,
            enligt Kriminalvården, till övervägande del av teoretiska kurser
            som leder till högskoleförberedande gymnasie­examen.
          </p>
          <p xml:id="i-VAC7iMxdNNQXU7mtEk7mP3">
            Kriminalvården bör få i uppdrag att öka antalet yrkeskurser som
            leder till yrkes­förberedande gymnasieexamen. Programverksamheten
            inom Kriminalvården är av stor betydelse för att få intagna att
            bryta med en tidigare kriminell livsstil. För att pro­grammen
            ska kunna genomföras med hög kvalitet är personalens kompetens
            och möjligheter till fortbildning viktig.
          </p>
          <head xml:id="i-4kDifR1CjehByzh72eHVK7" type="h3">
            Utländska brottslingar ska avtjäna sitt straff i hemlandet
          </head>
          <p xml:id="i-Qh84TbdQyzQH7a6fwx6eEC">
            Enligt Kriminalvårdens statistik uppgår antalet personer med
            utländskt medborgarskap som avtjänar ett fängelsestraff längre
            än ett år i Sverige till cirka 1 100 personer, varav drygt en
            tredjedel är från andra EU-länder. Antalet utländska medborgare
            som över­fördes från Sverige till andra länder som avtjänar en
            frihetsberövande påföljd uppgick endast till 75 personer år 2019.
            Kriminalvården bör ges i uppdrag att påtagligt öka antalet överföringar
            av fångar med utländskt medborgarskap i svenska fängelser till
            deras respektive hemländer. Kriminalvården ska bland annat alltid
            initiera ett ärende om överföring när en utländsk medborgare ska
            verkställa ett fängelsestraff om sex månader eller längre. I uppdraget
            ska också ingå att Kriminalvården i Sverige ska fördjupa samarbetet
            med kriminalvården i de länder vars medborgare är överrepresenterade
            i de svenska anstalterna, i syfte att möjliggöra överföring i
            fler fall.
          </p>
          <p xml:id="i-5HdtGgVq9vDtPQhd942c5h">
            Mot bakgrund av att syftet med att överföra verkställigheten
            av en frihetsberövande dom främst är att underlätta den dömdes
            återanpassning i det land där han eller hon kommer att vistas
            efter frisläppandet, riktade riksdagen ett tillkännagivande till
            regeringen om att Kriminalvården bör få ett sådant uppdrag.
          </p>
          <head xml:id="i-RfByY8wBNrDboJVQZCpuN3" type="h2">
            Stöd till brottsoffer
          </head>
          <p xml:id="i-FJMxS9HzmsgSTCAAy5RmCz">
            Brottsofferperspektivet behöver stärkas i svenskt rättsväsende.
            Den som har utsatts för brott ska alltid kunna räkna med ett starkt
            stöd från samhället.
          </p>
          <p xml:id="i-WCxj3SKUN6x3H5W6RJxm19">
            Bakom varje polisanmälan finns, typiskt sett, någon som har utsatts
            för våld eller hot eller en kränkning av något slag. Någon kan
            ha drabbats av fysiska såväl som psykiska skador som tar tid att
            bearbeta och återhämta sig från. Andra lider av såväl praktiska
            som ekonomiska problem. Det är många som drabbas av ett brott:
            dels den som utsätts, dels anhöriga och vänner till offret. Detsamma
            gäller gärningsmännens familjer som hamnar i en utsatt situation.
            Ibland finns även barn med i bilden.
          </p>
          <p xml:id="i-JPRGyD5Pdto5fVB6xkpVZ4">
            I de fall brott inte kan förebyggas måste samhällets resurser
            rikta in sig på att minska brottets skadeverkningar och att hjälpa
            brottsdrabbade. Ekonomisk ersättning är en viktig del i detta
            arbete. Därför är det angeläget att systemen med kränkningsersättning
            och brottsskadeersättning fungerar väl.
          </p>
          <head xml:id="i-UkbnZEb9Zjn8oAyYHJyeCt" type="h3">
            Fördubbla kränkningsersättningen
          </head>
          <p xml:id="i-PBcFRQW7xN6u7wYzCphBz4">
            Kränkningsersättning är en form av skadestånd som ersätter skador
            som uppstått till följd av brottsliga angrepp mot någon annans
            person, frihet eller frid. Det kan handla om brott som våldtäkt,
            misshandel och olaga hot.
          </p>
          <p xml:id="i-JViQdahfFpUyAjMMTx6qn1">
            Det är en typ av skadestånd som oftast utgår till brottsoffer.
            Kränkningsersättningen har hittills bestämts genom schablonbelopp
            som baseras på rådande etiska och sociala värderingar. Så bör
            det även vara fortsättningsvis. Nivåerna på ersättningen bör dock
            höjas avsevärt, genom en fördubbling av nivån på den kränkningsersättning
            som brottsoffer kan få rätt till. Denna förändring skulle på ett
            tydligare sätt markera att brottsoffret utsatts för ett intrång
            på rätten till sin person och sin integritet. Den höjda ersättningen
            ska bekostas av de som begår brott. I behandlingen av budgeten
            för 2019 gjorde riksdagen ett tillkännagivande till regeringen
            om detta.
          </p>
          <head xml:id="i-B8jcV9VcyK6h2k7eJ1KwNt" type="h3">
            Effektivare hantering av ersättning till brottsoffer
          </head>
          <p xml:id="i-XFWhrU1uNpoiQuFjQ5G813">
            Med dagens system ska den person som begått brott kompensera
            brottsoffret för den skada han eller hon har orsakat. I andra
            hand kan brottsoffret få ersättning från sitt försäkringsbolag.
            I sista hand kan brottsoffret ha rätt till statlig ersättning,
            så kallad brottsskadeersättning från Brottsoffermyndigheten.
          </p>
          <p xml:id="i-UKPrnbEp2eaREYw4h2jfRu">
            Det är viktigt att ansvaret för ett brott är tydligt. Skadeståndsskyldigheten
            är en del av den konsekvens som åläggs den som dömts för brott.
            Samtidigt vore det naturligtvis allra enklast för det enskilda
            brottsoffret om man kunde få ersättning av staten direkt efter
            brottet eller att brottsskadeersättningen betalades direkt efter
            att domen vunnit laga kraft. Få anser det vara rimligt att brottsoffret
            själv ska behöva kontakta den skade­ståndsskyldige för att få
            sin ersättning.
          </p>
          <p xml:id="i-VQHN6f12RgmpW7WizJUkqz">
            Mot denna bakgrund finns anledning att utreda en ordning där
            ett av domstolen fastställt ersättningsbelopp utbetalas direkt
            av Brottsoffermyndigheten, utan att brottsoffret själv måste agera
            gentemot en gärningsman.
          </p>
          <head xml:id="i-LLkxJDfSY6E5yAeWoVrNJ" type="h3">
            Total översyn av stödet till brottsoffer samt en koordinerande
            funktion
          </head>
          <p xml:id="i-W9DtzjimjanvFXYizXK7oe">
            Det är viktigt att samhället stödjer brottsoffer, särskilt de
            som utsatts för grov brotts­lighet och deras anhöriga, t ex anhöriga
            till våldsdödade. Det är också viktigt att säkerställa att gärningsmän
            inte kommer undan sitt skadeståndsansvar. Det är svårt att få
            en helhetsbild över vilket stöd som finns för brottsoffer.
          </p>
          <p xml:id="i-Evnitf2acmWhVCNA9iLaZR">
            Nyligen lämnades en universitetsavhandling gällande stödinsatser
            till brottsutsatta ungdomar. Avhandlingen visar att ungdomar inte
            fått det stöd som de velat ha. Det hade varit stort fokus på psykosocialt
            stöd men ungdomarna hade önskat mer praktiskt stöd i rättsprocessen,
            vad som gäller för ekonomisk ersättning och var de kan få professionellt
            stöd. Enligt avhandlingen behövs en koordinerande funktion, för
            en brottsutsatt kan behöva flera olika typer av stöd samtidigt.
            Många brottsoffer vet inte vart de ska vända sig för att få stöd
            och därför behöver en total översyn av stöd till brottsoffer göras
            samt behöver det inrättas en koordinerande funktion från samhällets
            sida.
          </p>
          <head xml:id="i-PgFMgMAyQHj5cNHT6SnAgh" type="h3">
            Likvärdighet i stödet till brottsoffer över hela landet
          </head>
          <p xml:id="i-XQ2BYQxkykgSPLAxXunH4D">
            Brottsofferjourernas förutsättningar att hjälpa brottsutsatta
            är olika i olika delar av landet. Eftersom en stor del av arbetet
            utförs på ideell basis är de beroende av ekonomiskt stöd från
            kommunerna. Ett professionellt bemötande av alla brottsoffer är
            viktigt, oavsett var man bor. Moderaterna vill därför verka för
            att likvärdigheten i stödet till brottsoffer ska förbättras över
            hela landet.
          </p>
          <head xml:id="i-QxZSdAAZBiWM1P59a9HtNB" type="h3">
            Noggrannare återkoppling till brottsoffer
          </head>
          <p xml:id="i-9bJBNEhxvyiPmgSpmEXvQT">
            Den som utsatts för ett brott ska få den information som behövs
            med anledning av brottet samt om vilket stöd som finns tillgängligt.
            Polisen har redan i dag en viss skyldighet att bistå med information,
            men vi ser ett behov av att ytterligare förbättra informationen
            och ge tydligare återkoppling om utredningen. Om en förundersökning
            läggs ner ska polisen tydligt redogöra för vilka åtgärder som
            vidtagits och motiven till att ärendet läggs ner.
          </p>
          <head xml:id="i-RxrmFsaWVQTGr2jG993LCb" type="h3">
            Förändra reglerna om förundersökningsbegränsning
          </head>
          <p xml:id="i-KiK1MPiNNbU9uz9LA5FzEp">
            Det är viktigt att öka polisens förmåga och vilja att utreda
            och klara upp även mängd­brottslighet eller vardagskriminalitet,
            det vill säga vanligt förekommande brott. Av så kallade processtekniska
            skäl ges i dag möjlighet till förundersökningsbegränsning; detta
            är i praktiken nedlagda brottsutredningar. Det har på många håll
            uppfattats som en skyldighet att förundersökningsbegränsa snarare
            än en möjlighet. Det är viktigt att följa upp det regelverk och
            dess tillämpning som leder till att brottsutredningar läggs ner
            i onödan.
          </p>
        </div>
        <div xml:id="i-GH2aEY7QfgKkXJAwN3UDSZ" type="motSignatures">
          <list xml:id="i-RTEcfmxJoEbe9RTAftzmi1">
            <item xml:id="i-Ua6JJBHe4acG8KAn1mDw4n">
              Ulf Kristersson (M)
            </item>
            <item xml:id="i-3BqFeCRnQ9y3oTnXGV1dai">
              Tobias Billström (M)
            </item>
            <item xml:id="i-AdSMC2r2Y4umKc3y1qPkMx">
              Jessika Roswall (M)
            </item>
            <item xml:id="i-9AMgmENDSM9aaa1YbVdv6A">
              Hans Wallmark (M)
            </item>
            <item xml:id="i-QujCeWkEmwGtp3p914PfEv">
              Karin Enström (M)
            </item>
            <item xml:id="i-RP4qEPgeC2FdSL6V7b9KV2">
              Elisabeth Svantesson (M)
            </item>
            <item xml:id="i-NMyJX6UbMs91WnrDHLLw1">
              Lars Hjälmered (M)
            </item>
            <item xml:id="i-WdyDqYwttd79cFb9Pt8geD">
              Sten Bergheden (M)
            </item>
            <item xml:id="i-4tWEYTEfZ8GYBXUtcjrifg">
              Johan Forssell (M)
            </item>
            <item xml:id="i-EfVPrHmytBNUs6H9rFAVkn">
              Lotta Finstorp (M)
            </item>
            <item xml:id="i-7DrkvNEEAG85Y2rSZPxEeE">
              Camilla Waltersson Grönvall (M)
            </item>
            <item xml:id="i-NRStMQs1z78jACbFQuWNa5">
              Mats Green (M)
            </item>
            <item xml:id="i-NJ3x7gdYEApL5Z32A2PS4r">
              Mattias Karlsson i Luleå (M)
            </item>
          </list>
        </div>
      </div>
    </body>
  </text>
</TEI>
