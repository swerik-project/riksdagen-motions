<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201819-UU-00757">
  <teiHeader>
    <fileDesc>
      <titleStmt>
        <title>En svensk utvecklingspolitik för rättvisa, jämställdhet och hållbar utveckling</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2018/19:757 av Jonas Sjöstedt m.fl. (V)</title>
          <idno type="rdwebb">H602757</idno>
          <rs type="number">757</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H602757/text</ref>
          <ref type="dokument_url_html">http://data.riksdagen.se/dokument/H602757</ref>
          <ref type="dokumentstatus_url_xml">http://data.riksdagen.se/dokumentstatus/H602757</ref>
          <ref type="docx">http://data.riksdagen.se/fil/F1689C24-D46D-4598-847A-3F68CA844194</ref>
          <ref type="pdf">http://data.riksdagen.se/fil/CB3D775D-17AA-47D7-8515-F451838A0A5E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Westerlund Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-8zyt7VC7wezbdmZw2H2yRV" type="signed"/>
        <correspContext corresp="i-8zyt7VC7wezbdmZw2H2yRV">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-CgLZxiLTqtr669ULBLHcuK"/>
        </correspContext>
        <correspAction type="submitted" xml:id="i-5SMXb76LeAVfqxm93U9yns">
          <date when="2018-11-23"/>
          <time when="15:48:35"/>
        </correspAction>
        <correspAction type="reviewed" xml:id="i-3Puw3oJcp5mVoXXypqzuw5">
          <date when="2018-11-26"/>
          <time when="09:59:38"/>
        </correspAction>
        <correspAction type="referred" xml:id="i-MaSjsna55SjozJMecHmWWP">
          <date when="2018-12-05"/>
        </correspAction>
        <correspAction type="assigned" xml:id="i-2QAqGgCW7V8Qm7wFeQzRzm">
          <date when="2022-06-21"/>
          <time when="15:47:31"/>
        </correspAction>
        <correspContext corresp="i-2QAqGgCW7V8Qm7wFeQzRzm">
          <ref type="assignedTo">Utrikesutskottet</ref>
        </correspContext>
        <correspAction type="behandlas_i" xml:id="i-Wwy7GHZN1d1tp4BE4esnYz"/>
        <correspContext corresp="i-Wwy7GHZN1d1tp4BE4esnYz">
          <ref type="uppgift">2018/19:UU2</ref>
          <ref type="ref_dok_id">H601UU2</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GFzbsaHBhnu4j5RHx2E85Y"/>
        <correspContext corresp="i-GFzbsaHBhnu4j5RHx2E85Y">
          <ref type="uppgift">2018/19:AU9</ref>
          <ref type="ref_dok_id">H601AU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">AU9</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-MDBc7p2dqk6JChGu1xf7Gz"/>
        <correspContext corresp="i-MDBc7p2dqk6JChGu1xf7Gz">
          <ref type="uppgift">2018/19:UU10</ref>
          <ref type="ref_dok_id">H601UU10</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UU10</ref>
          <ref type="ref_dok_titel">Verksamheten i Europeiska unionen under 2018</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-7G6ippAw2jdwV3k5YDgR8v"/>
        <correspContext corresp="i-7G6ippAw2jdwV3k5YDgR8v">
          <ref type="uppgift">2018/19:NU13</ref>
          <ref type="ref_dok_id">H601NU13</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">NU13</ref>
          <ref type="ref_dok_titel">Handelspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-PUf46KssySzm24J7anBqa9"/>
        <correspContext corresp="i-PUf46KssySzm24J7anBqa9">
          <ref type="uppgift">2018/19:UU9</ref>
          <ref type="ref_dok_id">H601UU9</ref>
          <ref type="ref_dok_typ">bet</ref>
          <ref type="ref_dok_rm">2018/19</ref>
          <ref type="ref_dok_bet">UU9</ref>
          <ref type="ref_dok_titel">Strategisk exportkontroll 2018 - krigsmateriel och produkter med dubbla användningsområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-9yR16rZVAeA758Ta2Xnx1C"/>
        <correspContext corresp="i-9yR16rZVAeA758Ta2Xnx1C">
          <ref type="uppgift">2020/21:UU2</ref>
          <ref type="ref_dok_id">H801UU2</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt utvecklingssamarbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-RYQkpErUMRuZCjPsC8XK1b"/>
        <correspContext corresp="i-RYQkpErUMRuZCjPsC8XK1b">
          <ref type="uppgift">2019/20:UU2</ref>
          <ref type="ref_dok_id">H701UU2</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">UU2</ref>
          <ref type="ref_dok_titel">Utgiftsområde 7 Internationellt bistånd</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-XvcJXbuLMA87V5fncHsBXB"/>
        <correspContext corresp="i-XvcJXbuLMA87V5fncHsBXB">
          <ref type="uppgift">2021/22:UU8</ref>
          <ref type="ref_dok_id">H901UU8</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">UU8</ref>
          <ref type="ref_dok_titel">Riksrevisionens rapport om svenskt bistånd till multilaterala organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2018/19:757 av Jonas Sjöstedt m.fl. (V) En svensk utvecklingspolitik för rättvisa, jämställdhet och hållbar utveckling</div>
      </div>
      <div type="motBody">
        <div type="TOC" xml:id="i-L4k6Yu7G8WVqnKiFWqE6ym">
          <head xml:id="i-5NeRptzADGx36Fye5HMGGF">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Inledning
            </item>
            <item style="indent-level: 2">
              3.1 En orättvis värld
            </item>
            <item style="indent-level: 2">
              3.2 Utvecklings- och biståndspolitik
            </item>
            <item style="indent-level: 1">
              4 Demokrati och mänskliga rättigheter
            </item>
            <item style="indent-level: 1">
              5 En feministisk utvecklingspolitik
            </item>
            <item style="indent-level: 1">
              6 Barns rättigheter
            </item>
            <item style="indent-level: 1">
              7 Hbtq-frågor i utvecklingspolitiken
            </item>
            <item style="indent-level: 1">
              8 Folkrörelsernas roll i utvecklingspolitiken
            </item>
            <item style="indent-level: 1">
              9 Fackliga rättigheter i utvecklingspolitiken
            </item>
            <item style="indent-level: 1">
              10 PGU – Sveriges politik för global utveckling
            </item>
            <item style="indent-level: 1">
              11 Agenda 2030
            </item>
            <item style="indent-level: 1">
              12 En utvecklingspolitik för rättvisa, jämställdhet och hållbar
              utveckling
            </item>
            <item style="indent-level: 2">
              12.1 Klimaträttvisa
            </item>
            <item style="indent-level: 2">
              12.2 Migration
            </item>
            <item style="indent-level: 2">
              12.3 Vapenexport
            </item>
            <item style="indent-level: 2">
              12.4 Skatteflykt och skatteundandragande
            </item>
            <item style="indent-level: 2">
              12.5 Vatten och sanitet
            </item>
            <item style="indent-level: 2">
              12.6 EU:s utvecklingspolitik
            </item>
            <item style="indent-level: 2">
              12.7 Handel och företags ansvar
            </item>
            <item style="indent-level: 2">
              12.8 Skuldavskrivningar
            </item>
            <item style="indent-level: 2">
              12.9 IMF och Världsbanken
            </item>
            <item style="indent-level: 1">
              13 En biståndspolitik för rättvisa, jämställdhet och hållbar
              utveckling
            </item>
            <item style="indent-level: 2">
              13.1 En feministisk biståndspolitik
            </item>
            <item style="indent-level: 2">
              13.2 Klimatbistånd
            </item>
            <item style="indent-level: 2">
              13.3 Rätten till utbildning
            </item>
            <item style="indent-level: 2">
              13.4 Privatsektorbistånd
            </item>
            <item style="indent-level: 2">
              13.5 Värna biståndet
            </item>
            <item style="indent-level: 2">
              13.6 Öka biståndets förutsägbarhet
            </item>
            <item style="indent-level: 2">
              13.7 Transparens
            </item>
            <item style="indent-level: 2">
              13.8 Det multilaterala biståndet
            </item>
          </list>
        </div>
        <div type="motProposal" subtype="förslag">
          <head xml:id="i-4KEfgE5YpZ6sVwYrmnWapj">
            2 Förslag till riksdagsbeslut
          </head>
          <list style="ol">
            <item xml:id="i-Ub138Ki5sswsJzK6VYG56m">
              Riksdagen ställer sig bakom det som anförs i motionen om att
              jämställdhetsperspektivet måste omsättas i praktiken genom hela
              den svenska utvecklingspolitiken och tillkännager detta för regeringen.
            </item>
            <item xml:id="i-DdZWcH6QgunqmkUwZFmkJh">
              Riksdagen ställer sig bakom det som anförs i motionen om att
              regeringen snarast bör återkomma med förslag på åtgärder utifrån
              Sidas kartläggning av myndighetens arbete med barnrättsperspektivet
              och tillkännager detta för regeringen.
            </item>
            <item xml:id="i-PAhd4zjCQGcm9XzN7BKFg1">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN bör verka
              för att stärka barnrättsperspektivet inom det humanitära biståndet
              och tillkännager detta för regeringen.
            </item>
            <item xml:id="i-PNnaxgRif7xmepGkjv43zx">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur stödet
              till hbtq-organisationer i mottagarländerna kan förstärkas och
              göras mer flexibelt och tillkännager detta för regeringen.
            </item>
            <item xml:id="i-7xiBL32nTpgXv3HCYC2Rnn">
              Riksdagen ställer sig bakom det som anförs i motionen om att
              regeringen bör utreda effekterna av kraven på egeninsatser inom
              biståndet och tillkännager detta för regeringen.
            </item>
            <item xml:id="i-HQQSFWQPzu6J3trPK1VvLv">
              Riksdagen ställer sig bakom det som anförs i motionen om att
              Sverige bör verka för att Global Deal får ett tydligt stöd och
              tillräcklig finansiering och tillkännager detta för regeringen.
            </item>
            <item xml:id="i-9B8ZcEaTMmFTJTJpugp8WQ">
              Riksdagen ställer sig bakom det som anförs i motionen om att
              regeringen bör återkomma med tydliga förslag på hur man ska hantera
              de hinder för utveckling som beskrivs i skrivelsen Politiken för
              global utveckling i genomförandet av Agenda 2030 och tillkännager
              detta för regeringen.
            </item>
            <item xml:id="i-Uz2utF9zBG7RUAZGK5DmKq">
              Riksdagen ställer sig bakom det som anförs i motionen om att
              Sverige måste koppla allt bistånds- och utvecklingsarbete till
              uppfyllandet av Agenda 2030 och Sveriges politik för global utveckling
              och tillkännager detta för regeringen.
            </item>
            <item xml:id="i-XDHqqPujRBbw2v5uUXFJdo">
              Riksdagen ställer sig bakom det som anförs i motionen om att
              regeringen bör slå fast att Sverige aldrig som enskilt land eller
              som medlem i EU ska medverka till att bistånd används för att
              stoppa människor på flykt och tillkännager detta för regeringen.
            </item>
            <item xml:id="i-PjjftRr7rsgiTA4MmPH9tb">
              Riksdagen ställer sig bakom det som anförs i motionen om att
              regeringen bör avstå från vapenexport i sitt exportfrämjande arbete
              och tillkännager detta för regeringen.
            </item>
            <item xml:id="i-EkvWe9DjefFxTnvyDRGzFz">
              Riksdagen ställer sig bakom det som anförs i motionen om att
              Sverige, som enskilt land såväl som medlem i EU och FN, inom IMF
              och Världsbanken bör verka för att privatisering av vattenresurser
              stoppas, och detta tillkännager riksdagen för regeringen.
            </item>
            <item xml:id="i-WAuJLsrf3dYeKBjm1LEzgY">
              Riksdagen ställer sig bakom det som anförs i motionen om att
              Sveriges arbete med vatten och sanitet behöver fokusera på att
              långsiktigt stärka och bygga nationella system och institutioner
              som kan tillhandahålla hållbara vatten- och sanitetstjänster och
              tillkännager detta för regeringen.
            </item>
            <item xml:id="i-ESXzr1UvBBVPQo46nUgUhA">
              Riksdagen ställer sig bakom det som anförs i motionen om att
              Sverige aktivt bör verka för att EU och dess medlemsländer snarast
              tar fram en tydlig färdplan för hur de ska nå sina biståndsmål
              och tillkännager detta för regeringen.
            </item>
            <item xml:id="i-8fH2gZhRuyGzpEDwajkg8k">
              Riksdagen ställer sig bakom det som anförs i motionen om att
              Sverige bör verka för en ökad samstämmighet och effektivitet i
              EU:s utvecklingspolitik och tillkännager detta för regeringen.
            </item>
            <item xml:id="i-M57K8rn3KNGUK4DhQME4dT">
              Riksdagen ställer sig bakom det som anförs i motionen om att
              regeringen bör återkomma med förslag om ökad insyn i den verksamhet
              som Exportkreditnämnden (EKN) och Svensk Exportkredit (SEK) bedriver
              och tillkännager detta för regeringen.
            </item>
            <item xml:id="i-Q8bTyAhshrK1Jy98C83aN7">
              Riksdagen ställer sig bakom det som anförs i motionen om att
              regeringen bör återkomma med mer konkreta förslag på hur svenskt
              exportfrämjande ska bli samstämmigt med politiken för global utveckling
              och tillkännager detta för regeringen.
            </item>
            <item xml:id="i-fGqnstvY9YyvWkxcBMx11">
              Riksdagen ställer sig bakom det som anförs i motionen om att
              regeringen bör återkomma med förslag utifrån Statskontorets rapport
              FN:s vägledande principer för företag och mänskliga rättigheter
              – utmaningar i statens arbete och tillkännager detta för regeringen.
            </item>
            <item xml:id="i-Qqh1wXdmNURcFPfgWPNPZp">
              Riksdagen ställer sig bakom det som anförs i motionen om att
              Sverige ska verka för att de fattigaste länderna får totala och
              villkorslösa skuldavskrivningar, och detta tillkännager riksdagen
              för regeringen.
            </item>
            <item xml:id="i-S4FP4hotKUu3y8Xfqnd2t">
              Riksdagen ställer sig bakom det som anförs i motionen om att
              Sverige bör driva på för en global skuldrevision enligt norsk
              modell för att undersöka vilka fordringar som är legitima och
              tillkännager detta för regeringen.
            </item>
            <item xml:id="i-MXShWNiCR7orxaMKLr6ui2">
              Riksdagen ställer sig bakom det som anförs i motionen om att
              Sverige som enskilt land såväl som i EU och FN bör agera för att
              uppmärksamma frågan om den växande skuldbördan och ta fram en
              strategi för att förebygga kommande skuldkriser och tillkännager
              detta för regeringen.
            </item>
            <item xml:id="i-MWvcjMCm45NXyF3i9dhcJ3">
              Riksdagen ställer sig bakom det som anförs i motionen om att
              Sverige bör verka för en fortsatt revidering av röstfördelningen
              i IMF:s och Världsbankens högsta beslutande organ, guvernörsstyrelsen,
              för att öka utvecklingsländernas inflytande och tillkännager detta
              för regeringen.
            </item>
            <item xml:id="i-QByKmDG1woY8Rp8m4FHRBb">
              Riksdagen ställer sig bakom det som anförs i motionen om att
              Sverige i IMF och Världsbanken bör verka för en reformering av
              institutionernas makroekonomiska krav för att öka möjligheterna
              för låntagare att själva utforma sin ekonomiska politik och tillkännager
              detta för regeringen.
            </item>
            <item xml:id="i-Ln4N6HJauK8XuFNaKXCy8g">
              Riksdagen ställer sig bakom det som anförs i motionen om att
              regeringen bör verka för att IMF:s och Världsbankens verksamhet
              anpassas till Agenda 2030 och tillkännager detta för regeringen.
            </item>
            <item xml:id="i-TUoKkLz2GGCw3VNpcB4xzJ">
              Riksdagen ställer sig bakom det som anförs i motionen om att
              Sverige som enskilt land såväl som medlem i EU och FN ska verka
              för att allt utvecklingsbistånd ska följa biståndseffektivitetsagendan,
              utgå från respektive mottagarlands egna behov, respektera dess
              suveränitet och inte förknippas med ekonomiska villkor, och detta
              tillkännager riksdagen för regeringen.
            </item>
            <item xml:id="i-RBZ3Yvj5gKcfkUM1nFWizj">
              Riksdagen ställer sig bakom det som anförs i motionen om att
              Sverige bör ha som mål att minst 50 procent av biståndet ska gå
              till flickor och kvinnor och tillkännager detta för regeringen.
            </item>
            <item xml:id="i-D6sFL35Zw99e8Vpv5nrndz">
              Riksdagen ställer sig bakom det som anförs i motionen om att
              Sverige bör verka för att EU, relevanta FN-organ, Världsbanken
              och de regionala utvecklingsbankerna förstärker sitt jämställdhetsarbete
              med målet att minst 50 procent av allt utvecklingssamarbete ska
              gå till flickor och kvinnor och tillkännager detta för regeringen.
            </item>
            <item xml:id="i-6zN5mnUKZuvHRwzDy5wmeG">
              Riksdagen ställer sig bakom det som anförs i motionen om att
              regeringen bör öka andelen bistånd som avsätts för arbete med
              sexuell och reproduktiv hälsa och rättigheter (SRHR) till minst
              10 procent av den totala biståndsbudgeten samt verka inom EU och
              FN för att övriga biståndsgivare följer Sveriges exempel, och
              detta tillkännager riksdagen för regeringen.
            </item>
            <item xml:id="i-28kkL25rLR6LRphLe3qTz4">
              Riksdagen ställer sig bakom det som anförs i motionen om att
              regeringen bör öka stödet till sexuell och reproduktiv hälsa och
              rättigheter (SRHR) i det humanitära biståndet och tillkännager
              detta för regeringen.
            </item>
            <item xml:id="i-8SQnFURD7NFydiMdsDDPuN">
              Riksdagen ställer sig bakom det som anförs i motionen om att
              Sverige inom utvecklingssamarbetet bör verka för inkluderande
              utbildning av hög kvalitet och trygga skolor för både flickor
              och pojkar och tillkännager detta för regeringen.
            </item>
            <item xml:id="i-5nBaPW1h2DEPrLXHFByBt1">
              Riksdagen ställer sig bakom det som anförs i motionen om att
              regeringen bör säkerställa att alla aktörer som arbetar med bistånd
              och utvecklingssamarbete, inklusive de inom den privata sektorn,
              ska följa Sveriges politik för global utveckling samt den svenska
              politikens utvecklingsmål, och detta tillkännager riksdagen för
              regeringen.
            </item>
            <item xml:id="i-6nRe3vUWwnUjsYYZ1f3H6e">
              Riksdagen ställer sig bakom det som anförs i motionen om att
              regeringen bör verka för att förändringarna i Dacs regelverk inte
              leder till en urholkning av biståndet och tillkännager detta för
              regeringen.
            </item>
            <item xml:id="i-2Kiuo7y4r8sZVBurMkJrQt">
              Riksdagen ställer sig bakom det som anförs i motionen om att
              Sverige bör följa Norges exempel och införa ett förbud mot att
              bistånd, exportkrediter, investeringsstöd eller andra former av
              stöd till näringslivet kanaliseras via skatteparadis och tillkännager
              detta för regeringen.
            </item>
            <item xml:id="i-RtFjC5F5NS25VAa3XhDfq5">
              Riksdagen ställer sig bakom det som anförs i motionen om att
              Sverige inom EU bör verka för att stoppa förslaget att biståndspengar
              ska kunna användas till militär verksamhet och tillkännager detta
              för regeringen.
            </item>
            <item xml:id="i-KnXDwjNcAMR9DobUuDmbAe">
              Riksdagen ställer sig bakom det som anförs i motionen om att
              Sverige bör verka för förändringar av Dacs regelverk så att biståndet
              värnas och kostnader för flyktingmottagande, skuldavskrivningar
              och utländska studenter inte ska kunna räknas som bistånd och
              tillkännager detta för regeringen.
            </item>
            <item xml:id="i-3GHVdWL9arzB7pZ8yTwkAT">
              Riksdagen ställer sig bakom det som anförs i motionen om att
              regeringen bör återkomma med förslag om hur biståndets bristande
              förutsägbarhet till följd av växelkursfluktuationer kan motverkas
              och tillkännager detta för regeringen.
            </item>
            <item xml:id="i-TpL5KLatn5RsSoaKDA42SL">
              Riksdagen ställer sig bakom det som anförs i motionen om att
              regeringen bör stärka transparensen inom biståndet inom de områden
              där det i dag finns brister och tillkännager detta för regeringen.
            </item>
            <item xml:id="i-C5FWHcLFNnqjir8ogVUQre">
              Riksdagen ställer sig bakom det som anförs i motionen om att
              Sverige bör verka för att fler länder ökar sitt kärnstöd till
              det multilaterala biståndet, och detta tillkännager riksdagen
              för regeringen.
            </item>
          </list>
        </div>
        <div type="motContent">
          <head type="h1" xml:id="i-K2ZN9nrNj7CvoXxhEHyvnN">
            3 Inledning
          </head>
          <p xml:id="i-54FdN97maFRWGBv4uXLomd">
            Vänsterpartiet vill se en rättvis och jämlik värld där alla människor
            har samma möjligheter och frihet att leva de liv de vill. Vi vill
            se en värld där alla människor kan leva i frihet från fattigdom,
            frihet från orättvisor, frihet från våld, frihet från rasism,
            frihet till våra kroppar och till vår kärlek, frihet att se våra
            barn växa upp i trygghet och få den kunskap och det stöd de behöver
            för att bli det bästa de kan. Vi vill att alla människor ska kunna
            ha ett arbetsliv där vi förverkligar oss själva och där vi får
            en god lön och pension. Varje människas frihet hänger samman med
            alla människors frihet, med ett samhälle som tillåter och gör
            den möjlig. Det är i rättvisa och jämlika samhällen människors
            frihet växer sig som starkast. Vänsterpartiet arbetar för att
            skapa ett samhälle för alla – inte bara några få.
          </p>
          <head type="h2" xml:id="i-AhCDjdQaNwhirfHQmnZR1A">
            3.1 En orättvis värld
          </head>
          <p xml:id="i-6J4PecqroKoQ3jyXBs3qA3">
            Den extrema fattigdomen i världen – antalet människor som lever
            på mindre än 1,9 USD per dag – har minskat dramatiskt de senaste
            decennierna. Dock lever fortfarande mer än halva jordens befolkning
            på mellan 2 och 10 USD om dagen. Åtta av tio barn får i dag vaccin
            mot mässling. Medellivslängden i världen har stigit till 70 år
            och barnadödligheten sjunkit till under 5 procent. Mödradödligheten
            har halverats till följd av en snabb utveckling på 2000-talet,
            även om millenniemålet om att minska mödradödligheten med tre
            fjärdedelar inte har nåtts. Barnadödligheten har också halverats
            och minskat i alla världens regioner.
          </p>
          <p xml:id="i-BzsbNfWfMwhMR3yXfDcZZg">
            Samtidigt rapporterar FN att andelen svältande människor av världens
            befolkning ökar för andra året i rad. Förra året var första gången
            andelen svältande människor ökade på över ett decennium. Antalet
            svältande började stiga redan 2014. 821 miljoner människor drabbades
            av svält under 2017 till följd av konflikter, klimatpåverkan och
            bristande resurser.
          </p>
          <p xml:id="i-TYVudsrPa3CzK5aTykPJ1">
            Vår värld är trots en hel del förbättringar fortfarande präglad
            av djupa orättvisor. Klyftorna är stora mellan fattiga och rika
            länder, mellan fattiga och rika människor – även inom såväl fattiga
            som rika länder – samt mellan kvinnor och män. Den rikaste procenten
            äger redan lika mycket som de övriga 99 procenten, och klyftorna
            ökar stadigt. Oxfams rapport Reward work, not wealth visar att
            82 procent av förmögenhetstillväxten under 2017 gick till den
            rikaste procenten av världens befolkning. Den fattigaste halvan
            av jorden befolkning, som utgör 3,7 miljarder människor, fick
            ingen ökning alls. 2017 ökade antalet dollarmiljardärer snabbare
            än något tidigare år, 90 procent av dem är män. Dollarmiljardärernas
            förmögenhetsökning mellan mars 2016 och mars 2017 uppgick till
            762 miljarder USD. Den summan hade kunnat utrota den extrema fattigdomen
            sju gånger om.
          </p>
          <p xml:id="i-VH7Zxe6oq4ziLDWR6BCF2D">
            Fattigdomen, ojämlikheten och ojämställdheten får konsekvenser.
            Över 650 miljoner människor saknar i dag tillgång till rent vatten.
            Var 90:e sekund dör en kvinna till följd av komplikationer vid
            en graviditet. Av dessa dödsfall sker 99 procent i fattiga länder.
            Samtidigt ser vi hur demokratin är på tillbakagång runt om i världen.
            Reaktionära, patriarkala och rasistiska strömningar, ofta med
            stöd av en ekonomisk elit, skördar framgångar genom att rikta
            udden mot de redan mest utsatta och förstöra miljön och klimatet.
            I denna tid behövs en kraftfull politik för jämlikhet, rättvisa
            och hållbar global utveckling.
          </p>
          <head type="h2" xml:id="i-JNk9khzymPrs8ZtQHctQAS">
            3.2 Utvecklings- och biståndspolitik
          </head>
          <p xml:id="i-7dmck6pGi9PZdhSi6s6o7J">
            Det finns tillräckligt med resurser för att utrota fattigdomen
            och ge alla människor ett värdigt liv. I stället för en rättvis
            fördelning hamnar merparten av världens resurser fortfarande i
            den rika delen av världen och hos den rikaste delen av befolkningen.
            Vår värld är orättvis därför att det finns de som tjänar på orättvisorna.
            Vänsterpartiet menar att utveckling och fattigdomsbekämpning kräver
            en rad åtgärder på en rad områden: skuldavskrivningar, en klimatpolitik
            där de rika länderna och de multinationella företagen tar sitt
            ansvar, ett skarpare regelverk för vapenhandel, tydligare globala
            regler för utländska investeringar och rättvisa handelsregler,
            ett stopp för skatteflykt och skatteundandragande samt en effektiv
            biståndspolitik som följer och slår vakt om biståndets principer.
            I grunden anser vi att det krävs en ny ekonomisk världsordning
            med en tydlig omfördelning av makt och resurser från rika länder
            och rika människor till fattiga länder och fattiga människor,
            och från män till kvinnor.
          </p>
          <p xml:id="i-JhXU4VsPpdiMtaWbe5gwhc">
            Biståndspolitiken är en del av utvecklingspolitiken, en viktig
            komponent för att nå utvecklingsmålen och utrota fattigdomen,
            men långt ifrån den enda vägen. Det samlade globala biståndet
            uppgår till omkring 175 miljarder USD per år. För varje biståndskrona
            som går från den rika delen av världen till den fattiga går över
            tio kronor i motsatt riktning i form av skatte- och kapitalflykt.
            Att vända denna utveckling är en central del i arbetet med att
            skapa en mer jämlik värld. Utifrån det samlade biståndets relativt
            sett små summor är det extra viktigt att värna biståndet. Det
            är också centralt att den samstämmighetspolitik som slagits fast
            både inom den svenska utvecklingspolitiken och inom EU och FN
            får ett mer kraftfullt genomslag. Det är endast så vi kan nå en
            mer rättvis värld.
          </p>
          <p xml:id="i-5nrC57pYqVNXJTfrJNssUh">
            När det gäller biståndet ledde finanskrisen 2008 till att världens
            givarländer i allt mindre utsträckning lever upp till sina biståndsåtaganden.
            Detta samtidigt som krisen slog som hårdast mot många fattiga
            länder som fått det ännu svårare att på egen hand ta sig ur fattigdom.
            I dag är vi långt ifrån FN:s mål från 1970 om att givarländerna
            ska avsätta 0,7 procent av sin BNI till bistånd. Även om det globala
            biståndet ökar räknat i USD så har det legat stilla på 0,3 procent
            av givarländernas BNI sedan 2005. Samtidigt ser vi hur utrikespolitiken
            och biståndspolitiken påverkas av nationalistiska strömningar
            och inrikespolitiska ambitioner.
          </p>
          <p xml:id="i-E3Ff8JHts7iV3NHhyrBCot">
            Den svenska utvecklingspolitiken har förbättrats i och med regeringsskiftet
            2014. Uppdateringen av Sveriges politik för global utveckling
            (PGU) och sammankopplingen med Agenda 2030 samt det nya policyramverket
            är steg i rätt riktning. Så också den feministiska utrikespolitiken
            som innehåller många förslag som Vänsterpartiet tidigare motionerat
            om och drivit. Men vi vill mer än så.
          </p>
          <head type="h1" xml:id="i-4oYYQwwbZY7KVNJH748baf">
            4 Demokrati och mänskliga rättigheter
          </head>
          <p xml:id="i-PWGM3orWrLeufiFaEi3DmR">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisationsfrihet, strejkrätt,
            yttrandefrihet samt allmänna, fria och hemliga val framhålls som
            nödvändiga beståndsdelar i ett demokratiskt samhälle. Lika stor
            vikt läggs vid sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändiga för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
          </p>
          <p xml:id="i-YZx2wdRK39uRKLFwYQ9EuD">
            Amnesty konstaterar i sin årsrapport om situationen för de mänskliga
            rättigheterna 2017/2018 att ingen av oss kan ta dessa rättigheter
            för givna när vi i år, 2018, firar 70-årsjubileet av FN:s allmänna
            deklaration om de mänskliga rättigheterna. Framväxten av en alltmer
            demoniserande politik märks världen över, med de systematiska
            övergreppen på rohingyer och massflykten från Myanmar som ett
            tydligt exempel och Kinas övergrepp mot uigurer som ett annat.
            Krigen i Jemen och Syrien, konflikten i Sydsudan och omvärldens
            oförmåga att hantera dem samt ta hand om de människor som flyr
            från våldet beskrivs också som misslyckanden för världssamfundet.
            Den rika delen av världens, framför allt EU:s och USA:s, oförmåga
            att stå upp för flyktingars mänskliga rättigheter möter skarp
            kritik från Amnesty.
          </p>
          <p xml:id="i-Q2fiL9zDubUvZPRpRZRCQ1">
            I flera länder runt om i världen är situationen fortsatt svår
            när det gäller mötesfrihet och föreningsfrihet. I Turkiet fortsätter
            de godtyckliga och hårdföra inskränkningarna i civilsamhället
            till följd av det misslyckade kuppförsöket 2016. Kinas behandling
            av individer och organisationer som uppfattas som regimkritiska
            är hårdare än tidigare. I Ryssland arresteras fredliga demonstranter,
            journalister och åskådare. Vissa av dem häktas godtyckligt, andra
            döms till böter efter orättvisa rättegångar. Även i Angola, Tchad,
            Demokratiska Republiken Kongo, Sierra Leone, Togo och Uganda har
            folkliga protester mötts med allt från godtyckliga förbud till
            att bli våldsamt stoppade. I Venezuela har hundratals godtyckligt
            arresterats och många fler möts av oproportionerligt våld. I Egypten
            har myndigheterna kraftigt inskränkt civilsamhällets frihet och
            möjligheter att kritisera regeringen, bl.a. genom att begränsa
            finansieringen och genom hot om långa fängelsestraff. De omfattande
            protesterna mot den ekonomiska situationen i Iran möttes med kraftigt
            våld och enligt rapporter dödades och skadades fredliga demonstranter.
            Hundratals arresterades och placerades i fängelser kända för att
            använda tortyr.
          </p>
          <p xml:id="i-QtRVqEQ777vX93S4Acp1m7">
            Amnesty uttrycker också fortsatt oro över hur staters fokusering
            på terrorbekämpning och säkerhet omdefinierar relationen mellan
            individers fri- och rättigheter och staters makt. De beskriver
            utvecklingen som ett skifte från ett synsätt där det är regeringars
            skyldighet att garantera medborgarnas säkerhet så att de kan åtnjuta
            sina rättigheter till ett synsätt där regeringar måste inskränka
            människors rättigheter för att kunna garantera deras säkerhet.
            Amnesty oroas särskilt över utvecklingen i Europa och exemplifierar
            med Frankrike som upphävde det två år långa undantagstillståndet
            i november 2017 först efter att ha inkluderat flera av delarna
            i undantagstillståndet i ny lagstiftning.
          </p>
          <p xml:id="i-2oiWH1PQtX1KwQwZUAoiAa">
            Samtidigt beskriver Amnesty hur inskränkningar av mänskliga rättigheter
            möter motstånd runt om i världen. Inte minst de feministiska rörelser
            som arrangerat omfattande protester mot inskränkt aborträtt och
            drivit kampanjer i kölvattnet av #metoo. De omfattande demonstrationerna
            i Zimbabwe som resulterade i den mångårige diktatorn Mugabes fall
            och protester mot växande antimuslimism i Indien är andra positiva
            exempel.
          </p>
          <p xml:id="i-YDu1v5SRSceRsDxgfQcCnj">
            Den mellanstatliga demokratiorganisationen International IDEA
            har granskat den demokratiska utvecklingen i världen de senaste
            40 åren. De beskriver å ena sidan hur fler än någonsin tidigare
            nu lever i stater med fria demokratiska val, å andra sidan hur
            många länder brottas med stora demokratiska utmaningar och hur
            utvecklingen på flera sätt gått bakåt de senaste åren. Av IDEA:s
            rapport framgår att världen blivit mer och mer demokratisk och
            på alla områden, sedan 1970-talet då mätperioden börjar, med undantag
            för de senaste åren då den positiva utvecklingen brutits, även
            det på samtliga områden. Det handlar inte om någon kraftig tillbakagång,
            men ett tydligt brott med den tidigare positiva utvecklingen.
            De största tillbakagångarna syns inom områdena som rör det demokratiska
            utrymmet såsom medborgerliga fri- och rättigheter, yttrandefriheten,
            förenings- och demonstrationsfriheten och pressfriheten. IDEA
            exemplifierar tillbakagången med utvecklingen i länder som Ungern,
            Filippinerna och Turkiet. De senaste åren har vi också sett en
            oroväckande utveckling i länder som Kina, Ryssland, Brasilien
            och USA.
          </p>
          <p xml:id="i-8CAuk5qDoKbCgUrUqmruix">
            I en oroande tid måste Sverige vara en konsekvent och tydlig
            försvarare av mänskliga rättigheter och demokrati. Dessa perspektiv
            måste alltid genomsyra vår utvecklingspolitik. Vänsterpartiets
            politik för att möta denna utveckling utvecklas i motionen Demokratins
            krympande utrymme (2018/19:723).
          </p>
          <head type="h1" xml:id="i-8KEZyHr698iJWnS1NHLkJ6">
            5 En feministisk utvecklingspolitik
          </head>
          <p xml:id="i-VaNT3rfFkSLd9xTt9Zh9oq">
            Kränkningar av kvinnors rättigheter är det vanligaste och mest
            omfattande brottet mot de mänskliga rättigheterna. Världen över
            begränsas kvinnors liv av diskriminerande lagstiftningar och samhällsnormer.
            Könsdiskriminering är en stor orsak till fattigdom och kvinnor
            som oftast har det verkliga försörjningsansvaret för familjen
            saknar ofta de mest basala rättigheterna.
          </p>
          <p xml:id="i-XCura6Py8DGYxe3jUzLoMs">
            Kvinnors rättigheter är en nyckel till utveckling. Att öka kvinnors
            möjligheter till utbildning och försörjning bidrar till att förbättra
            den enskilda kvinnans ställning, främja jämställdhet i stort och
            dessutom bidra till hela samhällets utveckling. Samtidigt är det
            viktigt att understryka att kvinnor världen över i högsta grad
            själva är aktörer. Det är därför avgörande att det är kvinnor
            i fattiga länder som sätter dagordningen för arbetet med jämställdhet
            i utvecklingspolitiken och att Sverige verkar för att kvinnor
            finns representerade och inkluderas i alla former av beslutsprocesser.
          </p>
          <p xml:id="i-Svbo8VNZtP7ffixjoAgATA">
            Den svenska utvecklingspolitiken ska utgå från två perspektiv:
            fattiga människors perspektiv på utveckling och ett rättighetsperspektiv.
            Både fattigdom och inskränkningar av de mänskliga rättigheterna
            tar sig olika uttryck för flickor och kvinnor respektive pojkar
            och män. För att nå framgång på dessa områden behöver ett tydligt
            könsperspektiv inkluderas så att flickors/kvinnors och pojkars/mäns
            skilda villkor synliggörs och politiken utformas så att den undanröjer
            förtryck och diskriminering p.g.a. kön. Vänsterpartiet har tidigare
            drivit på för att jämställdhet ska göras till ett tredje perspektiv
            inom ramen för den svenska globala utvecklingspolitiken och välkomnar
            därför att regeringen infört jämställdhet som ett av tre tematiska
            perspektiv i policyramverket för utvecklingssamarbetet. Det räcker
            dock inte att stanna vid ett formulerat perspektiv. Perspektivet
            behöver omsättas i praktiken, och längre ned i denna motion återkommer
            vi med konkreta förslag om hur det ska göras inom biståndspolitiken.
            Jämställdhetsperspektivet måste omsättas i praktiken genom hela
            den svenska utvecklingspolitiken. Detta bör riksdagen ställa sig
            bakom och ge regeringen till känna.
          </p>
          <head type="h1" xml:id="i-JFVfwkpLjNwH5qu7rwox2U">
            6 Barns rättigheter
          </head>
          <p xml:id="i-GiayVVMgx5AJnzZ6RgdUBv">
            Barn utgör en tredjedel av världens befolkning och närmare hälften
            av befolkningen i de minst utvecklade länderna. Barns rättigheter
            kränks systematiskt världen över och barn utestängs från inflytande.
            Var femte minut dör ett barn till följd av våld. Omkring 50 000
            flickor gifts bort dagligen och fler än 30 miljoner barn befinner
            sig på flykt. Ett samhälle som kränker barns rättigheter och som
            inte ser barn som viktiga aktörer fortsätter att vara ett samhälle
            som lägger grunden för framtida fattigdom, ojämlikhet mellan flickor/kvinnor
            och pojkar/män och bristande respekt för de mänskliga rättigheterna.
            Sverige har, som det första landet i världen att förbjuda barnaga
            och som en av initiativtagarna bakom FN:s barnkonvention, en viktig
            roll i arbetet för alla barns rättigheter. För Vänsterpartiet
            är det därför självklart att se arbetet för barns rättigheter
            som en central del i vårt arbete för jämställdhet, demokrati och
            fattigdomsbekämpning.
          </p>
          <p xml:id="i-VtEApuJgiLcXJ7dTfNE81R">
            De globala utvecklingsmålen, som antogs hösten 2015, har stort
            fokus på barn och unga. 19 av 169 delmål nämner barn uttryckligen,
            och inom ramen för målen åtar sig världens länder att arbeta mot
            våld mot barn, för att stoppa barnäktenskap, barnarbete och andra
            skadliga sedvänjor, se till att alla barn får tillgång till utbildning
            och att de ska kunna känna sig trygga i skolan.
          </p>
          <p xml:id="i-FTDD6nCPDfWBynmFgBdWQk">
            Vänsterpartiet har sedan flera år tillbaka drivit frågan att
            ett barnrättsperspektiv ska införas i de för utvecklingspolitiken
            styrande policydokumenten och att regeringen ska se till att barnkonsekvensanalyser
            alltid genomförs vid svenska biståndsprojekt. Något som även påpekats
            av FN:s barnrättskommitté. Det är därför glädjande att barnrättsperspektivet
            numera finns med i policyramverket och att Sida 2016 fick i uppdrag
            av regeringen att kartlägga hur de arbetar med barnrättsperspektivet.
            Kartläggningen som presenterades i maj 2017 visar på en hel del
            brister och presenterar flera förslag på åtgärder. Över ett år
            senare har några tydliga åtgärder inte presenterats av regeringen.
            Vänsterpartiet vill se att regeringen nu agerar för att säkerställa
            att barnrättsperspektivet stärks i det svenska utvecklingssamarbetet
            och att visionerna i biståndsramverket efterlevs. Regeringen bör
            snarast återkomma med förslag på åtgärder utifrån Sidas kartläggning
            av myndighetens arbete med barnrättsperspektivet. Detta bör riksdagen
            ställa sig bakom och ge regeringen till känna.
          </p>
          <p xml:id="i-UsQXnQnBWdREABJsXxhsH8">
            FN:s barnkonvention är central för arbetet med barns rättigheter.
            Vänsterpartiet välkomnar att barnkonventionen inkorporeras i svensk
            lag den 1 januari 2020. Barnkonventionen ställer inte bara krav
            på hur vi agerar i Sverige. Enligt artikel 4.2 i barnkonventionen
            ska Sverige stödja andra länder i deras arbete med att implementera
            barnkonventionen. Barn i väpnade konflikter och på flykt är särskilt
            utsatta. Vissa tvångsrekryteras som barnsoldater eller hålls som
            sexslavar. Barn på flykt nekas i många fall skolgång och lider
            brist på mat och vatten. Vissa separeras från sina familjer. Flickor
            är extra utsatta. Risken för barnäktenskap, barnmammor och sexuellt
            våld ökar under livet på flykt. Vänsterpartiet menar att Sverige
            har en viktig roll att spela i arbetet för att stärka rättigheterna
            för barn i konflikt och på flykt. Sverige bör som enskilt land
            såväl som medlem i EU och FN verka för att stärka barnrättsperspektivet
            inom det humanitära biståndet. Detta bör riksdagen ställa sig
            bakom och ge regeringen till känna.
          </p>
          <p xml:id="i-8quRLZCvs2w2ffMEFgy1Av">
            Vänsterpartiets politik för att stärka barns rättigheter i utvecklingspolitiken
            utvecklas i motionen En svensk utrikes- och utvecklingspolitik
            för barns rättigheter (2015/16:123). Vår syn på barnkonventionen
            och dess inkorporering i svensk lag utvecklas i motion med anledning
            av prop. 2017/18:186 Inkorporering av FN:s konvention om barnets
            rättigheter (2017/18:4082).
          </p>
          <head type="h1" xml:id="i-RJFJLwgevcVXEtxKAHYFx6">
            7 Hbtq-frågor i utvecklingspolitiken
          </head>
          <p xml:id="i-WkrvJ7LGzUpRPzeH7HUAXt">
            På flera platser i världen hårdnar förtrycket av hbtq-personer.
            I ett åttiotal stater är samkönade relationer förbjudna. Men även
            i länder där förtrycket är hårt organiserar sig hbtq-personer
            för sina rättigheter. Dessa aktivister har mod och vilja, men
            de behöver stöd i ofta mycket svåra miljöer.
          </p>
          <p xml:id="i-PYJheE3faXHE47bm19vx2e">
            Det finns goda exempel på hur Sverige gjort skillnad. Under 2000-talet
            har vi kunnat se att hbtq-personers mänskliga rättigheter har
            förts in som mål i allt fler strategier för svenskt utvecklingssamarbete.
            Enskilda ambassader har gett lokala hbtq-aktivister ett aktivt
            stöd. Genom Sveriges stöd till den RFSL-ledda utbildningen Rainbow
            Leaders har ett stort antal av hbtq-rörelsens egna ledare fått
            ledarskapsutbildning och ökad kunskap om rättighetsbaserat arbete.
            Sverige stöder också ett flertal små hbtq-organisationer. Stödet
            till organisationer som arbetar med hbtq-frågor i fattiga länder
            är i dag inte omfattande mätt i kronor, men för de enskilda organisationerna
            har det en avgörande betydelse. Dock finns det ofta hinder för
            att stödja hbtq-organisationer. I länder där samkönade relationer
            är förbjudna finns det stora svårigheter för en hbtq-organisation
            att ens registrera sig och många små hbtq-organisationer i fattiga
            länder har haft svårt att leva upp till de höga krav på revision
            och uppföljning som Sverige ställer.
          </p>
          <p xml:id="i-AYysXRwHM5zAQifsk9QaEi">
            I dag läggs ansvaret för många projekt på de svenska organisationer,
            t.ex. RFSL, som förmedlar stödet. Det innebär en stor ekonomisk
            risk för dessa organisationer som ofta har begränsade resurser.
            Dagens ordning begränsar därför ibland möjligheterna att gå in
            i projekt i de länder där förtrycket är som hårdast och behovet
            av stöd som störst. Om Sverige ska kunna stödja hbtq-organisationer
            även i länder där situationen för hbtq-personer är som svårast
            krävs en ökad flexibilitet och att man inte lägger det ekonomiska
            ansvaret enbart på aktörer i det civila samhället. Regeringen
            bör återkomma till riksdagen med förslag på hur stödet till hbtq-organisationer
            i mottagarländerna kan förstärkas och göras mer flexibelt. Detta
            bör riksdagen ställa sig bakom och ge regeringen till känna.
          </p>
          <p xml:id="i-YZT4Thg5F531jeqs4ArnJA">
            Vänsterpartiets politik angående internationella hbtq-frågor
            finns närmare beskriven i motionen Internationella hbtq-frågor
            (2016/17:812).
          </p>
          <head type="h1" xml:id="i-MGvqYu9zSSFqkz631kwUg9">
            8 Folkrörelsernas roll i utvecklingspolitiken
          </head>
          <p xml:id="i-3MQMzu4beQWEhApSusJoeZ">
            Folkrörelser och frivilligorganisationer i Sverige har spelat
            och spelar en viktig roll inom utvecklingspolitiken. En framgångsrik
            svensk utvecklingspolitik förutsätter att vi arbetar via de multilaterala
            organisationerna, med bilateralt samarbete och genom folkrörelserna.
            Tack vare alla de svenskar som ideellt har engagerat sig i solidaritets-
            och biståndsarbetet har svensk utvecklingspolitik dessutom fått
            en tydligare folklig förankring och tillförts viktiga perspektiv.
          </p>
          <p xml:id="i-XrwgX5eZZSMh3q8U8LooPw">
            En viktig, om än liten, del av folkrörelsernas arbete har varit
            deras informationsarbete. Ett svenskt bistånd av hög kvalitet
            förutsätter en svensk biståndsdebatt av hög kvalitet. Vi behöver
            ta till vara den enorma kompetens och erfarenhet som finns i folkrörelserna,
            både när det kommer till utformningen av biståndet och i den breda
            utvecklingsdebatten. Under den borgerliga regeringen skars anslagen
            för informationsarbetet kraftigt ned och en egeninsats infördes.
            En direkt konsekvens är att flera mindre resursstarka organisationer
            fått svårt att delta i utvecklingsdebatten och en rad tidskrifter
            om utvecklingsfrågor har tvingats lägga ned. Informationsstödet
            har en viktig roll att fylla och det bör ökas. Dagens krav på
            egeninsats för informationsarbete bör avskaffas helt. Även egeninsatsen
            för organisationernas övriga biståndsverksamhet kan hindra ett
            effektivt bistånd, framför allt för de mindre organisationerna.
            Vänsterpartiet menar att den nuvarande ordningen med egeninsatser
            bör ses över för att uppnå ett mer ändamålsenligt system. Regeringen
            bör utreda effekterna av kraven på egeninsatser inom biståndet.
            Detta bör riksdagen ställa sig bakom och ge regeringen till känna.
          </p>
          <p xml:id="i-EqHZi1xAHJwQhK9HgySKxb">
            Civilsamhället har en central roll i demokratiska system och
            för den demokratiska utvecklingen. Det fungerar både som vakthund
            och visselblåsare när övergrepp har begåtts eller rättigheter
            kränkts, som ansvarsutkrävare för utlovade reformer och beslut,
            men också som informationskälla för såväl befolkningen inom det
            aktuella landet som omvärlden. Sedan en tid tillbaka har vi sett
            hur regimer på flera håll i världen begränsar folkrörelsernas
            och civilsamhällets utrymme. Flera länder har infört lagar som
            begränsar möjligheterna för frivilligorganisationer att ta emot
            bidrag från andra länder. Vänsterpartiets politik för att möta
            denna utveckling beskrivs närmare i motionen Demokratins krympande
            utrymme (2018/19:723).
          </p>
          <head type="h1" xml:id="i-Cd381fmdci7at1FySVqmZv">
            9 Fackliga rättigheter i utvecklingspolitiken
          </head>
          <p xml:id="i-DrAzWB4D2uaTAytWpC6DVX">
            Att få organisera sig i fria och oberoende fackföreningar är
            en grundläggande mänsklig rättighet. Trots det är det i många
            av världens länder fortfarande förknippat med stor fara. Runt
            om i världen avskedas, trakasseras, fängslas och t.o.m. mördas
            modiga kvinnor och män bara för att de valt att organisera sig
            på sina arbetsplatser och krävt sina grundläggande rättigheter.
          </p>
          <p xml:id="i-Qf2f9PWA64t5XPMqTNdSnh">
            Att säkerställa löntagarnas rättigheter på arbetsmarknaden är
            centralt för att lägga grunden för en socialt, ekonomiskt och
            miljömässigt hållbar utveckling. Ska fattigdomen och de ekonomiska
            klyftorna minska krävs fria fackföreningar som garanterar att
            den ekonomiska tillväxten kommer fler till del och att företagens
            vinster fördelas på ett mer rättvist sätt. Klyftorna mellan kvinnor
            och män kommer inte att kunna bekämpas om man inte säkerställer
            kvinnors rättigheter på arbetsmarknaden.
          </p>
          <p xml:id="i-5HEfpHoz2XVKP5cFMPD6oQ">
            Fackliga rättigheter hotas världen över, enligt världsfacket
            International Trade Union Confederation (Ituc). I deras globala
            rättighetsindex för 2018, som rankar situationen i 142 länder
            utifrån 97 internationellt erkända indikatorer, beskriver de en
            oroväckande utveckling som en viktig orsak till att inkomstklyftorna
            i världen ökar. Länder som Kambodja, Bangladesh, Indien, Turkiet
            och Kina, där många svenska företag i dag har sin produktion,
            tillhör de sämst rankade. Ituc identifierar tre centrala områden
            i årets rapport: ett krympande demokratiskt utrymme, okontrollerat
            företagsinflytande och betydelsen av fungerande lagstiftning.
          </p>
          <p xml:id="i-MfQg2wKfSWGsJhtDtCgGJr">
            När S-MP-regeringen tillträdde lanserade den Global Deal, ett
            internationellt initiativ för att främja välfungerande arbetsmarknadsrelationer
            mellan arbetsgivare och löntagare och anständiga arbeten, med
            tydliga referenser till ILO:s Decent Work Agenda. Global Deal
            lanserades tillsammans med ILO och OECD som nu tar över ansvaret
            att driva vidare satsningen. Syftet med Global Deal är att utveckla
            en plattform för att lyfta frågan om partssamverkan och att stärka
            befintliga samverkansstrukturer. Satsningen har varit framgångsrik
            och intresset stort, en lång rad stater, företag, fackföreningar
            och andra organisationer har anslutit sig. Fackföreningar beskriver
            hur satsningen möjliggjort en öppen dialog med företag där de
            kunnat framföra skarp kritik och verka för förbättringar. När
            ansvaret för Global Deal flyttas till OECD och ILO är det extra
            viktigt att det påbörjade arbetet fortsatt får tydligt stöd från
            svenskt håll. Sverige bör verka för att Global Deal får ett tydligt
            stöd och tillräcklig finansiering. Detta bör riksdagen ställa
            sig bakom och ge regeringen till känna.
          </p>
          <head type="h1" xml:id="i-5fwgpUpjTVrYZwsLeSWztB">
            10 PGU – Sveriges politik för global utveckling
          </head>
          <p xml:id="i-AL7eMgmgG5GnQvzp7TZwHL">
            Grunden för svensk utvecklingspolitik är Sveriges politik för
            global utveckling, PGU. Det har gått 15 år sedan en enig riksdag
            antog propositionen Gemensamt ansvar: Sveriges politik för global
            utveckling och därigenom slog fast att utvecklingspolitiken skulle
            genomsyras av ett rättighetsperspektiv och utgå från de fattigas
            perspektiv på utveckling. Samtidigt slog riksdagen fast att svensk
            politik måste vara samstämmig, dvs. alla politikområden måste
            bidra till att uppfylla utvecklingspolitikens mål om rättvis och
            hållbar global utveckling. Vänsterpartiet välkomnade PGU. För
            oss är det centralt att svensk utvecklingspolitik utgår från PGU,
            att internationell utvecklingspolitik handlar om mer än bara bistånd
            och att det krävs samstämmighet mellan alla politikområden för
            att nå utvecklingspolitikens mål.
          </p>
          <p xml:id="i-EDQxt7MR2cHyYbg5qzw4tX">
            PGU var visionär och nydanande när den kom. Flera länder och
            organisationer har de senaste åren utvecklat egna policyer och
            riktlinjer för samstämmighet. När världens stater 2015 enades
            kring nya hållbarhetsmål i Agenda 2030 var samstämmigheten en
            bärande princip. För att förstå hur utveckling skapas, eller motverkas,
            måste man analysera all politik som påverkar utveckling. Det är
            välkommet att de regeringar som suttit vid makten sedan PGU först
            antogs har uppdaterat och utvärderat politiken med jämna mellanrum.
            S-MP-regeringens uppdatering av arbetet med PGU och sammankopplingen
            med Agenda 2030 är också välkommen. 15 år efter att PGU antogs
            är det dock uppenbart att svensk politik fortfarande inte är samstämmig.
            De stora målkonflikterna och hindren för en kraftfull utvecklingspolitik
            kvarstår, och samtliga regeringar har misslyckats med att presentera
            konkreta förslag på hur de ska hanteras. Här finns vapenexporten,
            EU:s jordbrukspolitik och skatteflykten som några av de klarast
            lysande exemplen. Samtidigt har S-MP-regeringen under mandatperioden
            tagit eller aviserat politiska beslut som går rakt emot målen
            i PGU. Oviljan att stå bakom offentlig land-för-land-rapportering
            på EU-nivå, avtalet med Turkiet för att stoppa människor på flykt,
            åtstramningarna av de svenska asyllagarna, exportsatsningar riktade
            till diktaturer, försäljningen av Vattenfalls kolgruvor och den
            otillräckliga lagstiftningen för att begränsa vapenexport till
            diktaturer är några av dem.
          </p>
          <p xml:id="i-KdC4qhSem68ZQCBQXcYHfo">
            I S-MP-regeringend uppdatering av PGU – skrivelsen Politiken
            för global utveckling i genomförandet av Agenda 2030 – lyfts fem
            mål- och intressekonflikter. Regeringen beskriver arbetet med
            mål- och intressekonflikter som ”komplext och resursintensivt”
            samt att det innebär att ”målkonflikter behöver synliggöras och
            bli föremål för medvetna och övervägda val”. Trots det är endast
            en av de mål- och intressekonflikter som lyfts fram i skrivelsen
            en tydlig målkonflikt: ”satsningar på hållbar energi kontra fattigdomsbekämpning”.
            De övriga rör företagande på svåra marknader, hållbar konsumtion
            och produktion, krigsmaterielexport och skatteflykt. Regeringen
            beskriver inom dessa områden hur svenska företag har ett stort
            ansvar i att agera ansvarsfullt på svåra marknader, att konsumtion
            och produktion behöver ställas om för att bli mer hållbar, att
            exporten av krigsmateriel hotar en rättvis och hållbar utveckling
            samt att skatteflykt från fattiga länder hindrar utvecklingen.
            Ingenstans tydliggörs vilka intressen eller mål som står i konflikt
            inom dessa områden. Detta trots att målkonflikter ska synliggöras
            och bli föremål för medvetna val och som regeringen skriver är
            det endast så de kan hanteras.
          </p>
          <p xml:id="i-SsZKH3j7zodeS2eZgH1nFh">
            Vänsterpartiet menar att det snarare handlar om att det finns
            hinder för att nå målen om en hållbar utveckling inom dessa områden
            och att dessa hinder ska motverkas, snarare än ses som målkonflikter.
            För det krävs dock en tydlig politik som inga regeringar, oavsett
            färg, velat driva. Regeringen bör återkomma med tydliga förslag
            på hur man ska hantera de hinder för utveckling som beskrivs i
            skrivelsen Politiken för global utveckling i genomförandet av
            Agenda 2030. Detta bör riksdagen ställa sig bakom och ge regeringen
            till känna.
          </p>
          <p xml:id="i-2iC8QSo3ugBpwazBgpMoHb">
            Vänsterpartiets syn på PGU utvecklas i motionen med anledning
            av skr. 2015/16:182 Politiken för global utveckling i genomförandet
            av Agenda 2030 (2016/17:33).
          </p>
          <head type="h1" xml:id="i-QxjnDQKRYsbhksDPPBFTnC">
            11 Agenda 2030
          </head>
          <p xml:id="i-7puqsC7xV7k9Skc2zugfhQ">
            Antagandet av Agenda 2030 ger den globala utvecklingspolitiken
            en förnyad kraft genom att lyfta upp de viktiga principerna om
            universalitet och samstämmighet. Under de senaste åren har flera
            andra framsteg gjorts inom den globala utvecklingspolitiken och
            de multilaterala regelverken. Klimatmötet i Paris, överenskommelsen
            Addis Ababa Action Agenda om utvecklingsfinansiering och Sendaikonferensen
            där ett nytt ramverk för katastrofriskreducering antogs utgör
            andra exempel. Sammantaget lägger dessa framsteg grunden för en
            utvecklingsagenda som kan föra världen framåt på ett mer hållbart
            sätt. De senaste åren har också FN-systemet, där en stor del av
            utvecklingspolitiken avgörs och som tidigare ofta kritiserats
            för bristen på transparens, blivit mer öppet. Inte minst gäller
            det i processen med framtagandet av Agenda 2030. Framstegen inom
            FN och den ökade öppenheten väcker förhoppningar om ett mer effektivt
            världssamfund bättre rustat att möta dagens och framtidens utmaningar.
          </p>
          <p xml:id="i-VKrjkFtCYYDLFoR67vmJWy">
            Den öppna processen är sannolikt en av de främsta anledningarna
            till att Agenda 2030 på ett helt annat sätt än millenniemålen
            angriper utvecklingsfrågorna utifrån ett helhetsperspektiv. Enligt
            Vänsterpartiet är några av de främsta framgångarna med Agenda
            2030 att målen är universella och omfattar alla jordens stater
            och invånare samt det tydligare jämlikhetsperspektivet. Även barnrättsperspektivet
            och jämställdhetsperspektivet är framträdande, även om vi hade
            önskat starkare skrivningar och högre ambitioner när det gäller
            det senare, inte minst avseende SRHR.
          </p>
          <p xml:id="i-LxGRuQzVgjE9WMReckUEK9">
            Vi har vid flera tillfällen påpekat att millenniemålen fick för
            lite utrymme i tidigare borgerliga regeringens utvecklingspolitik
            mellan 2006 och 2014. Alltför mycket av den svenska utvecklingspolitiken
            saknade under denna tid en tydlig koppling till målen och fattigdomsbekämpning
            fick en undanskymd roll. Att S-MP-regeringen valde att tydligt
            knyta an till Agenda 2030 i uppdateringen av PGU var därför mycket
            välkommet. Utvecklingspolitiken präglas dock fortfarande av en
            oförmåga att tydligt låta utvecklingsmålen styra och få företräde
            framför andra politiska ambitioner. Sverige måste koppla allt
            bistånds- och utvecklingsarbete till uppfyllandet av Agenda 2030
            och Sveriges politik för global utveckling. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-8bjLwFZ9v1YRQ5gSzBWD2b">
            12 En utvecklingspolitik för rättvisa, jämställdhet och hållbar
            utveckling
          </head>
          <p xml:id="i-7Uu7zGhFD1KgY7mcdhokbZ">
            Samstämmigheten inom utvecklingspolitiken är central för att
            nå framgång. Att få alla politikområden att sträva åt samma håll
            är givetvis en stor utmaning, så även att formulera en utvecklingspolitik
            som lyckas täcka in alla relevanta områden. Organisationen Center
            for Global Development rankar utvecklingspolitiken hos världens
            27 rikaste länder i The Commitment to Development Index. I rankingen
            som bygger på sju områden – bistånd, finans, teknologi, miljö,
            handel, säkerhet och migration – hamnar Sverige på första plats.
            Det är bara i kategorin säkerhet vi får riktigt dåligt betyg som
            konsekvens av vår omfattande vapenexport. Vänsterpartiet instämmer
            i kritiken mot den svenska vapenexporten, men menar samtidigt
            att det finns många andra brister inom den svenska utvecklingspolitiken
            som måste åtgärdas.
          </p>
          <p xml:id="i-YKpLBkLBiF1enF7KDHgoLN">
            Vänsterpartiet har i denna motion inte avsikten att redogöra
            för all vår politik för en mer rättvis och jämlik värld, utan
            presenterar här vår politik inom de områden där vi ser att Sverige
            har en viktig roll att spela som enskilt land, som medlem i EU
            eller inom världssamfundet.
          </p>
          <head type="h2" xml:id="i-GsZZ6tDSkCLCWHkzZgzsf4">
            12.1 Klimaträttvisa
          </head>
          <p xml:id="i-DUYLivZEpuxiWDc3uNS7Gz">
            Vänsterpartiet strävar efter klimaträttvisa. Med det menar vi
            att vi tittar specifikt på klimatförändringarna utifrån ett rättviseperspektiv
            och på vem som påverkar respektive drabbas av klimatförändringarna.
            Situationen i världen i dag kan betecknas som djupt orättvis utifrån
            ett klimaträttviseperspektiv. Kapitalismen fördelar jordens resurser
            extremt ojämlikt, mellan klasser, mellan rika och fattiga länder
            och – i samspel med patriarkala strukturer – mellan kvinnor och
            män.
          </p>
          <p xml:id="i-F16pGZddbwUhjo8rXatLXP">
            Världens rika människor har orsakat klimatförändringarna och
            har fortfarande störst påverkan på klimatet. De som drabbas värst
            är däremot världens fattiga människor. Utifrån ett klimaträttviseperspektiv
            är det, vilket även slås fast i FN:s klimatkonvention, de rika
            länderna som har det historiska ansvaret för klimatförändringarna
            och som nu även har det största ansvaret för att minska sina utsläpp.
            Dessutom måste de rika länderna ge stöd till de fattiga länderna,
            som drabbas av klimatförändringarna. Både för att ställa om sin
            produktion och sina transporter så att de blir mer hållbara, och
            för att kunna hantera effekterna av utsläppen från den rika delen
            av världen.
          </p>
          <p xml:id="i-4kaw5yCZnirrEMeGaa7hSh">
            Det finns stora skillnader mellan fattiga och rika människors
            klimatpåverkan även inom länder. Vi anser att det behöver synliggöras
            vilka som överskrider sitt miljöutrymme och med hur mycket, såväl
            nationellt som globalt. Att synliggöra ojämlikheterna är att visa
            hur det globala klassamhället ser ut i praktiken. Debatten som
            förs om klimatet fäster knappt någon uppmärksamhet alls på kön,
            trots att det är kvinnor som drabbas hårdast av miljöförändringarna
            samtidigt som det är män som belastar miljön mest, i såväl rika
            som fattiga länder. Det handlar om makt och resurser, och världens
            kvinnor har alltjämt inte jämställda levnadsvillkor i förhållande
            till män. Därför är det nödvändigt att lyfta klimatfrågorna ur
            ett genusperspektiv. Vänsterpartiets politik för ökad klimaträttvisa
            utvecklas i motionen Klimaträttvisa (2018/19:392).
          </p>
          <head type="h2" xml:id="i-Duh34PyYxKyrvxxqhmd22E">
            12.2 Migration
          </head>
          <p xml:id="i-NrZsiEjojNwMYrotciYpC9">
            Över 68 miljoner människor befinner sig på flykt runt om i världen,
            fler än någonsin tidigare. Varje dag tvingas 44 400 människor
            fly sina hem p.g.a. konflikt och förföljelse, enligt UNHCR. 85
            procent av dem som befinner sig på flykt finns i utvecklingsländer.
            Dessutom lever 10 miljoner människor som statslösa och nekas därmed
            tillgång till grundläggande rättigheter som utbildning, vård,
            sysselsättning och fri rörlighet. FN uppskattar att över 129 miljoner
            människor är i behov av humanitärt stöd, vilket är den högsta
            siffran någonsin. 2010 var motsvarande siffra 53 miljoner. Migrationen
            har många olika orsaker. En del människor tvingas på flykt p.g.a.
            förföljelse och förtryck, krig eller miljöförstöring. Andra har
            aktivt valt att lämna sitt land för att förbättra sina livsvillkor
            eller av kärlek.
          </p>
          <p xml:id="i-Up7y99QhfeaZ8o8mL4rqhE">
            Migration i alla dess former påverkar förutsättningarna för utveckling
            i både positiv och negativ riktning. Exempelvis uppskattas världens
            samlade remitteringar – pengar som människor som migrerat sänder
            tillbaka till sina hemländer – motsvara omkring tre gånger så
            mycket som det samlade globala biståndet. Därför är det centralt
            att migrationspolitikens alla delar är samstämmiga med utvecklingspolitiken.
            Att rekordmånga människor befinner sig på flykt i dag borde leda
            till att fler stater, framför allt i den rika delen av världen,
            tar ett större ansvar för att erbjuda människor en fristad, men
            också för att finna konstruktiva lösningar på hur migrationen
            ska hanteras. I stället ser vi hur Europa och USA har stängt sig
            alltmer, genom att införa gränskontroller, inreseförbud och genom
            att sluta avtal med länder som Turkiet och Libyen för att stoppa
            flyktingar från att ta sig in i Europa och Australien förlägger
            sitt flyktingmottagande till öar utanför landets gränser under
            miserabla förhållanden.
          </p>
          <p xml:id="i-DyTUCuZxakxzDyKUzRtjZP">
            EU har fokuserat sitt engagemang i Libyen på att stoppa flyktingar
            från att ta sig in i Europa, trots att det innebär att de fastnar
            i det krigshärjade landet. Situationen för de flyktingar som befinner
            sig i Libyen är fruktansvärd. Flera rapporter, bl.a. från FN och
            Human Rights Watch, vittnar om flyktingar som säljs som slavar,
            trafficking, sexuella övergrepp och tortyr. Samtidigt betalar
            EU den libyska kustbevakningen för att stoppa båtar med flyktingar
            trots att FN-rapporter beskriver hur den libyska kustbevakningen
            vid upprepade tillfällen har skjutit mot, skjutit sönder och sänkt
            flyktingbåtar. Flyktingar som omhändertas av den libyska kustbevakningen
            förs tillbaka till förvar i Libyen där de intagna utsätts för
            tortyr, svält och våldtäkter. Trots situationen i Libyen och vetskapen
            om de övergrepp som begås utökade EU stödet till landets kustbevakning,
            med Sveriges godkännande, under sommaren 2017 med 46 miljoner
            euro från en av EU:s biståndsfonder.
          </p>
          <p xml:id="i-E6aa4fc4pruuZt7neuTkL">
            I juni 2018 införde FN individuella sanktioner mot sex libyska
            smugglare. Bland dem finns minst en tidigare milisledare som vid
            tiden för sanktionernas införande ledde en regional kustbevakningsenhet
            i det krigshärjade landet. Samma kustbevakning som alltså får
            stöd av EU. Två av männen på sanktionslistan har varit direkt
            inblandade i avtalen som slutits med Italien om att stoppa människor
            från att ta sig över Medelhavet.
          </p>
          <p xml:id="i-RSfLhtrU2D17N8oZEnbbLV">
            EU har dessutom påbörjat samtal med Egypten om ett liknande samarbete
            med den hårdföra diktaturen trots att avrättningar, tortyr och
            massarresteringar förekommer i landet. I en enda dom i september
            dömdes 75 personer till döden för inblandning i de blodiga protesterna
            2013. Egypten har en historia av att behandla flyktingar mycket
            illa och skjuta mot flyktingar som försökt ta sig in i landet.
          </p>
          <p xml:id="i-74NpYnzFbRtXTLi1RrnCiB">
            När EU hösten 2016 tecknade återtagandeavtal med Afghanistan
            var det med hot om att dra tillbaka biståndet på motsvarande 10
            miljarder kronor årligen under en fyraårsperiod. Afghanistan är
            ett av världens fattigaste länder. Eftersom deras statsbudget
            finansieras till 60 procent av internationellt bistånd var det
            svårt för regeringen i Kabul att stå emot pressen från EU. Afghanistan
            kan på inget sätt beskrivas som ett säkert land och utvecklingsutmaningarna
            är enorma. Säkerhetsläget har förvärrats för varje år och landet
            har även drabbats av en omfattande torka i 20 av 34 provinser.
            Omkring 4,2 miljoner människor är i behov av akut humanitär hjälp.
            Den afghanska flyktingministern har vid flera tillfällen vädjat
            till EU att inte deportera människor till landet. Att Sverige
            med stöd i EU:s avtal har tecknat ett bilateralt återtagandeavtal
            med Afghanistan är direkt skamligt.
          </p>
          <p xml:id="i-VsnFmCZNTiCL3tkUaXwC6Q">
            Utvecklingspolitiken har en viktig roll i att bekämpa migrationens
            orsaker, såsom fattigdom, förföljelse, krig, förtryck och miljöförstöring.
            Men utvecklingspolitiken och biståndsinsatser får aldrig användas
            för att hindra människor från att fly eller ta sig just till Europa.
            I utkastet till EU:s asyl- och migrationsfond i unionens nästa
            långtidsbudget är det dock precis det man gör. EU-kommissionen
            uppmuntrar där medlemsstaterna att använda biståndet som incitament
            för mottagarländer att samarbeta i migrationsfrågor. För Vänsterpartiet
            är det centralt att det alltid ska vara de fattigas perspektiv
            på utveckling som styr vart biståndet riktas och hur det bedrivs.
            När utvecklingen inom EU går åt fel håll måste Sverige stå upp
            för asylrätten och de grundläggande principerna för effektivt
            bistånd samt visa hur migration och utveckling hänger ihop och
            kan stärka varandra.
          </p>
          <p xml:id="i-G41YGtagF7gy895LhGix9d">
            Att begränsa migrationen på det sätt EU nu gör strider direkt
            mot hållbarhetsmålen i Agenda 2030. Det går dessutom helt emot
            principerna om hur bistånd ska bedrivas på tre centrala sätt:
            1) Bistånd ska utgå från mottagarens egna prioriteringar och behov.
            En följd av att EU:s bistånd i stället följer givarländernas prioriteringar
            är att utvecklingsprogram i länder som Namibia och Malawi läggs
            ned med konsekvensen att barn inte längre får gå i skolan eller
            kan besöka läkare och att småbönders skördar minskar. 2) Bistånd
            får inte villkoras på detta sätt, utifrån politiska prioriteringar
            i givarländerna. 3) Flera av de insatser som finansieras med biståndsmedel
            får inte räknas som bistånd. Bland annat handlar det om bistånd
            till gränsbevakning och förvar.
          </p>
          <p xml:id="i-5L6pcxfs1cvZJFcwG4Jvp5">
            Skiftet i EU:s utvecklingspolitik innebär också ett avsteg från
            Lissabonavtalet som säger att ”Utvecklingspolitikens primära mål
            ska vara minskad, och på lång sikt utrotad, fattigdom”. Regeringen
            bör slå fast att Sverige som enskilt land såväl som medlem i EU
            aldrig ska medverka till att bistånd används för att stoppa människor
            på flykt. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-KNUBtG3rsZamUhvPCx7x6N">
            12.3 Vapenexport
          </head>
          <p xml:id="i-VtNdErPgru6hUN6s63NreJ">
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som aktivt och
            konsekvent arbetar för fred och nedrustning samt ett land som
            fördömer varje brott mot de mänskliga rättigheterna, oavsett var,
            av vem eller med vilka motiv de begås. Sverige har alla möjligheter
            att vara ett sådant land. För att nå dit krävs att Sverige slutar
            beväpna auktoritära regimer, länder som befinner sig i krig och
            stater som begår grova och omfattande brott mot de mänskliga rättigheterna.
          </p>
          <p xml:id="i-HaR5ZidXEitcQaTk7z6nnx">
            Sverige är en av världens största vapenexportörer per capita.
            Bland köparna återfinns en lång rad diktaturer, krigförande stater
            och länder som begår grova och omfattande brott mot de mänskliga
            rättigheterna. Samtidigt som Sverige bidragit med över 500 miljoner
            kronor i humanitärt bistånd till Jemen sedan krigets början exporterar
            Sverige vapen till sex av de nio stater som deltar i den Saudiledda
            koalition som bombar landet, begår krigsbrott och dödar civila.
            Vänsterpartiets syn på vapenexporten till de stater som strider
            i Jemen utvecklas i motionen Nordafrika och Mellanöstern (2017/18:529).
          </p>
          <p xml:id="i-Jbk6Qs299FFzBjeRfEYSCg">
            Vänsterpartiet har i ett flertal motioner klargjort vår position
            om den svenska vapenexporten och behovet av ett förbud mot export
            av vapen till länder som kränker de mänskliga rättigheterna, diktaturer
            och krigförande stater. På sikt vill vi avveckla den svenska vapenexporten
            helt. Vänsterpartiets politik om vapenexport utvecklas i motionen
            med anledning av prop. 2017/18:23 Skärpt exportkontroll av krigsmateriel
            (2017/18:3920).
          </p>
          <p xml:id="i-RpJu4sqvH9BA2qrjPmzSb1">
            När regeringen besöker land efter land, som begår kraftiga brott
            mot de mänskliga rättigheterna och är rena diktaturer, i syfte
            att få dem att köpa svenska vapen agerar den rakt emot de principer
            som utvecklingspolitiken bygger på. I Filippinerna har tusentals
            människor dödats sedan president Duterte tillträdde i juni 2016.
            I vad som av Amnesty beskrivs som en dödandets ekonomi tjänar
            dödspatruller pengar på att mörda påstådda narkomaner och knarklangare.
            Detta har inte hindrat regeringen från att aktivt främja vapenexport
            till landet. Svenska företrädare talar sig varma om export av
            ubåtar och övervakningssystem i filippinsk press och när näringsministern
            besökte landet i november 2016 var vapentillverkaren Saab en självklar
            del av delegationen. Samma vecka som en ny svensk ambassad invigdes
            i Manilla, öppnade Saab ett nytt försäljningskontor i samma stadsdel
            och nu diskuteras en eventuell försäljning av JAS-plan till landet.
          </p>
          <p xml:id="i-9Fkh95C98iRAi4Tri59gkD">
            Bläcket hade knappt torkat på fredsavtalet mellan den colombianska
            staten och Farcgerillan innan den svenska regeringen med näringsministern
            i spetsen inledde en offensiv för att sälja JAS-plan. Regeringen
            bör avstå från vapenexport i sitt exportfrämjande arbete. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-TZDPKZqwjoAFWMW22VKM95">
            12.4 Skatteflykt och skatteundandragande
          </head>
          <p xml:id="i-NvQToDyweRwQXqFrFprqVj">
            Ett av de enskilt största hindren för arbetet mot fattigdom är
            de enorma globala pengaflöden som varje år går från fattiga till
            rika länder genom olaglig och oredovisad skatteflykt. Skatteflykten
            slår sönder möjligheten för fattiga länder att mobilisera sina
            egna nationella resurser. Stora delar av det mervärde som skapas
            genom produktion och investeringar i fattiga länder når aldrig
            befolkningen i länderna. Detta slår särskilt hårt mot länder som
            saknar en effektiv skatteinhämtningsförmåga samt länder där starka
            privata aktörer, exempelvis multinationella företag, har särskilt
            stora möjligheter att påverka och manipulera skattepolitiken och
            skattemyndigheten. Enligt Oxfam beräknas utvecklingsländer förlora
            minst 170 miljarder USD om året för att individer och företag
            gömmer undan pengar i skatteparadis. Utan skatteflykten hade många
            fattiga länder själva haft resurser att minska fattigdom, mödradödlighet
            och hunger. De hade haft en stadigare och mer tillförlitlig inkomstkälla
            och inte längre varit lika sårbara för biståndsgivarnas nycker
            och nedskärningar i biståndsbudgetarna.
          </p>
          <p xml:id="i-BwXfMPL25bx5AmH7vKaG96">
            Målet för utvecklingssamarbete måste vara att fattiga länder
            får kapacitet att själva ta ut skatt för att finansiera samhällsservice
            och att de får äga sin egen utveckling. Detta mål undergrävs tydligt
            av skatteflykten. Vänsterpartiets politik för att motverka skatteflykt
            beskrivs mer utförligt i motionen Skatteflykt och skattebrott
            (2018/19:237).
          </p>
          <head type="h2" xml:id="i-BHu7m2XANYfmdwc1aLreje">
            12.5 Vatten och sanitet
          </head>
          <p xml:id="i-S8hM24iFayREd7cNLyNPRS">
            Tillgång till rent vatten och sanitet är en grundläggande mänsklig
            rättighet. Trots detta saknar 2,3 miljarder människor tillgång
            till en toalett. 844 miljoner människor saknar tillgång till rent
            vatten. Varje dag dör omkring 800 barn av diarré som orsakats
            av smutsigt vatten och otillräcklig sanitet. Att säkra tillgången
            till rent vatten och grundläggande sanitet är avgörande för att
            kunna rädda liv världen över och även för att kunna bekämpa fattigdom
            samt för att främja jämställdhet mellan kvinnor och män. Ett lands
            hela utveckling går hand i hand med tillgång till rent vatten
            och sanitet. I en tid av klimatförändringar och fler konflikter
            om vatten blir det allt viktigare att lyfta dessa frågor.
          </p>
          <p xml:id="i-BHjbPZSWdaqY77FZUJDJdf">
            Bristande tillgång till rent vatten och sanitet påverkar kvinnor
            och flickor särskilt hårt. Sjukdomar kopplade till smutsigt vatten
            och brist på säkra toaletter är den femte vanligaste dödsorsaken
            bland kvinnor runt om i världen. Alltför många kvinnor ägnar timmar
            varje dag åt att hämta rent vatten i stället för att delta i utbildning
            eller aktiviteter som skulle kunna ge en egen inkomst. Avsaknaden
            av toaletter är i många länder ett av huvudskälen till att flickor
            hoppar av sin skolgång. För att säkerställa dessa mänskliga rättigheter
            behövs långsiktiga lösningar med hållbara, tillgängliga system
            för distribution av vatten och sanitet. Det behövs samhällslösningar
            som når alla, inte endast dem med mest pengar.
          </p>
          <p xml:id="i-9zPkrgUe7tjhDS7cGzBu8n">
            När en resurs blir en bristvara tenderar den att bli en attraktiv
            handelsvara. Det gäller i högsta grad vatten under de senaste
            decennierna. Globala företag ser gränslösa marknader öppna sig
            genom privatiseringar av vatten i kombination med en växande efterfrågan
            på vatten. Privata vattenföretag strävar efter kortsiktig vinst
            och söker sig till områden där kostnaderna är låga och inkomsterna
            höga. IMF och Världsbanken har dessutom i flera fall utövat påtryckningar
            på fattiga länder för att de ska sälja ut sina vattenverk till
            multinationella bolag.
          </p>
          <p xml:id="i-8APewVPaqaz4saacJmdHqz">
            Vänsterpartiet ser Sverige som en viktig aktör i det globala
            arbetet med att säkra tillgång till vatten och sanitet för jordens
            fattiga. Universell tillgång till rent vatten förutsätter att
            det finns en tryggad tillgång till vatten via det offentliga.
            Vänsterpartiet menar därför att all privatisering av vatten och
            dess distribution måste upphöra. Sverige bör, som enskilt land
            såväl som medlem i EU och FN, inom IMF och Världsbanken verka
            för att privatisering av vattenresurser stoppas. Detta bör riksdagen
            ställa sig bakom och ge regeringen till känna.
          </p>
          <p xml:id="i-Ub2phxnDvqbRYUsf15xFsQ">
            För att vi långsiktigt ska säkra tillgången till rent vatten
            och sanitet för hela jordens befolkning krävs att vi bygger upp
            hållbara system för vatten och sanitet i varje samhälle så att
            de kan tillhandahålla rättvisa och hållbara tjänster till alla.
            Då behöver regeringar och biståndsgivare förändra sitt arbete
            med vatten och sanitet. I dag ser vi att mycket av arbetet med
            vatten och sanitet sker i form av kortsiktiga projekt. Alltför
            många givare använder dessutom arbetet med vatten och sanitet
            för att visa upp just sina enskilda tekniska lösningar. Hållbara
            och långsiktiga system för vatten och sanitet kan inte byggas
            genom projekt eller kopplas till enskilda tekniska lösningar.
            Det krävs gemensamt ägda samhällssystem som myndigheter och regeringar
            kan ta ett långsiktigt ansvar för. Detta blir i synnerhet viktigt
            i en tid då tillgången till rent vatten hotas av klimatförändringar.
            Arbetet med vatten och sanitet behöver också bedrivas i aktiv
            dialog med det civila samhället och samhällets medborgare. Sveriges
            arbete med vatten och sanitet behöver fokusera på att långsiktigt
            stärka och bygga nationella system och institutioner som kan tillhandahålla
            hållbara vatten- och sanitetstjänster. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-BAnkJHbt55P2n2yVo1DQzQ">
            12.6 EU:s utvecklingspolitik
          </head>
          <p xml:id="i-DmyqxRmYKBEseT39DPFkXs">
            EU:s medlemsländer står för nästan 60 procent av världens samlade
            bistånd och är många fattiga länders största handelspartner. Trots
            att EU-kommissionen är världens fjärde största biståndsgivare
            och Sverige årligen kanaliserar drygt 2 miljarder kronor av den
            nationella biståndsbudgeten genom EU lyser unionen med sin frånvaro
            i den svenska biståndsdebatten.
          </p>
          <p xml:id="i-2x7yP2p3QbFNabXFLa4y8w">
            1970 satte FN målet att 0,7 procent av givarländernas BNI ska
            gå till bistånd. EU:s målsättning att nå 0,7-procentsmålet till
            2015 har reviderats till ett kollektivt åtagande om att nå 0,7
            procent under löptiden för Agenda 2030. Dock med förbehållet att
            de äldre medlemsstaterna får ta hänsyn till budgetära omständigheter
            och att de nyare endast måste sträva mot målet 0,33 procent av
            BNI. EU ska dessutom till 2025 uppnå målet om att 0,15–0,20 procent
            av BNI ska gå till de minst utvecklade länderna samt uppnå 0,20
            procent till 2030.
          </p>
          <p xml:id="i-SWRfkm7y5Mbbv5BQCNYN6r">
            Concord Europa är en plattform för europeiska biståndsorganisationer.
            De beskriver utvecklingen inom EU:s bistånd i den årliga AidWatch-rapporten.
            2018 års rapport visar att EU:s bistånd missar målen eftersom
            det styrs av egenintressen istället för mottagarländernas intressen.
            Det är framför allt säkerhets- och migrationspolitiska intressen
            som prioriteras framför stöd till de som lever i de mest fattigdomsdrabbade
            länderna. En femtedel av EU:s bistånd stannade inom unionen år
            2017, enligt Concord. Detta resulterade i att unionens bistånd
            endast nådde upp till 0,49 procent av BNI, vilket är en minskning
            jämfört med året innan. Om EU inte ökar takten kommer man att
            missa sitt eget uppsatta mål med 27 år och uppnå det först 2057.
            När det gäller de minst utvecklade länderna nådde EU under 2017
            endast halvvägs till 0,2-procentsmålet.
          </p>
          <p xml:id="i-7rRMcyZK4TwrEtkbxzhbsQ">
            EU:s oförmåga att nå upp till de uppsatta målen, skjuta dem på
            framtiden och ändå se ut missa dem med stor marginal är mycket
            oroväckande. I en värld där behoven av verkligt bistånd är mycket
            stora är detta agerande av världens rikaste världsdel ett svek.
            Sverige bör aktivt verka för att EU och dess medlemsländer snarast
            tar fram en tydlig färdplan för hur de ska nå sina biståndsmål.
            Detta bör riksdagen ställa sig bakom och ge regeringen till känna.
          </p>
          <p xml:id="i-2kTQ3aaseJe7jywShsFLqY">
            EU har antagit en policy för samstämmighet i utvecklingspolitiken,
            Policy Coherence for Development, som motsvarar PGU i svensk utvecklingspolitik.
            Fortfarande finns dock grundläggande brister i samstämmigheten
            mellan EU:s olika verksamheter. Unionens handels-, jordbruks-
            och fiskeripolitik är exempel på verksamheter som försvårar, och
            i vissa fall helt slår sönder, förutsättningarna för att biståndet
            ska kunna ge resultat genom att vara utformade utifrån medlemsstaternas
            behov snarare än för att främja utveckling. Ytterligare en stor
            utmaning i EU:s utvecklingspolitik är att ett mindre antal medlemsstater
            med Malta, Ungern och Polen i spetsen har kunnat blockera mycket
            av arbetet med SRHR i unionens bistånd.
          </p>
          <p xml:id="i-Xeu1TaHDJT5uV7AwhvqiXD">
            Vänsterpartiet anser att Sverige bör verka för att EU:s klimatbistånd
            ska vara additionellt, alltså läggas till redan existerande åtaganden
            för biståndet. Klimatet är en ödesfråga och omställningen i den
            fattiga delen av världen är central. Sverige bör även stoppa de
            förslag som behandlas inom EU som öppnar för att använda biståndsmedel
            i militär verksamhet samt vidgar definitionen av privatsektorbistånd.
            En vidgad definition av privatsektorbiståndet riskerar att leda
            till att biståndet i större utsträckning finansierar företag i
            givarländer i stället för biståndets verkliga målgrupper. Likaså
            är det viktigt att klargöra att samstämmigheten inom utvecklingspolitiken
            är ett överordnat mål. Det finns också ett behov av att tydliggöra
            det civila samhällets roll för EU:s utvecklingspolitik, bl.a.
            genom deltagande i beslutsprocesser, och att finansieringen av
            det civila samhällets verksamhet ökar. Sverige bör utifrån principerna
            ovan verka för en ökad samstämmighet och effektivitet i EU:s utvecklingspolitik.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-2b845bK1JSZS3ZPM4MAeZa">
            12.7 Handel och företags ansvar
          </head>
          <p xml:id="i-PHN6xxViv1eng1yyHvRfZG">
            Handel spelar en central roll för både Sveriges ekonomi och den
            ekonomiska världsordningen. Genom utbyte av varor och tjänster
            skapas både arbetstillfällen och enorma vinster. Handeln förs
            i dag inte på rättvisa villkor och de vinster som handel skapar
            fördelas inte på ett rättvist sätt. Orättvisa handelsvillkor och
            ojämlika möjligheter att delta i världsekonomin är en av viktiga
            förklaringar till att vår värld fortfarande är så ojämlik och
            att klyftorna mellan och inom länder i stora delar av världen
            fortsätter att växa. Handelspolitiken måste därför följa utvecklingspolitikens
            målsättningar och vara samstämmig med PGU och Agenda 2030.
          </p>
          <p xml:id="i-SEL4V2hp9iTqi4YPKa1kRH">
            Genom Sveriges medlemskap i EU överfördes stora delar av vår
            handelspolitik till Bryssel och där förs en gemensam handelspolitik
            där medlemsstaterna är bundna till unionens handelsavtal. Även
            om stora delar av handelspolitiken regleras på EU-nivå så sker
            också en handel som regleras på nationell nivå. T.ex. regleras
            handel med krigsmateriel på nationell nivå. Sverige bedriver också
            ett omfattande handels- och investeringsfrämjande arbete som regleras
            på nationell nivå, t.ex. via Exportkreditnämnden (EKN), Svensk
            Exportkredit (SEK) och Business Sweden (tidigare Invest in Sweden
            Agency, Invest Sweden och Exportrådet), genom det stöd man ger
            och de exportkrediter och garantier man utfärdar vid export och
            investeringar utomlands. Granskningar genomförda av Amnesty och
            Diakonia samt riksdagens utredningstjänst, på uppdrag av Vänsterpartiet,
            visar på stora brister när det gäller insynen i EKN, SEK och dåvarande
            Exportrådet, samtidigt som de med stora summor stödjer investeringar
            och handel med diktaturer. Även om regeringen i regleringsbrevet
            till EKN, utöver formuleringar om att verksamheten ska ske i enlighet
            med PGU, lagt till skrivningar om att de ska ”säkerställa att
            verksamheten bedrivs i enlighet med – samt informera om – OECD:s
            riktlinjer för multinationella företag, principerna i FN:s Global
            Compact samt FN:s principer för företag och mänskliga rättigheter”
            finns det mycket kvar att göra för att dessa skrivningar ska synas
            i praktiken. Vänsterpartiet anser att det är orimligt att Sveriges
            riksdag inte kan få ta del av information om till vilka länder
            ett statligt bolag utfärdar krediter. Regeringen bör återkomma
            med förslag om ökad insyn i den verksamhet som EKN och SEK bedriver.
            Detta bör riksdagen ställa sig bakom och ge regeringen till känna.
          </p>
          <p xml:id="i-ANjX6eRifv3nkP2CuqrknV">
            I S-MP-regeringens nystart av PGU behandlas svenska företags
            roll på svåra marknader och det svenska exportstödet, men även
            här är målsättningarna låga. Genomförandet av nationella handlingsplaner
            ska följas upp, kunskaper ska höjas, handelsdelegationer ska informeras
            och statligt ägda bolag ska agera föredömligt. Vänsterpartiet
            vill se kraftigare tag för att säkerställa att företag respekterar
            mänskliga rättigheter och bidrar till en hållbar utveckling. Regeringen
            bör återkomma med mer konkreta förslag på hur svenskt exportfrämjande
            ska bli samstämmigt med politiken för global utveckling. Detta
            bör riksdagen ställa sig bakom och ge regeringen till känna.
          </p>
          <p xml:id="i-BX3VMtKLbVyf2USaZAkmNP">
            FN:s vägledande principer för företag och mänskliga rättigheter
            bygger på statens skyldighet att skydda de mänskliga rättigheterna,
            företagens ansvar att respektera dem och individens möjligheter
            att få sin sak prövad vid kränkningar. I stället för att skapa
            nya rättsliga skyldigheter klargör principerna betydelsen av befintliga
            internationella konventioner för mänskliga rättigheter. Statskontoret
            har i rapporten FN:s vägledande principer för företag och mänskliga
            rättigheter – utmaningar i statens arbete analyserat Sveriges
            efterlevnad av FN:s vägledande principer för företag och mänskliga
            rättigheter och lämnat förslag på åtgärder. De menar bl.a. att
            möjligheten att ställa krav på s.k. ”human rights due diligence”,
            dvs. det verktyg som företag kan använda för att förhindra att
            deras verksamhet har en negativ påverkan på de mänskliga rättigheterna,
            bör utredas och att regeringen bör utveckla tydliga kriterier
            för när statliga bolag ska göra human rights due diligence. Vidare
            föreslås att regeringen bör se över om möjligheterna till gottgörelse
            av företagsrelaterade övergrepp kan bli bättre. Statskontoret
            menar också att regeringen bör utreda möjligheten att stifta lag
            som ger möjlighet att pröva och lagföra företagsrelaterade människorättskränkningar
            som sker av svenska företag i andra länder samt att en höjning
            av maxtaket på företagsboten skulle kunna främja efterlevnaden
            av FN:s vägledande principer. Statskontoret menar också att staten
            bör kunna föregå med gott exempel och att högre krav ska kunna
            ställas vid statliga investeringar och upphandlingar. Det bör
            ske genom att de kriterier som används för utvärdering och uppföljning
            av stöd och investeringar i statlig verksamhet harmoniseras med
            FN:s vägledande principer för företag och mänskliga rättigheter.
            Slutligen föreslår de också vissa förändringar i arbetet med offentlig
            upphandling, bl.a. att man bör utreda konsekvenserna av att göra
            det obligatoriskt att under vissa förutsättningar ställa fler
            krav kopplade till de mänskliga rättigheterna i upphandlingar.
          </p>
          <p xml:id="i-WGaFNoEAV4s11w3yS7u3CA">
            Vänsterpartiet instämmer i den bild som Statskontoret ger av
            hur svenska företag bättre kan följa FN:s vägledande principer
            och vikten av att de gör det. Vi tror också att de förslag som
            Statskontoret presenterar skulle bidra till en positiv utveckling
            på området. Regeringen bör återkomma med förslag utifrån Statskontorets
            rapport FN:s vägledande principer för företag och mänskliga rättigheter
            – utmaningar i statens arbete. Detta bör riksdagen ställa sig
            bakom och ge regeringen till känna.
          </p>
          <head type="h2" xml:id="i-WFuVjKf62QVWcusDapo47E">
            12.8 Skuldavskrivningar
          </head>
          <p xml:id="i-SMdhbmER1kFZocJdQxyRwe">
            Fattiga länders skulder utgör i dag ett avgörande hinder för
            utveckling. I många länder förhindrar utgifter för räntor och
            amorteringar satsningar på utbildning, hälsovård och infrastruktur,
            vilket i grunden hotar möjligheterna till utveckling.
          </p>
          <p xml:id="i-HLm2yc4oaoGGcbN14y83uZ">
            Omfattande skuldavskrivningar genomfördes under början av 2000-talet
            för de fattigaste länderna. Mellan 1998 och 2010 sjönk skuldbördan
            för HIPC-länderna (HIPC står för Heavily Indebted Poor Countries)
            från 20 till 5 procent av statsutläggen. HIPC-initiativet lanserades
            1996 av IMF och Världsbanken och omfattar i dag 39 länder, framför
            allt i Afrika söder om Sahara.
          </p>
          <p xml:id="i-7Ax9sCjsUdexAuNuHy9m1X">
            I spåren av finanskrisen samt till följd av ökade kostnader för
            livsmedel och drivmedel ser vi dock hur skuldbördan växer på nytt.
            Trots en skuldsanering på hela 120 miljarder USD har statsskulderna
            i en rad länder snabbt ökat och börjat nå ohållbara nivåer igen.
            Den årliga utlåningen till låginkomstländer har mer än tredubblades
            mellan 2007 och 2014 från 6,1 miljarder USD till 20,5 miljarder
            USD. En ny skuldkris börjar ta form. Enligt Internationella Valutafonden
            (IMF) nådde den samlade globala skuldbördan rekordsiffran 164
            tusen miljarder USD år 2016. Det motsvarar 225 procent av BNP
            globalt. Skulderna har ökat i rika industriländer såväl som i
            fattigare länder, i den offentliga sektorn såväl som i den privata.
          </p>
          <p xml:id="i-NcNnE7dZPR42RgGPAeXuvW">
            I utvecklingsländer är läget mycket oroande. Bara ett av fem
            låginkomstländer löper enligt IMF en liten risk för en ny skuldkris.
            De positiva effekterna av de skuldavskrivningar som genomfördes
            i början av 2000-talet är nu som bortblåsta.
          </p>
          <p xml:id="i-2tZdy7sSpg9PVrSeQBcGcg">
            Organisationen Jubilee Debt Campaign uppskattar att 31 stater
            är drabbade av skuldkriser, en ökning från 27 stater 2017 och
            22 stater 2015. Bland dem finns fattiga länder som drabbats av
            fallande råvarupriser som Ghana, Laos, Mongoliet och Moçambique,
            länder i eurozonen som Grekland, Irland och Portugal samt länder
            som levt med långvariga skuldkriser och aldrig kvalificerat sig
            för skuldlättnader som Jamaica, Pakistan, Sri Lanka och Tunisien.
          </p>
          <p xml:id="i-8JCUAE6znSZ3wEyA2qQMbZ">
            Om den växande skuldkrisen inte hanteras kan den leda till växande
            fattigdom och stort lidande, på samma sätt som tidigare skuldkriser.
            Sverige bör verka för att de fattigaste länderna får totala och
            ovillkorade skuldavskrivningar. Detta bör riksdagen ställa sig
            bakom och ge regeringen till känna.
          </p>
          <p xml:id="i-DWtWpFmV6b3sZn86UHCCut">
            Ansvaret för skuldkrisen kan inte enbart läggas på de fattiga
            länderna. Internationella institutioner och länder i den rika
            delen av världen har ett stort ansvar för flera länders skuldkris.
            Många gånger har man lånat ut pengar till diktaturer trots att
            man varit medveten om att lånen inte skulle komma befolkningen
            till del. I dessa fall är det tydligt att långivarna har ett medansvar
            för skuldsättningen och skulderna är att betrakta som illegitima.
            Det var därför välkommet när Norges regering i augusti 2012 meddelade
            att man beslutat tillsätta en skuldrevision för att undersöka
            hur stor del av Norges fordringar på fattiga länder som är legitima.
            Vänsterpartiet menar att Sverige bör följa det norska exemplet.
            Sverige bör driva på för en global skuldrevision enligt norsk
            modell för att undersöka vilka fordringar som är legitima. Detta
            bör riksdagen ställa sig bakom och ge regeringen till känna.
          </p>
          <p xml:id="i-PrDAdR4emM1e789iY64KaZ">
            Utöver skuldavskrivningar krävs nu förändringar i den globala
            ekonomin som förhindrar att skuldsituationen förvärras och att
            nya skuldkriser uppstår. Bland åtgärderna finns bättre reglering
            av lånemarknaden och skatterättvisa. Den samlade utvecklingspolitiken
            bär också ett tungt ansvar för att de fattigaste länderna inte
            ska drabbas av skuldkriser. En av flera förutsättningar för utveckling
            i fattiga länder är att det skapas internationella system för
            hållbar långivning.
          </p>
          <p xml:id="i-99iBW185sru2n6pNoZ7VwU">
            Nätverket Eurodad (the European Network on Debt and Development)
            som samlar flera biståndsorganisationer runt om i Europa har presenterat
            flera förslag på hur framtida skuldkriser kan undvikas. Det föreslår
            bl.a. en internationell insolvenslag med en domstol som ska kunna
            hantera fall med tvivelaktiga skulder. I dag tar sådana fall lång
            tid att lösa vilket får utdragna, svåra och ofta orättvisa konsekvenser.
            Ett annat förslag är att fastställa en princip som alltid sätter
            efterlevnaden av mänskliga rättigheter framför återbetalning av
            skulder. Exempelvis ska det inte vara tillåtet att skära ned på
            sjukvård och utbildning för att betala av skulder. Slutligen vill
            de införa ett bindande ramverk för ansvarsfullt långivande och
            låntagande för att undvika att ytterligare illegitima skulder
            uppstår. Vänsterpartiet anser att Sverige bör göra mer för att
            bromsa den pågående skuldkrisen och förhindra framtida kriser,
            utifrån de förslag som lyfts fram av Eurodad. Sverige bör som
            enskilt land såväl som i EU och FN agera för att uppmärksamma
            frågan om den växande skuldbördan och ta fram en strategi för
            att förebygga kommande skuldkriser. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-P65HW3BrgdGsr9E6AMGTTB">
            12.9 IMF och Världsbanken
          </head>
          <p xml:id="i-LFAAoD8DCb1uSqqQXTpMxT">
            För drygt 70 år sedan bildades Världsbanken och Internationella
            valutafonden (IMF). Världsbankens roll är att genom finansiell
            hjälp och rådgivning bidra till fattigdomsbekämpning och ekonomisk
            utveckling. IMF:s uppdrag är att övervaka och ge råd gällande
            medlemsstaternas ekonomiska politik, ge lån till medlemsländer
            med finansiella problem och bidra med experthjälp och teknisk
            assistans. Tillsammans är IMF och Världsbanken centrala för såväl
            den rådande ekonomiska världsordningen som för enskilda länder.
          </p>
          <p xml:id="i-MuiQ97sR5aT36fPMrjH5ZU">
            IMF och Världsbanken är formellt delar av FN-systemet och ligger
            under FN:s ekonomiska och sociala råd (Ecosoc). Dock skiljer sig
            IMF och Världsbanken tydligt åt på flera punkter från övriga FN-organ,
            exempelvis när det gäller fördelningen av röster inom institutionerna
            som inte utgår från principen om ett land och en röst. I stället
            har världens rikaste länder ett betydande inflytande, samtidigt
            som utvecklingsländerna har en väldigt liten möjlighet att påverka
            IMF och Världsbanken. I stället avspeglar fördelningen av rösterna
            i stora delar maktförhållandena i världen vid institutionernas
            bildande 1944. Det har i flera år pågått ett arbete med att reformera
            pågående röstfördelning, men detta reformarbete handlar primärt
            om att kompensera växande tillväxtekonomier och i mindre utsträckning
            om att göra röstfördelningen mer demokratisk. Kina har bl.a. stärkt
            sitt inflytande men USA är fortfarande dominerande och kan blockera
            beslut. Kraven på ett mer rättvist sätt att beräkna rösterna är
            således fortfarande högaktuella. Sverige bör verka för en fortsatt
            revidering av röstfördelningen i IMF:s och Världsbankens högsta
            beslutande organ, guvernörsstyrelsen, för att öka utvecklingsländernas
            inflytande. Detta bör riksdagen ställa sig bakom och ge regeringen
            till känna.
          </p>
          <p xml:id="i-7hALxdJbwUpTF1FmNMSXmB">
            IMF och Världsbanken har genom sin historia varit starkt kritiserade.
            Exemplen är många på hur man under kalla kriget gav lån och bidrag
            till västvänliga diktaturer och auktoritära regimer. Under 1980-
            och 1990-talen tvingades merparten av länderna i Afrika, Asien
            och Latinamerika att genomföra olika former av strukturanpassningsprogram
            designade av IMF och Världsbanken. Centralt för programmen var
            privatiseringar, nedmontering av offentlig sektor, avregleringar
            och handelsliberaliseringar, vilket i många länder fick katastrofala
            sociala och ekonomiska effekter.
          </p>
          <p xml:id="i-MBKyUSvBoggoyPt4YZgJM6">
            Även IMF:s ageranden under den ekonomiska krisen i Sydostasien
            1997 och Argentina 2001 har mötts av stark kritik. Missnöjet med
            IMF:s och Världsbankens krav och villkor, deras s.k. konditionalitet,
            har under det senaste decenniet resulterat i att ett flertal länder
            valt att betala tillbaka sina lån till IMF i förtid för att komma
            undan kraven. I Latinamerika och Sydostasien har dessutom regionala
            fonder bildats för krishantering för att bryta ländernas beroende
            av IMF.
          </p>
          <p xml:id="i-PTLQe8brrcrsFcB2rBGyxG">
            Organisationen The Bretton Woods Project, som granskar IMF:s
            och Världsbankens verksamhet, konstaterar att politiska protester
            och folkliga resningar till följd av reformer som drivits fram
            av IMF är vanligt förekommande. Bara under det senaste året har
            massdemonstrationer mot IMF-program ägt rum i Argentina, Egypten,
            Haiti, Sri Lanka och Tunisien.
          </p>
          <p xml:id="i-DuNPY9NsXuLhU1uRtr9Rkm">
            I Argentina gör sig krisen från början av 2000-talet nu påmind.
            Då ledde olika typer av åtstramningsåtgärder från IMF:s program
            till ekonomisk tillbakagång och en minskning av BNP med 20 procent
            mellan 1998 och 2002. Arbetslösheten steg till över 20 procent
            samtidigt som reallönerna sjönk med 18 procent. Sju av tio barn
            föll under fattigdomsgränsen. Argentinas nuvarande ekonomiska
            problem är en följd av den förra krisen. Oansvariga långivare
            har stått fast vid sina krav. Argentina har betalat av dessa lån
            genom att ta nya lån och därmed lagt grunden för en ny skuldkris
            som nu hanteras genom IMF-lån. Dessa lån kommer återigen med krav
            på nedskärningar som drabbar det argentinska folket. Kraven innefattar
            bl.a. budgetnedskärningar, anställningsstopp och uppsägningar
            samt en pensionsreform. Återigen får det argentinska folket betala
            för oansvariga långivares handlingar och regeringens högerpolitik.
          </p>
          <p xml:id="i-6T6A74MgbEDNaX9iGDTJKS">
            Även om det har skett viss förbättring av IMF:s och Världsbankens
            verksamhet krävs ytterligare reformer. Vänsterpartiets utgångspunkt
            är att varje land måste ha rätt att på sina egna villkor kunna
            utforma sin ekonomiska politik. Folket måste i demokratiska val
            ha möjligheten att ta ställning till de ekonomiska vägval som
            varje land ställs inför. Sverige bör i IMF och Världsbanken verka
            för en reformering av institutionernas makroekonomiska krav för
            att öka möjligheterna för låntagare att själva utforma sin ekonomiska
            politik. Detta bör riksdagen ställa sig bakom och ge regeringen
            till känna.
          </p>
          <p xml:id="i-GuGn8Qs58Dmqea3pau1Z5M">
            IMF:s och Världsbankens ageranden är ibland motsägelsefulla och
            institutionerna drar vid vissa tillfällen åt olika håll i centrala
            frågor. Oxfam kritiserar Världsbanken för att den i rapporten
            The Changing Nature of Work förespråkar avregleringar inom arbetsmarknaden
            och nedmontering av löntagares rättigheter samt tonar ned betydelsen
            av den växande ojämlikheten i världen. I sin kritik pekar Oxfam
            på att IMF å andra sidan lyfter vikten av högre minimilöner som
            svar på den växande ojämlikheten och att Oxfams egna studier pekar
            på att flera länder är på väg att höja sina minimilöner – en strävan
            där Världsbankens stöd skulle kunna vara avgörande. Vänsterpartiet
            menar att dessa s.k. Bretton Woods-institutioner i högre grad
            bör sträva i samma riktning och att den riktningen bör styras
            av Agenda 2030. Regeringen bör verka för att IMF:s och Världsbankens
            verksamhet anpassas till Agenda 2030. Detta bör riksdagen ställa
            sig bakom och ge regeringen till känna.
          </p>
          <p xml:id="i-7DjBDdDtXJ6gZorg62mzGt">
            I december 2017 meddelade Världsbankens chef Jim Yong Kim att
            banken efter 2019 skulle upphöra med låneprojekt till gas- och
            oljeutvinning samt borrning och drift av oljebrunnar. Banken meddelade
            också att den kommer att använda sig av ett skuggpris på koldioxid
            i de ekonomiska analyserna av alla projekt i sektorer med höga
            utsläpp.
          </p>
          <p xml:id="i-7HZ4kQ1tZ38qtfTVXeVSde">
            Bankens besked bedöms som viktiga av flera miljöorganisationer
            som pekar på att många satsningar inte skulle bli av utan stöd
            från Världsbanken och att banken tidigare gjort stora investeringar
            i sektorn. Samtidigt finns det mycket kvar att göra i Världsbankens
            miljö- och klimatarbete. Löftet innebär inget totalt stopp av
            finansiering för projekt som rör fossila bränslen eller fossil
            energi. Bland annat undantas byggandet av gas- och oljeledningar
            och lån till fattiga länder för sådana investeringar under vissa
            förutsättningar. Lån via mellanhänder omfattas inte heller. På
            den vägen finansierar Världsbanken indirekt byggandet av kolkraftverk
            i länder som Bangladesh, Indien och Filippinerna.
          </p>
          <p xml:id="i-XF7f4EJT7XwVc94siBmX4n">
            Vänsterpartiets kritik mot Världsbankens bristande klimat- och
            miljöarbete utvecklas i motionen Klimaträttvisa (2018/19:392).
            Vår politik om IMF och Världsbanken beskrivs närmare i motionen
            Världsbanken och IMF (2014/15:80).
          </p>
          <head type="h1" xml:id="i-PNJay6zkUa7jmQNXKTagit">
            13 En biståndspolitik för rättvisa, jämställdhet och hållbar
            utveckling
          </head>
          <p xml:id="i-FzBXnhMpBPSFySjCm4RQ8X">
            Under lång tid har Vänsterpartiet varit pådrivande för att Sverige
            ska uppnå målet att 1 procent av BNI ska avsättas för internationellt
            utvecklingssamarbete. Vi är därför mycket glada över att vi tillsammans
            med S-MP-regeringen i budgeten för 2018 nådde målet. Nu är det
            dags att gå vidare, behovet av ett fungerande och effektivt bistånd
            är stort. Därför bör enprocentsmålet göras till ett enprocentsgolv
            som utvecklingssamarbetet inte får understiga.
          </p>
          <p xml:id="i-BzbrL6hNUJBhcqMbSHofQH">
            Vänsterpartiets utgångspunkt för bistånd är den internationella
            solidariteten. Vi menar därför att utvecklingssamarbetet ska utgå
            från mottagarnas prioriteringar, inte från egenintressen i givarländer
            eller som ett maktmedel mot mottagarna. Vänsterpartiet menar att
            en förutsättning för en framgångsrik fattigdomsbekämpning är att
            det politiska och ekonomiska självbestämmandet i mottagarländerna
            ökar. Varje land har sin egen historia och sin egen unika situation
            och det finns således aldrig en enda väg till utveckling. I den
            s.k. biståndseffektivitetsagendan, som antogs i Paris 2005 och
            sedan uppdaterats i Accra, Busan och Mexiko City, framgår att
            mottagarländernas inflytande över utvecklingssamarbetet måste
            öka. Biståndsgivarna har lovat att förändra attityder och metoder
            för att anpassa sitt bistånd bättre till varje enskilt samarbetsland.
            Mottagarländerna måste med andra ord äga sin egen utveckling.
          </p>
          <p xml:id="i-ABFjLtDaZHWLdDEUuGacwV">
            Tyvärr måste vi konstatera att utvecklingen på flera håll går
            i rakt motsatt riktning. Givarländernas avräkningar för kostnader
            för flyktingmottagande har ökat kraftigt de senaste åren, EU driver
            på för att använda bistånd till militär verksamhet och har i allt
            större utsträckning börjat använda bistånd för att pressa fattiga
            länder att stoppa människor på flykt. Samtidigt driver flera EU-länder
            på för en bredare definition av privatsektorbistånd som riskerar
            att leda till att biståndspengar går till företag i rika länder
            i stället för till fattiga människor i fattiga länder. Det är
            gamla och omoderna sätt att bedriva bistånd, som har prövats och
            som har misslyckats.
          </p>
          <p xml:id="i-6rVL1k5DL8De8mtAwEetMH">
            Ägarskap är en fråga om demokrati, men också om effektivitet.
            Ägarskap är dessutom centralt för att biståndspolitiken ska genomsyras
            av ett rättighetsperspektiv och utgå från fattigas perspektiv
            på utveckling samt sträva mot målet att skapa förutsättningar
            för bättre levnadsvillkor för människor som lever i fattigdom
            och förtryck. En effektiv biståndspolitik kräver att mottagaren
            äger sin egen utveckling. Det är de människor som känner fattigdomen
            och orättvisorna i sin vardag som behöver sätta dagordningen för
            biståndet. Därför måste besluten om landets utveckling tas av
            invånarna själva – detta är grunden för demokrati. Vänsterpartiet
            menar att det är centralt att befolkningen i de fattiga länderna
            tillåts att formulera sina egna mål och visioner och styra sin
            egen utveckling. Vår uppfattning har stöd i biståndseffektivitetsagendan
            samt de övriga internationella och svenska riktlinjer som styr
            biståndet. Dessa överenskommelser behöver ett kraftfullt försvar
            idag. Sverige ska som enskilt land såväl som medlem i EU och FN
            verka för att allt utvecklingsbistånd ska följa biståndseffektivitetsagendan,
            utgå från respektive mottagarlands egna behov, respektera dess
            suveränitet och inte förknippas med ekonomiska villkor. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-Sqzot4SPkZwrnQZrwXuh2P">
            13.1 En feministisk biståndspolitik
          </head>
          <p xml:id="i-AG6dnpmWPHYKyddSg5134u">
            Trots att det råder bred enighet om att jämställdhetsfrågor är
            centrala både för utveckling i stort och i svenskt utvecklingssamarbete
            så saknas det tydliga siffror på hur stor andel av det svenska
            biståndet som går till flickor och kvinnor respektive pojkar och
            män. Regeringen konstaterar i budgetpropositionen för 2018 att
            ”andelen insatser som på något sätt främjar jämställdhet och kvinnors
            egenmakt rapporteras vara 52 procent” men presenterar inga uppgifter
            när det gäller faktiska resurser. Vänsterpartiet menar att Sverige,
            i en värld där kvinnor systematiskt diskrimineras och åsidosätts,
            bör ha som målsättning att avsätta hälften av biståndet eller
            mer till flickor och kvinnor. Sverige bör ha som mål att minst
            50 procent av biståndet ska gå till flickor och kvinnor. Detta
            bör riksdagen ställa sig bakom och ge regeringen till känna.
          </p>
          <p xml:id="i-6LXG2LiR97xKN4yLhEh7J9">
            Det är på samma sätt viktigt att det skapas tydliga sätt att
            följa hur stor andel av biståndet som går till flickor och kvinnor
            respektive pojkar och män i internationella organisationer. Sverige
            bör verka för att EU, relevanta FN-organ, Världsbanken och de
            regionala utvecklingsbankerna förstärker sitt jämställdhetsarbete
            med målet att minst 50 procent av allt utvecklingssamarbete ska
            gå till flickor och kvinnor. Detta bör riksdagen ställa sig bakom
            och ge regeringen till känna.
          </p>
          <p xml:id="i-AwFZAQTAyU3bnazZuignqq">
            Att få bestämma över sin egen kropp och uttrycka sin egen sexualitet
            är en grundläggande mänsklig rättighet. Men det är en rättighet
            som kränks och inskränks i många länder som Sverige bedriver utvecklingssamarbete
            med. Bristande tillgång till preventivmedel och sexualupplysning,
            bristande mödravård och starka begränsningar i aborträtten är
            centrala hinder för utveckling och fattigdomsbekämpning. Behovet
            är stort av givarländer som är beredda att stötta organisationer
            som arbetar för sexuell och reproduktiv hälsa och rättigheter
            (SRHR) i fattiga länder. Alltför många givare saknar viljan eller
            modet att engagera sig i dessa kontroversiella frågor. Samtidigt
            ser vi hur de krafter som motabetar aborträtten är aktiva i många
            fattiga länder och flyttar fram sina positioner. Trumps beslut
            att återinföra den s.k. Mexico City Policy (eller munkavleregeln),
            som hindrar USA från att finansiera organisationer som arbetar
            för aborträtten, utgör ett mycket stort hot mot kvinnors rättigheter
            och ett tydligt bakslag för den globala utvecklingspolitiken.
            Den amerikanska organisationen Mari Stopes International har beräknat
            konsekvenserna av Mexico City Policy. De menar att ytterligare
            2 miljoner osäkra aborter kommer att ske och att 22 000 fler kvinnor
            och flickor kommer att dö till följd av komplikationer vid graviditet
            eller förlossning mellan 2017 och 2020, om inte behoven täcks
            av annan finansiering.
          </p>
          <p xml:id="i-Hf9L7e4rHfqJm5gbRxvFzM">
            Den svenska regeringen har markerat tydligt mot Trumps beslut
            och politiska inriktning, både i retorik och faktiskt handlande,
            exempelvis genom initiativet She Decides. Vänsterpartiet har hela
            tiden drivit på för att regeringen ska avsätta ännu mer resurser
            till SRHR och menar fortsatt att de svenska åtagandena har varit
            för små. RFSU menar att finansieringsunderskottet fortfarande
            är omfattande. Exempelvis behöver UNAIDS ytterligare 7 miljarder
            USD för att nå sina mål till år 2020, och det fattas 6 miljarder
            USD årligen för att säkra tillgång till och information om preventivmedel
            till flickor och kvinnor i låg- och medelinkomstländer.
          </p>
          <p xml:id="i-VainWG1La48HDdbBrwjHCc">
            RFSU har i flera rapporter granskat hur stor andel av det svenska
            biståndet som går till SRHR. Våren 2018 presenterade de en granskning
            som omfattar perioden 2010–2017. Under de senaste åren har biståndet
            till SRHR ökat i reala termer, men som andel av det totala biståndet
            har det legat på ungefär samma nivå. För 2016 och 2017 har det
            handlat om ca 2,7 miljarder kronor årligen och runt 6–7 procent
            av det totala biståndet.
          </p>
          <p xml:id="i-Nn2mRHzokUngDyXRXnTxT5">
            SRHR måste prioriteras i vårt utvecklingssamarbete. Av denna
            anledning har Vänsterpartiet under flera år drivit att minst 10
            procent av biståndsbudgeten ska öronmärkas för SRHR – ett mål
            som även IPCI (International Parliamentarians´ Conference on the
            Implementation of the ICPD Programme of Action) ställde sig bakom
            i sin slutdeklaration, Stockholm Statement of Commitment. Regeringen
            bör öka andelen bistånd som avsätts för arbete med sexuell och
            reproduktiv hälsa och rättigheter (SRHR) till minst 10 procent
            av den totala biståndsbudgeten, samt verka inom EU och FN för
            att övriga biståndsgivare följer Sveriges exempel. Detta bör riksdagen
            ställa sig bakom och ge regeringen till känna.
          </p>
          <p xml:id="i-6becCdMYjWx3GuDtGTD2Uk">
            Ett område med växande utmaningar är arbetet med SRHR-frågor
            i humanitära kriser. Vi ser i dag ett tydligt samband mellan väpnade
            konflikter och ökad mödradödlighet, barnäktenskap och sexualiserat
            våld. I dag pågår flera utdragna konflikter runt om i världen
            och fler människor än någonsin tidigare befinner sig i dag på
            flykt. Vi ser också att människor lever på flykt under allt längre
            tid. 6,7 miljoner människor beräknas leva i utdragna flyktingsituationer
            under UNHCR:s mandat, och 5,2 miljoner under UNRWA:s mandat. I
            genomsnitt varar en utdragen flyktingsituation i 26 år, enligt
            UNHCR. Behoven är enorma i konfliktområden och i flyktingläger.
            Det handlar om att motarbeta barnäktenskap och sexualiserat våld
            och säkra tillgången till preventivmedel, säkra aborter och mödravård.
            Flera organisationer, exempelvis UNFPA och IPPF (International
            Planned Parenthood Federation) har börjat ställa om sin verksamhet
            för att förstärka sitt arbete med SRHR i humanitära kriser. Den
            svenska regeringen har betonat frågan vid flera tillfällen men
            trots detta saknas SRHR i den nya strategin för Sveriges humanitära
            bistånd för 2017–2020. Strategin betonar att jämställdhetsperspektivet
            ”ska säkerställa att kvinnors, mäns, flickors och pojkars specifika
            humanitära behov och möjligheter till aktörskap beaktas och tillgodoses
            i verksamheten” men nämner inte SRHR explicit. Detta försvårar
            uppföljningen av SRHR-insatser i det humanitära biståndet, vilket
            Vänsterpartiet beklagar. Regeringen bör öka stödet till sexuell
            och reproduktiv hälsa och rättigheter (SRHR) i det humanitära
            biståndet. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-GtN1YURPPNbpdzBsLFeoLK">
            13.2 Klimatbistånd
          </head>
          <p xml:id="i-JizrrwvzyxDFxpusPJ9DDD">
            Extrema väderhändelser som torka och översvämningar slår redan
            i dag hårt mot människor i stora delar av världen och klimatfrågan
            är en av de frågor som oroar människor allra mest. De länder som
            släpper ut mest växthusgaser är de som drabbas lindrigast av växthuseffekten.
            I stället är det utvecklingsländer som kommer att få bära 75–80
            procent av klimatförändringarnas skador och kostnader, enligt
            Världsbanken (World Development Report, 2010).
          </p>
          <p xml:id="i-CMEyu9nejMAaF2JA4RnPF">
            I FN:s klimatpanels delrapport om klimatpåverkan i mars 2014
            konstateras att livet och försörjningsmöjligheterna för hundratals
            miljoner människor redan är påverkade av klimatförändringarna.
            De fattiga och redan utsatta i världen drabbas värst av värme,
            torka, översvämningar, sjukdomar och bristande vattenkvalitet.
            Oavsett om fattiga och marginaliserade grupper lever i rika eller
            fattiga länder drabbas de värst. Många ekosystem har försvagats
            i produktionsförmåga och förmår inte generera för människan nödvändiga
            tjänster som matproduktion, rent vatten och klimatreglerande funktioner.
            Nödvändiga grödor riskerar därmed att minska vilket kan leda till
            försvagad livsmedelsförsörjning, hungerkatastrofer och massflyttningar.
            För att lyckas kombinera en effektiv fattigdomsbekämpning med
            ekologisk hållbarhet krävs satsningar på miljövänlig och hållbar
            produktion av energi och livsmedel samt omställning till en mer
            miljövänlig transport- och industrisektor.
          </p>
          <p xml:id="i-2ZniCJM7UoogTpKHjuWSpD">
            Vänsterpartiet vill därför se ett nytt klimatbistånd som ska
            användas till förebyggande klimatåtgärder som motverkar konsekvenserna
            av de klimatförändringar vi redan ser. Klimatmålen måste gå före
            kortsiktiga vinstintressen och den rika delen av världen måste
            ta sitt historiska ansvar. Det klimatbistånd vi vill se ska bestå
            av nya additionella medel, dvs. vara ytterligare medel utöver
            det utlovade biståndet och trappas upp under tre år. Pengarna
            kan t.ex. användas för omställning till ekologiskt hållbara jordbruk,
            teknikutveckling eller utbyggnad av förnybar energi.
          </p>
          <head type="h2" xml:id="i-XfjQ2ruLoFaEwhaEjT77ZL">
            13.3 Rätten till utbildning
          </head>
          <p xml:id="i-UR1NJUwb386XjRP4CJNbxA">
            Alla barn har rätt till utbildning. Denna rättighet gäller även
            barn på flykt, vid kriser och konflikter. Trots det finns det
            många faktorer som hindrar barn från att förverkliga denna rättighet.
            Framsteg har gjorts, inte minst tack vare millenniemålen, men
            det finns fortfarande betydande brister, särskilt för flickor.
            Nära 60 miljoner barn i grundskoleåldern går inte i skolan i dag.
            Betydligt fler saknar tillgång till tidigt lärande och förskola.
            Fler barn än någonsin tidigare befinner sig på flykt och riskerar
            därmed att växa upp utan, eller med bristfällig, tillgång till
            utbildning.
          </p>
          <p xml:id="i-MNdN1CxizoGsWATNy9j6wD">
            Utbildning är så vitalt för barns utveckling och överlevnad att
            det kan ses som ett grundläggande humanitärt behov. Trots det
            är utbildningsinsatser underfinansierade inom det humanitära arbetet.
            Under 2016 investerades endast 1,4 procent av världens humanitära
            bistånd i utbildningsinsatser. Utöver barn som lever i humanitära
            kriser hindras barns utbildning av diskriminering och fattigdom.
            Flickor hindras särskilt av bristande tillgång till vatten och
            sanitet i skolorna, patriarkala föreställningar om flickor och
            kvinnor samt bristande tillgång till SRHR.
          </p>
          <p xml:id="i-BVmvDQsPJsP6ATctUJNd87">
            Vänsterpartiet menar att Sverige bör arbeta för att stärka insatserna
            för att rätten till utbildning efterlevs fullt ut. Sverige bör
            inom utvecklingssamarbetet verka för inkluderande utbildning av
            hög kvalitet och trygga skolor för både flickor och pojkar. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-PDsptKJwqLrsoWrQN7oeV9">
            13.4 Privatsektorbistånd
          </head>
          <p xml:id="i-2wkxCwmEEJ1WdBVdZ2PQne">
            Den tidigare borgerliga regeringen arbetade ihärdigt för att
            stärka den privata sektorns roll i utvecklingssamarbetet. Vänsterpartiet
            har ifrågasatt den prioriteringen, delvis p.g.a. bristerna i uppföljning
            och redovisning avseende privatsektorbiståndet. För att biståndet
            på ett effektivt sätt ska bidra till utveckling anser Vänsterpartiet
            att alla utvecklingsinsatser, inklusive de som utförs av den privata
            sektorn, som grundregel ska omfattas av samma regler för uppföljning
            och mätas mot samma rapporteringsindikatorer. Regeringen bör säkerställa
            att alla aktörer som arbetar med bistånd och utvecklingssamarbete,
            inklusive de inom den privata sektorn, ska följa Sveriges politik
            för global utveckling samt den svenska politikens utvecklingsmål.
            Detta bör riksdagen ställa sig bakom och ge regeringen till känna.
          </p>
          <p xml:id="i-JbJB95fGp1bAY468FR2BEi">
            Inom OECD:s biståndskommitté DAC har det länge pågått ett arbete
            med att se över vad som ska kunna räknas som bistånd. En del av
            översynen handlar om att vidga definitionerna av privatsektorbiståndet.
            Förhandlingarna strandade hösten 2017 och det är nu oklart hur
            arbetet ska fortsätta. En sådan breddning riskerar att leda till
            att biståndet i större utsträckning finansierar företag i givarländer
            i stället för biståndets verkliga målgrupper. En viktig princip
            att värna när det gäller privatsektorbistånd är den om additionell
            effekt, som säger att bistånd endast ska ges via privat sektor
            om det finansierar satsningar som annars inte hade skett. Vänsterpartiet
            oroas av utvecklingen inom DAC som riskerar att urholka biståndet
            och menar att Sverige måste utgöra en tydlig motvikt mot denna
            utveckling. Medan förhandlingarna står stilla råder de nuvarande
            vaga riktlinjerna som är väldigt tillåtande. Därför är det viktigt
            att Sverige driver på för att komma vidare med ett mer restriktivt
            regelverk. En annan risk med privatsektorbistånd är att det leder
            till en ökad andel bundet bistånd, som binds till köp av varor
            och tjänster från företag i givarländerna. Regeringen bör verka
            för att förändringarna i DAC:s regelverk inte leder till en urholkning
            av biståndet. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-BLjmkvBgyu9ugCpXQZYfG2">
            13.5 Värna biståndet
          </head>
          <p xml:id="i-HRHL5RDfTYvy41zxgTZVeh">
            Mot bakgrund av hur liten del av de globala penningflödena som
            utgörs av bistånd är det mycket viktigt att biståndet värnas.
            Biståndsmedel måste gå till verkliga biståndsinsatser i enlighet
            med biståndseffektivitetsagendan. Avräkningar för kostnader i
            givarländer, företagsbistånd som finansierar företagens verksamhet
            i stället för biståndets målgrupp, eller biståndspengar som går
            till militär eller säkerhetspersonal måste avvecklas.
          </p>
          <p xml:id="i-RyaacHwt3w8AiGKpMviF2G">
            En förutsättning för att garantera kvalitet, transparens och
            uppföljning är att biståndet inte kanaliseras via s.k. skatteparadis.
            Skatteparadis definieras som ett land med bl.a. stark banksekretess,
            låg beskattning och svaga regelverk för finansiella transaktioner.
            Swedfund är ett statligt riskkapitalbolag som erbjuder riskkapital
            och kompetens för investeringar i fattiga länder i Afrika, Asien,
            Latinamerika och till länder i Östeuropa som inte är EU-medlemmar.
            Verksamheten finansieras via biståndsbudgeten. Efter att tidningen
            Omvärlden 2008 avslöjade att 20 procent av deras budget, 98 miljoner
            kronor, hade gått via skatteparadis som Brittiska Jungfruöarna
            och Caymanöarna, där insynen är obefintlig och alla transaktioner
            hålls hemliga, togs nya ägardirektiv för Swedfund fram. I direktiven
            säger man att Swedfund inte ska medverka i investeringar via territorier
            som OECD:s sammanslutning Global Forum inte har bedömt som tillräckligt
            transparenta i sin ”Peer Review Process”. Problemet är att Global
            Forums utvärdering inte på långa vägar räcker för att avgöra om
            ett territorium är ett skatteparadis som gömmer kriminalitet och
            bidrar till skatteflykt och korruption. I realiteten innebär de
            nya ägardirektiven att Swedfund kan fortsätta att kanalisera pengar
            via fonder i välkända skatteparadis som Jersey, Caymanöarna och
            Brittiska Jungfruöarna.
          </p>
          <p xml:id="i-MTgQa9BivWJrBCjaAbqtAB">
            Den norska regeringen har beslutat att inga nya biståndssatsningar
            ska gå via skatteparadis och tillsatt en utredning om existerande
            investeringar i skatteparadis med målsättningen att Norge ska
            avveckla alla fonder i skatteparadis. En väg att gå är att använda
            sig av EU:s vita/svarta lista över skatteparadis. Som en effekt
            av listan har flera skatteparadis öppnat upp sig och räknas numera
            inte som skatteparadis. Samtidigt finns det problem med att vissa
            medlemsstater som t.ex. Malta fortfarande inte har en tillräckligt
            välutbyggd lagstiftning. Sverige bör följa Norges exempel och
            införa ett förbud mot att bistånd, exportkrediter, investeringsstöd
            eller andra former av stöd till näringslivet kanaliseras via skatteparadis.
            Detta bör riksdagen ställa sig bakom och ge regeringen till känna.
          </p>
          <p xml:id="i-Xqg3mNkb8Jj49uf1wYJHSP">
            Sommaren 2017 öppnade EU-kommissionen för att biståndspengar
            ska kunna användas till militär verksamhet. En stor majoritet
            av EU-parlamentarikerna har nu röstat för att gå vidare i förhandlingen
            med ministerrådet. Det här innebär att det nu finns stark uppslutning
            bakom förslaget inom EU. Denna användning av biståndsmedel strider
            tydligt mot biståndets principer enligt DAC:s kriterier och EU:s
            fördrag. Vänsterpartiet är mycket kritiskt till denna utveckling
            och menar att Sverige måste bromsa den inom EU. Sverige bör inom
            EU verka för att stoppa förslaget att biståndspengar ska kunna
            användas till militär verksamhet. Detta bör riksdagen ställa sig
            bakom och ge regeringen till känna.
          </p>
          <p xml:id="i-FJ1qVTUBxFocgceQRNL6Uo">
            Regler formulerade av OECD:s biståndskommitté DAC (DAC-reglerna)
            styr vad som får räknas som internationellt bistånd. DAC har i
            dag 30 medlemmar, däribland Sverige. Reglerna är dock ett golv,
            inte ett tak. Enligt DAC-reglerna är det tyvärr tillåtet att använda
            biståndspengar för att bl.a. finansiera skuldavskrivningar, flyktingmottagande
            och utländska studenter vid högskolor i givarlandet. Medlemmarna
            i OECD förbinder sig alltså att inte vara sämre än vad DAC kräver,
            men det är tillåtet att vara bättre. Samtidigt ser vi hur en rad
            länder missbrukar möjligheten till avräkningar och låter mycket
            stora delar av biståndsbudgeten finansiera verksamhet som inte
            är att betrakta som utvecklingssamarbete.
          </p>
          <p xml:id="i-MQAaHRXCMMNX59FHcD3Sgo">
            Vänsterpartiet har vid flera tillfällen yrkat på att Sverige
            ska verka för att skrivningar i DAC:s regelverk som tillåter att
            biståndspengar används för skuldavskrivningar, utländska studenter
            vid högskolor i givarländerna och flyktingmottagande ska strykas.
            Sverige bör verka för förändringar av DAC:s regelverk så att biståndet
            värnas och att kostnader för flyktingmottagande, skuldavskrivningar
            och utländska studenter inte ska kunna räknas som bistånd. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-CnVMRHaUp6QaMUfY9Ey29v">
            13.6 Öka biståndets förutsägbarhet
          </head>
          <p xml:id="i-7n9j81YkBDVRSzHMR1Bner">
            I en tid då behoven av bistånd är så stora är det extra viktigt
            att värna effektiviteten och förutsägbarheten inom biståndspolitiken.
            Förutsägbarheten inom biståndet har stor inverkan på effektiviteten
            och aktörernas förutsättningar att planera sin verksamhet och
            sina insatser. Förutsägbarhet inom biståndet – att partnerorganisationer
            kan vara säkra på när biståndsutbetalningar kommer och hur stora
            de kommer att vara – har länge understrukits av både partnerländer
            och givare. En förutsägbar finansiering är också en central del
            av de internationella åtaganden för bistånd som slutits i Paris,
            Accra, Busan och Mexiko City. När den brister undergrävs både
            givare och partners i sina strävanden efter resultat.
          </p>
          <p xml:id="i-F7Ln6MkErTtHfKsnuYUaEM">
            Expertgruppen för biståndsanalys (EBA) har granskat växelkursfluktuationers
            betydelse för svenskt bistånds förutsägbarhet. Riksrevisionen
            granskade frågan redan 2014 och i sitt svar, Riksrevisionens rapport
            om valutahanteringen i det internationella utvecklingssamarbetet
            (skr. 2014/15:49) meddelade regeringen att frågan om valutarisker
            skulle utredas av UD och Sida. Någon sådan utredning har inte
            gjorts, i stället har alltså EBA nu gjort det. Studien konstaterar
            att växelkursfluktuationer har en väsentlig inverkan på förutsägbarheten
            i svenska biståndsåtaganden. Detta beror på att majoriteten av
            det bistånd som finansieras av Sverige genomförs i andra valutor
            än svenska kronor. Tiden mellan det svenska åtagandet i svenska
            kronor och utbetalning i andra valutor skapar en finansiell osäkerhet.
            Ju längre tid och ju mer volatila valutorna är, desto större är
            effekten på förutsägbarheten. Hur stora effekterna blir varierar
            givetvis, men enligt EBA:s studie kan en partnerorganisation eller
            mottagare i genomsnitt ha en osäkerhet om värdet av svensk finansiering
            på cirka (+/-) 9 procent, redan det år åtagandet görs. För ett
            treårigt projekt växer osäkerheten till i genomsnitt på (+/-)
            27 procent. I studien påvisas hur detta leder till ett ineffektivt
            genomförande och en överkontraktering som försämrar värdet av
            det svenska biståndet.
          </p>
          <p xml:id="i-4VjqazKRxe1ik2HK5zfV7D">
            Studien presenterar också flera förslag på hur detta problem
            kan hanteras. Bland annat skulle förutsägbar finansiering kunna
            ges genom att erbjuda partnerorganisationer fasta valutakurser
            för åtaganden i de fall organisationerna arbetar i större valutor.
            Ett sådant erbjudande skulle utgå från samlade valutaterminer,
            en befintlig tjänst från Riksgälden. Ett annat förslag är att
            låta Sida utnyttja sin möjlighet att använda sitt garantiinstrument
            för att minska riskerna för biståndsaktiviteter som genomförs
            i mindre valutor i utvecklingsländer. Samtliga förslag utgår från
            befintliga administrativa resurser. De är också i linje med de
            rekommendationer som Riksrevisionen gav efter granskningen av
            Sida och UD:s valutahantering 2014. Vänsterpartiet värnar ett
            förutsägbart och effektivt bistånd och anser att regeringen bör
            agera för att hantera de risker som beskrivs av EBA. Regeringen
            bör återkomma med förslag om hur biståndets bristande förutsägbarhet
            till följd av växelkursfluktuationer kan motverkas. Detta bör
            riksdagen ställa sig bakom och ge regeringen till känna.
          </p>
          <head type="h2" xml:id="i-53x35RSLhTmRQfXUwGuWJJ">
            13.7 Transparens
          </head>
          <p xml:id="i-Xc5TXtLJ7Ght9VHdwCE652">
            Urholkningen av den svenska biståndsbudgeten i kombination med
            en ytterst begränsad granskning av hur dessa kostnader leder till
            utvecklingsresultat motsäger de höga kraven på resultatstyrning
            och transparens i biståndet.
          </p>
          <p xml:id="i-W5p1h7HXSwYYV1RJNwsqss">
            Sommaren 2011 lanserade den dåvarande regeringen plattformen
            Open Aid, vars syfte är att offentliggöra strategier, utvärderingar,
            kostnader etc. för biståndet. Initiativet var lovvärt och har
            resulterat i viss ökad insyn. Medborgarna har självklart rätt
            att veta att statsbudgeten används på ett bra sätt och att insatserna
            kan utvärderas utifrån biståndets mål. Det gäller i givarländerna
            såväl som i mottagarländerna.
          </p>
          <p xml:id="i-WM5cQg9G9PMTZ2oSqwiqLX">
            Sex år efter lanseringen av Open Aid kan vi konstatera att det
            finns vissa brister i den transparens som plattformen erbjuder,
            inte minst varierar transparensen kraftigt mellan olika poster.
            När det gäller avräkningarna, exempelvis för kostnader för flyktingmottagande
            och stipendier till utländska studenter i Sverige, är informationen
            nästan obefintlig. Generellt saknas tillräcklig information kring
            de insatser som inte handläggs av Sida eller UD. Även när det
            gäller de aktiviteter som handläggs från Sida på utlandsmyndigheterna
            är informationen och transparensen väldigt begränsad. Regeringen
            bör stärka transparensen inom biståndet inom de områden där det
            i dag finns brister. Detta bör riksdagen ställa sig bakom och
            ge regeringen till känna.
          </p>
          <head type="h2" xml:id="i-QWc8iJt7wAZ5dACryfShaW">
            13.8 Det multilaterala biståndet
          </head>
          <p xml:id="i-BDp9SihY6y4rTEaYFxWmxv">
            Sverige är en stor givare av multilateralt bistånd. 2017 gick
            10,9 miljarder kronor av det svenska biståndet till multilateralt
            kärnstöd, enligt Open Aid. Sverige är den största givaren till
            flera av FN:s utvecklingsfonder och program. Bland de FN-organ
            som får mest svenskt bistånd finns UNDP, Unicef och UNHCR. Det
            finns en lång historia av starka relationer mellan Sverige och
            FN med dess institutioner samt en hög tilltro till deras förmåga
            att bedriva utvecklingsarbete.
          </p>
          <p xml:id="i-8hYTXGqJHNmDKx5eiuecQK">
            Det multilaterala samarbetet och biståndet utmanas av nationalistiska
            och reaktionära strömningar runt om i världen, inte minst sedan
            Donald Trumps tillträde som USA:s president. Sverige har en viktig
            roll i att tillsammans med de som tror på en multilateral världsordning
            motarbeta denna utveckling, samtidigt som vi inte får blunda för
            bristerna inom organisationerna. FN:s storlek är en tillgång,
            men ibland utgör den också ett hinder för möjligheterna att bedriva
            ett effektivt arbete.
          </p>
          <p xml:id="i-T5Tq5W5zbgixV7wccY19EP">
            Det multilaterala biståndet är beroende av medlemsstaternas bidrag.
            Under senare år har flera fonder och program fått mindre pengar
            till kärnverksamheten då medlemsländerna i stället tenderat att
            öronmärka bidrag till utvalda projekt eller länder där givaren
            har nationella intressen. Det försvårar FN:s långsiktiga insatser
            för social och ekonomisk utveckling. Under 2010 hade UNDP exempelvis
            knappt 1 miljard USD till sin kärnverksamhet. Motsvarande siffra
            2017 var 612 miljoner USD, samtidigt som det öronmärkta och riktade
            stödet har legat stadigt på drygt 4 miljarder USD. Sammantaget
            utgör öronmärkt stöd i dag 75 procent av FN:s fonder och programfinansiering.
            Trenden att villkora stödet till FN genom öronmärkta projekt behöver
            vändas. Kärnstödet behövs för att det multilaterala biståndet
            ska kunna bedrivas långsiktigt och effektivt. Kärnstöd är dessutom
            mer demokratiskt då organens beslutsfattande församlingar styr
            över budgetar i stället för de länder som betalar mest.
          </p>
          <p xml:id="i-PMVPPQH5VYt199tqahMqBS">
            Finansieringen av FN:s verksamhet bör reformeras för att gynna
            kärnstödet. Sverige har som ett av få länder fortsatt att ge ett
            betydande kärnstöd till flera av de multilaterala biståndsgivarna
            och lyfts ofta fram som en positiv förebild för finansiering av
            FN-organen. Sverige bör verka för att fler länder ökar sitt kärnstöd
            till det multilaterala biståndet. Detta bör riksdagen ställa sig
            bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-MXfo5hwL9KgbSABWR7H3aM" who="i-PPZKpwNr5kqkWArvESGC5X">
              Jonas Sjöstedt (V)
            </item>
            <item xml:id="i-Y58wNCasJh8k2GZGeNY2pg" who="i-HNw1w34Sd2tGfFnWtdrzZb">
              Jens Holm (V)
            </item>
            <item xml:id="i-GPxpS2qZGH3gXUwiE8nJ8C" who="i-3SiHjpmKqDX1ahURx9ZWt3">
              Maj Karlsson (V)
            </item>
            <item xml:id="i-WLWXYw4jKWJQ5KLtJmSDdp" who="i-JZgLiagTc1Uwgw1yzLWrSS">
              Birger Lahti (V)
            </item>
            <item xml:id="i-U85GNC7yqzbw4EKrFTYBik" who="i-9XTMNkDLu5u66FsWiwysh1">
              Karin Rågsjö (V)
            </item>
            <item xml:id="i-Lia1gx1ZYAa44vuo9KkvKS" who="i-B4hV7rgBZqLtXzSvZhQHbo">
              Mia Sydow Mölleby (V)
            </item>
            <item xml:id="i-HtkGF6wpTWfyYMMnRqqaSy" who="i-PAfMpaW8KP2UfRTBpXARTc">
              Linda Westerlund Snecker (V)
            </item>
            <item xml:id="i-9jsj2Q73UrwiFydVXqe8Vi" who="i-CgLZxiLTqtr669ULBLHcuK">
              Yasmine Posio (V)
            </item>
          </list>
        </div>
      </div>
    </body>
  </text>
</TEI>
