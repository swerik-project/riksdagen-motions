<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-UU-03947">
  <teiHeader>
    <fileDesc>
      <titleStmt>
        <title>med anledning av skr. 2020/21:90 Nordiskt samarbete 2020</title>
        <author corresp="i-7axeS8wLb7dXdWECyhESJs">av Aron Emilsson m.fl. (SD)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:3947 av Aron Emilsson m.fl. (SD)</title>
          <idno type="rdwebb">H8023947</idno>
          <rs type="number">3947</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H8023947/text</ref>
          <ref type="dokument_url_html">http://data.riksdagen.se/dokument/H8023947</ref>
          <ref type="dokumentstatus_url_xml">http://data.riksdagen.se/dokumentstatus/H8023947</ref>
          <ref type="docx">http://data.riksdagen.se/fil/23FC62AD-7175-4A84-A72B-918033EB3BD9</ref>
          <ref type="pdf">http://data.riksdagen.se/fil/F55530F2-4FC5-45B8-A35C-B3CF91182928</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-7axeS8wLb7dXdWECyhESJs</idno>
            <name>Aron Emilsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-DA4mEcuMULgPh6WXGQRaWW</idno>
            <name>Angelika Bengtsson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-5ZFvYGqAt58ARxiYtJEYLV</idno>
            <name>Staffan Eklöf</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-BfmJ8hLMzGF9XMcc4M8Bfa</idno>
            <name>Cassandra Sundin</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-V7UFodKLft3oP8S6c3GFzd</idno>
            <name>Lars Andersson</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-6CDBu9cGS7gf8ZVfBc8qEk</idno>
            <name>Ann-Christine From Utterstedt</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TKwDinNn4twnLieK52EXRu</idno>
            <name>Björn Söder</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-Lw92TAaAVgG8Kdf7YxhViy</idno>
            <name>Markus Wiechel</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="woman">
            <idno>i-7p7goD9VC5HZh4VdEN1AFo</idno>
            <name>Sara Gille</name>
            <state type="partyAffiliation" ref="Q504069">
              <desc>SD</desc>
            </state>
          </person>
          <person gender="man">
            <idno>i-TFG2PW7ay7mUZBy2GoJDbV</idno>
            <name>Mats Nordberg</name>
            <state type="partyAffiliation" ref="Q504069">
              <desc>SD</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-6cEMCUejMhjQzLaM9B9no8" type="basedOn"/>
        <correspContext corresp="i-6cEMCUejMhjQzLaM9B9no8">
          <ref>Skrivelse 2020/21:90</ref>
        </correspContext>
        <correspAction xml:id="i-UAL3UtkeJYLKodnmKWRcWS" type="signed"/>
        <correspContext corresp="i-UAL3UtkeJYLKodnmKWRcWS">
          <note type="signatory" corresp="i-7axeS8wLb7dXdWECyhESJs"/>
          <note type="signatory" corresp="i-DA4mEcuMULgPh6WXGQRaWW"/>
          <note type="signatory" corresp="i-5ZFvYGqAt58ARxiYtJEYLV"/>
          <note type="signatory" corresp="i-BfmJ8hLMzGF9XMcc4M8Bfa"/>
          <note type="signatory" corresp="i-V7UFodKLft3oP8S6c3GFzd"/>
          <note type="signatory" corresp="i-6CDBu9cGS7gf8ZVfBc8qEk"/>
          <note type="signatory" corresp="i-TKwDinNn4twnLieK52EXRu"/>
          <note type="signatory" corresp="i-Lw92TAaAVgG8Kdf7YxhViy"/>
          <note type="signatory" corresp="i-7p7goD9VC5HZh4VdEN1AFo"/>
          <note type="signatory" corresp="i-TFG2PW7ay7mUZBy2GoJDbV"/>
        </correspContext>
        <correspAction xml:id="i-T1xg9MktZWeKD3nnv5WDi5" type="submitted">
          <date when="2021-04-07"/>
          <time when="15:36:42"/>
        </correspAction>
        <correspAction xml:id="i-SdAQZM6YP6U1rGEeL64Ra6" type="dismissed">
          <date when="2021-04-08"/>
        </correspAction>
        <correspAction xml:id="i-7mwkrsFktBBofC75sRiysz" type="reviewed">
          <date when="2021-04-08"/>
          <time when="12:51:27"/>
        </correspAction>
        <correspAction xml:id="i-4t5dwQCEagwDux3D8jnwz1" type="referred">
          <date when="2021-04-09"/>
        </correspAction>
        <correspAction xml:id="i-L6vrdnXCywDCxFxv6GdsxH" type="assigned">
          <date when="2021-06-03"/>
          <time when="16:41:12"/>
        </correspAction>
        <correspContext corresp="i-L6vrdnXCywDCxFxv6GdsxH">
          <ref type="assignedTo">Utrikesutskottet</ref>
        </correspContext>
        <correspAction xml:id="i-77YkG8koBvQhvvXLNgVJGF" type="behandlas_i"/>
        <correspContext corresp="i-77YkG8koBvQhvvXLNgVJGF">
          <ref type="uppgift">2020/21:UU4</ref>
          <ref type="ref_dok_id">H801UU4</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">UU4</ref>
          <ref type="ref_dok_titel">Nordiskt samarbete</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:3947 av Aron Emilsson m.fl. (SD)
          med anledning av skr. 2020/21:90 Nordiskt samarbete 2020
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-4pvKs6NRxhWWptiKam9eJz">
            Förslag till riksdagsbeslut
          </head>
          <list style="ol">
            <item xml:id="i-Mzrg1pso8ed2sC2zc8ki93">
              Riksdagen ställer sig bakom det som anförs i motionen om att
              ge i uppdrag åt regeringen att ta initiativ till en nordisk krisberedskapskommitté
              under respektive nordisk statsminister och tillkännager detta
              för regeringen.
            </item>
            <item xml:id="i-KLDXFV7t1g8FD9zwD6yQkR">
              Riksdagen ställer sig bakom det som anförs i motionen om ett
              statsministrarnas samråd under ledning av ordförandelandet i Nordiska
              ministerrådet och tillkännager detta för regeringen.
            </item>
            <item xml:id="i-L2dvyQCPt9xcAoHT1n3ZeE">
              Riksdagen ställer sig bakom det som anförs i motionen om att
              utreda möjligheten att samordna genomförandet av EU-direktiv och
              tillkännager detta för regeringen.
            </item>
            <item xml:id="i-FLw5YzeBYoxztX2Qg9Dj55">
              Riksdagen ställer sig bakom det som anförs i motionen om att
              långsiktigt stärka det nordisk-baltiska samarbetet och tillkännager
              detta för regeringen.
            </item>
            <item xml:id="i-83hZ7R4wDQXYvPh3WGG5PB">
              Riksdagen ställer sig bakom det som anförs i motionen om att
              tillvarata Nordens attraktionskraft och främja handel, innovationer
              och Norden som besöksmål och tillkännager detta för regeringen.
            </item>
            <item xml:id="i-6PjEsUFzQn4WQh35f8788E">
              Riksdagen ställer sig bakom det som anförs i motionen om framtida
              relationer med Storbritannien och ökat nordiskt samarbete inom
              ramen för EU-samarbetet och tillkännager detta för regeringen.
            </item>
            <item xml:id="i-H5jcF78LJx1rsjmd6xuxHg">
              Riksdagen ställer sig bakom det som anförs i motionen om att
              verka för en långsiktig nordisk forskningsstrategi och tillkännager
              detta för regeringen.
            </item>
            <item xml:id="i-H7HN4QE8f941KxUJztTAUu">
              Riksdagen ställer sig bakom det som anförs i motionen om att
              verka för att stärka den nordiska språkförståelsen och tillkännager
              detta för regeringen.
            </item>
            <item xml:id="i-Fsk7bvpqcUUmuBQchKAn8b">
              Riksdagen ställer sig bakom det som anförs i motionen om att
              verka för en nordisk kulturkanon i de nordiska skolorna och tillkännager
              detta för regeringen.
            </item>
            <item xml:id="i-EoPdu9XowcfSvHcZSvZQ66">
              Riksdagen ställer sig bakom det som anförs i motionen om att
              Sverige inom ramen för det nordiska samarbetet bör arbeta för
              att Norden ska vara världsledande inom frågor som rör djurskydd
              och djurens välbefinnande och tillkännager detta för regeringen.
            </item>
            <item xml:id="i-DjcYUYvgbe95U3NsNzhmFQ">
              Riksdagen ställer sig bakom det som anförs i motionen om att
              Sverige inom ramen för det nordiska samarbetet bör arbeta för
              att de nordiska länderna i högre utsträckning än i dag ska harmonisera
              djurskyddslagstiftningen och regelverket för uppföljande kontroller
              så att bristande djurskydd inte ska kunna utgöra en konkurrensfördel
              inom Norden och tillkännager detta för regeringen.
            </item>
            <item xml:id="i-LYVVke6DeqrXHNNsUWC2iU">
              Riksdagen ställer sig bakom det som anförs i motionen om att
              utreda möjligheter till och former för ett gemensamt nordiskt
              lagråd för förebyggande av gränshinder och tillkännager detta
              för regeringen.
            </item>
            <item xml:id="i-L4gjVHvKRv1pxEZCPGcQmV">
              Riksdagen ställer sig bakom det som anförs i motionen om att
              Sverige inom ramen för det nordiska samarbetet ska verka för ett
              fördjupat och förstärkt nordiskt samarbete mot terrorism, terrorresor
              och radikalisering och tillkännager detta för regeringen.
            </item>
            <item xml:id="i-SDM757kvAN6hSfhSzkBTsA">
              Riksdagen ställer sig bakom det som anförs i motionen om att
              långsiktigt verka för en gemensam nordisk yttre gräns och tillkännager
              detta för regeringen.
            </item>
            <item xml:id="i-WoGwzSxk9dVSQ7KQsqcsuc">
              Riksdagen ställer sig bakom det som anförs i motionen om att
              skapa långsiktiga förutsättningar för ett djupare nordiskt försvars-
              och säkerhetssamarbete som också omfattar ömsesidiga försvarsgarantier
              och tillkännager detta för regeringen.
            </item>
            <item xml:id="i-2AmhNJ6nz2dp2ZxZEZhsuM">
              Riksdagen ställer sig bakom det som anförs i motionen om att
              samordna nordisk krisberedskap och se över möjligheten till gemensamma
              nordiska beredskapslager och tillkännager detta för regeringen.
            </item>
            <item xml:id="i-QpzEVQCUsYW2ovEEv7KrEB">
              Riksdagen ställer sig bakom det som anförs i motionen om att
              regeringen ska arbeta för att utvidga svanmärkningen till nya
              produktgrupper inom området cirkulära produkter och verka för
              att bedömningarna görs med hög och stigande vetenskaplig kvalitet
              och tillkännager detta för regeringen.
            </item>
            <item xml:id="i-R73UKXX7XV4RtUwP8fRPkV">
              Riksdagen ställer sig bakom det som anförs i motionen om att
              regeringen ska slopa avfallsskatten och underlätta handel med
              avfall inom Norden och tillkännager detta för regeringen.
            </item>
            <item xml:id="i-KdMsyYheXcKR7hxqdLTa2m">
              Riksdagen ställer sig bakom det som anförs i motionen om att
              regeringen bör ta initiativ till en dialog med de andra nordiska
              länderna för att utveckla gemensamma miljöstandarder för fiskerinäringen
              och utveckla förvaltningssystemen i de olika länderna så att de
              harmonierar med varandra, och detta tillkännager riksdagen för
              regeringen.
            </item>
            <item xml:id="i-WJi6fuvt3u4RssQmNt31wn">
              Riksdagen ställer sig bakom det som anförs i motionen om att
              regeringen ska arbeta för att förstärka samarbetet inom Norden
              vad gäller kvalitetssäkring av förutsägelser om effekter av havsförsurning
              bl.a. genom gemensamma forskningsmiljöer och tillkännager detta
              för regeringen.
            </item>
            <item xml:id="i-41PXbhuuZNJpfw97zaTZTi">
              Riksdagen ställer sig bakom det som anförs i motionen om att
              regeringen ska anpassa den svenska klimatpolitiken efter Nordiska
              ministerrådets slutsatser om de sätt på vilka Norden bäst kan
              bidra till klimatförbättring och tillkännager detta för regeringen.
            </item>
            <item xml:id="i-UHz5tbxCR31qrrQkzTNvFV">
              Riksdagen ställer sig bakom det som anförs i motionen om skydd
              av Arktis unika miljö och tillkännager detta för regeringen.
            </item>
            <item xml:id="i-9KSeMGsLKhBpKcUX3mzAbb">
              Riksdagen ställer sig bakom det som anförs i motionen om att
              urfolk i Arktis ska kunna verka fritt och tillkännager detta för
              regeringen.
            </item>
            <item xml:id="i-RiK6RsNDU2qXfC3nV2sDr4">
              Riksdagen ställer sig bakom det som anförs i motionen om bevarandet
              av kultur hos folken i Arktis och tillkännager detta för regeringen.
            </item>
          </list>
        </div>
        <div type="motContent">
          <head xml:id="i-J5wmxmMfx3DNUafVuTzrX9" type="h1">
            Coronapandemin – vår tids stora påfrestning för det nordiska
            samarbetet
          </head>
          <p xml:id="i-32Re6KEBTxzRdZNNY93ynh">
            De nordiska statsministrarna tillkännagav 2019 att Norden 2030
            ska vara världens mest hållbara och integrerade region. Coronapandemin
            har dessvärre inneburit ett kraftigt bakslag för det nordiska
            samarbetet, såväl psykologiskt som i den konkreta vardagen. Nya
            barriärer har uppstått och friktion har skapats mellan länderna
            och deras befolk­ningar till följd av att vi på regeringsnivå
            inte koordinerade våra strategier mot pandemin från dag ett utan
            har valt olika sätt att hantera situationen och mobiliteten vid
            gränserna.
          </p>
          <p xml:id="i-BuT8mqgkpM2jugr8RZM7e5">
            Många av de besvärligheter som existerat och fortsatt existerar
            mellan länderna är inte resultat av överlagda politiska beslut,
            utan snarare just av det faktum att länderna inte samordnat sig
            innan nya nationella lagar stiftats eller restriktioner införts.
            Därtill är i princip hela Norden bundet av direktiv som antagits
            av EU, men det saknas i mångt och mycket en nordisk koordinering
            när dessa ska införas i nationell rätt. Samma sak är det med ordinarie
            nationell lagstiftning.
          </p>
          <head xml:id="i-XoTCLNyTb3bLsLhf9E2pwp" type="h1">
            Nordisk krisberedskapskommitté och statsministrarnas samråd
          </head>
          <p xml:id="i-XxCFnbjouvcUbd44M6wMtA">
            För att komma till rätta med situationen och för att underlätta
            vid framtida kriser föreslår vi att det upprättas en nordisk krisberedskapskommitté
            direkt under stats­ministrarna. En modell skulle kunna vara att
            flytta Gruppen för strategisk samordning (GSS), som i dag lyder
            under Justitiedepartementet och inrikesministern, till Statsrådsberedningen
            och utvidga dess uppdrag till att inbegripa samordning på nordisk
            nivå. Den nordiska koordineringen i GSS skulle främst fokusera
            på samordning av insatserna i samband med kriser.
          </p>
          <p xml:id="i-7AE399L4pRN9UXBVn8S4WJ">
            Vid större internationella kriser är det vår mening att statsministern
            i det land som är ordförandeland i Nordiska ministerrådet omgående
            ska initiera ett samråd mellan de nordiska statsministrarna. Syftet
            är att utröna om det finns förutsättningar för ett likartat förhållningssätt
            och ett synkroniserat myndighetsarbete. Om så är fallet ska den
            nordiska krisberedskapskommittén ta vid. Om inte bör statsministrarna
            i god tid informera varandra om nationella åtgärder som kan påverka
            grannlandet, dess befolkning eller det nordiska samarbetet överlag.
            Dessa mekanismer hade sannolikt gjort skillnad under pandemin.
          </p>
          <head xml:id="i-UNN4mvDWMUma6c6tKkc6c9" type="h1">
            Koordinering av EU-direktiv
          </head>
          <p xml:id="i-YCydr4bNyq3RxT6iqNnf5D">
            Utöver ovannämnda förslag för att hantera ett Norden i kris behöver
            vi även bli bättre på att samverka i normaltillstånd. Vi vill
            att regeringen utreder möjligheten att skapa rutiner för att koordinera
            införlivandet av EU-direktiv i de nordiska ländernas lag­stiftning,
            så att det inte uppstår oönskade olikheter. Vi menar att det finns
            stora vinster i att nya lagförslag kompletteras med en konsekvensanalys
            av hur de kommer att påverka relationerna till de nordiska grannländerna
            samt hur lagstiftningen slår mot människor och företag som bor
            och verkar över gränserna i Norden.
          </p>
          <head xml:id="i-XR93anbVwK7uXkUHFsVADS" type="h1">
            Norden i handel och ekonomi
          </head>
          <p xml:id="i-F7nY7opWWa5h36y6kSMLjx">
            Det är hög tid att våra nordiska länder inser och faktiskt, inte
            bara på ett retoriskt plan, tar vara på Nordens enorma potential.
            Norden är en ekonomisk stormakt med internationella mått mätt.
            Med våra 27 miljoner invånare är vi tillsammans världens elfte
            största ekonomi (BNP) och är rankade som nummer fyra i EU. Samtidigt
            är de nordiska länderna varandras näst viktigaste handelspartner
            efter EU. De nordiska ländernas handel med varandra är större
            än vår handel med Brasilien, Ryssland, Indien och Kina tillsammans.
            Det visar på betydelsen av de nordiska handelsförbindelserna och
            vilken outnyttjad potential som ligger i ett utökat nordiskt samarbete.
            Vi måste därför säkerställa att det nordiska samarbetet inte blir
            långvarigt lidande på grund av pandemin och definitivt bättre
            rustat inför nästa.
          </p>
          <p xml:id="i-RRStMF6zKpFRHpzHN6MqDc">
            Sverigedemokraterna vill att ambitionsnivån vad gäller det nordiska
            samarbetet växlas upp. Vi vill inte bara återgå till det samarbete
            vi hade innan pandemin bröt ut – vi vill lägga i en högre växel.
            Vi vill se ett fördjupat nordiskt samarbete, såväl i kristid som
            till vardags, och är öppna för att diskutera alla initiativ och
            mekanismer som går i den riktningen.
          </p>
          <p xml:id="i-A9qGjypQLUa85nw4d8Vwnt">
            Sverigedemokraterna ser väldigt positivt på Nordens roll i, och
            samarbeten med, omvärlden, inte minst det nordisk-baltiska samarbetet,
            detta särskilt i en tid av oro och instabilitet i Östersjöregionen.
            Samarbetet mellan de nordiska länderna och Baltikum är ett samarbete
            som kan utvecklas på både regeringsnivå och parlamentarisk nivå
            i alla formella och informella format som vi har tillgängliga
            och kan utveckla.
          </p>
          <p xml:id="i-DoQs4PUMW9AKhTN6y5P3wK">
            Sverigedemokraterna vill utreda möjligheterna att Norden gemensamt
            med de baltiska staterna också ser över möjligheterna att upprätta
            ett gemensamt cyberförsvar.
          </p>
          <p xml:id="i-7qMWpBYP8ogJJ19CZnFFbM">
            Storbritanniens EU-utträde sätter ännu ljus på andra former av
            samarbeten på kartan än inom ramen för Europeiska unionen. De
            svensk-brittiska och nordisk-brittiska relationerna kan behöva
            hitta nya, fler och starkare former. Tillsammans har vi en lång
            historia av utbyte med Storbritannien, omfattande handel och mycket
            gamla historiska relationer till stora delar av det förenade brittiska
            kungariket. En starkare och mer samordnad nordisk röst i EU är
            allt viktigare, då alltmer makt har koncentrerats till unionen
            på bekostnad av de självständiga nationalstaterna. Då våra nordiska
            länder delar såväl samhällssystem som värderingar och landsgränser
            har vi mycket att vinna på att samordna och koordinera oss såväl
            i arbetet på EU-nivå som i följderna efter beslut i EU, såsom
            inför implementeringar av direktiv. Ett gemensamt nordiskt lagråd
            skulle också tjäna den samverkan, lagstiftningsprocessen och det
            proaktiva gränshinder­lösandet väl.
          </p>
          <head xml:id="i-XpUTEPGYtQiioi5N78WkQ8" type="h1">
            Nordens attraktionskraft – innovation och besöksmål
          </head>
          <p xml:id="i-HKRo5rahGCjD6QFpcsNqQM">
            Norden är ett starkt varumärke i världen och ses som en politiskt
            stabil region med långvarig demokrati. Norden ses som intressant
            också för våra innovationer och handelsutbyte samt i egenskap
            av besöksmål. Naturligtvis har coronapandemin slagit in som en
            broms och kraftigt påverkat resandet och utbytet till vår region,
            liksom i världen i övrigt. Den nordiska attraktionskraften och
            vår långa tradition av diplomati tjänar emellertid såväl diplomatiska
            kontakter som ökad handel över tid då vi inte sällan är förknippade
            med kvalitativ industri, varor och tjänster, numera inte minst
            inom teknikindustrin och den digitala utvecklingen. Sammantaget
            har vi ett flertal styrkor. Det gäller förstås också Norden som
            besöksmål. Inom ramen för samarbetet bör vi se över möjligheterna
            att öppna ett Nordic Innovation House till stöd för nordiska startup-företag
            i Europa liknande det man gjorde i New York, detta för att stärka
            det nordiska varumärket även på vår egen kontinent men också för
            att göra Norden mer synligt utanför Nordens gränser. Stora nordiska
            kultur- och profileringssatsningar som Nordic Cool eller Nordic
            Matters som hölls på Southbank Centre i London och nyinvigningen
            av Nordic Heritage Museum i Seattle under 2018, där man framhäver
            olika fenomen, arv och miljö som är unika för Norden, bör uppmuntras,
            likt Nordic Innovation House – detta för att sprida intresse och
            förståelse för nordisk kultur, innovation och design i omvärlden,
            inte minst i syfte att öka intresset för Norden som besöksmål
            och handels­partner. Våra möjligheter att marknadsföra resurser
            som inte går att utlokalisera, såsom kultur- och naturturism,
            är utan tvekan viktiga pull-faktorer för att förstärka framför
            allt turism och besöksnäring i Norden. Förslag kan mejslas fram
            redo att sjösättas i takt med att vaccineringen och resandet efter
            pandemin återigen tilltar.
          </p>
          <head xml:id="i-Cr5AMMLPRhhauTHYxqQRz8" type="h1">
            Nordisk utbildning och forskning
          </head>
          <p xml:id="i-Sgpk2LY54dL6n7mZxwZh5z">
            Sverigedemokraterna ser mycket positivt på att främja och stödja
            forskning inom Norden och inte minst forskningen vid de nordiska
            forskningsinstitutionerna och betydelsen av det arbete som t.ex.
            Nordforsk bedriver och har bedrivit under årens lopp. Vi ser också
            behovet av att bibehålla och stärka forskningsinstitut som detta.
          </p>
          <p xml:id="i-MRh8YvHnEPERhrXzrNCNjp">
            De förutsättningar som de nordiska forskningsorganen ger för
            samarbetet inom nordisk forskning i stort och forskarutbildning
            är något som Sverigedemokraterna ser ett stort värde i. Nordforsk
            bör ges förutsättningar att fortsätta verka som en samlad kraft
            som för forskare från de nordiska länderna samman för högkvalitativa
            studier vilka för både Norden och Sverige framåt i utvecklingen.
          </p>
          <p xml:id="i-VxTaXN373Jo2WB6X6XU7wY">
            Samtliga nordiska länder har framstående forskare inom flertalet
            olika områden, med Nobelpristagare sprungna ur flera av våra länder.
            Det finns således betydelsefull forskningstradition av både grund-
            och spetskaraktär, en mycket stabil grund att bygga vidare det
            nordiska forskningssamarbetet på. Det bör också vara en prioritet
            att verka för ökad samverkan mellan lärosäten i Norden, för att
            stärka såväl språk- som utbildningsutbyte. Utan ett integrerat
            språk-, utbildnings- och praktikutbyte tunnas såväl synergieffekter
            som den naturliga folkliga förankringen av det nära nordiska utbytet
            på sikt ut.
          </p>
          <head xml:id="i-WqsuEbWDUVPz7B54Sb43Nu" type="h1">
            Det nordiska kultursamarbetet – kulturarv och språkgemenskap
            i fokus
          </head>
          <p xml:id="i-EniR89TJUu4E2xxLd2gkzf">
            Nordens gemensamma historia går långt tillbaka och – ska erkännas
            – kantas av ömsom fred, ömsom krig, men från varje epok har dragits
            lärdomar och årsring lagts till årsring, samtidigt som djupa likheter
            vuxit fram mellan de nordiska nationerna. Det nordiska samarbetet
            bygger – pandemin till trots – således på stabila fundament, och
            ett av de fundamenten är de kulturella likheterna. Sverigedemokraterna
            förespråkar ett förstärkt samarbete inom kultur- och utbildningsområdet
            där vi menar att den nordiska språk­förståelsen kan förbättras,
            en nordisk kulturkanon införas som en naturlig utveckling av den
            litteraturkanon som redan existerar och ett tätare samarbete kring
            friluftslivet och marknadsföring av Norden som besöksmål kan ske.
            Den djupaste roten till den svenska kulturens särart ligger i
            vår historia och i den natur och det klimat där den har vuxit
            fram. Mot denna bakgrund är det naturligt att vår kultur uppvisar
            stora likheter med våra nordiska grannländers. Genom likheterna
            i levnadsbetingelser och årtusenden av nära och naturliga relationer
            mellan befolkningarna har en skandinavisk och nordisk kultur­krets
            vuxit fram. Det nordiska kultursamarbetet utgör hörnstenen i den
            gemenskap som binder samman de nordiska länderna. Kultursamarbetet
            återspeglar den grund av gemensamma värderingar som våra nordiska
            länder står på.
          </p>
          <p xml:id="i-P9sLHSDYwpagB6MEDu1CeS">
            Sverigedemokraterna ser positivt på den gemensamma nordiska kultursatsningen
            i Kanada 2021 med fokus på urfolksfrågor, konstnärlig innovation,
            inkludering och håll­barhet samt förstärkning av de nordiska relationerna
            på flera olika platser i Kanada. På grund av pandemin är satsningen
            framflyttad ett år, men det är trots allt fortsatt viktigt att
            den blir av som planerat om än förskjuten tidsmässigt.
          </p>
          <p xml:id="i-ErBusBWLFigiTY1DrvMUun">
            Den neddragning i kulturbudgeten som gjorts av Nordiska ministerrådet
            till följd av att miljö- och klimatbudgeten expanderat kraftigt
            är en neddragning vi menar är djupt olycklig och skadar det nordiska
            samarbetet på sikt. Om vi ska kunna fortsätta att utveckla vårt
            gränsöverskridande samarbete på kultur- och utbildningsområdet,
            måste även de ekonomiska förutsättningarna för det finnas på plats.
            Nu har man i stället slagit in på ett sluttande plan. Den budgetneddragning
            som nu är verklighet försvårar sam­verkan och utveckling på de
            arenor som är grunden för det nordiska samarbetet och dess legitimitet
            och återväxt i de yngre generationerna.
          </p>
          <head xml:id="i-RSC2uyKr7Tw13SMaGrh54t" type="h1">
            Nordisk språkförståelse
          </head>
          <p xml:id="i-BdWcuHqVvJyYp36euZHmJp">
            Språkförståelsen och möjligheten att kommunicera på de nordiska
            språken med varandra är en nyckelfaktor i den nordiska gemenskapen
            och det nordiska samarbetet. En stark språkförståelse fungerar
            som smörjmedel för vår gemensamma kommunikation och minskar transaktionskostnader
            inom såväl handel som arbetsmarknadernas integration och det kultur-
            och utbildningspolitiska samarbetet. Flera av de nordiska språken
            är nära besläktade och förstås relativt lätt av invånare i andra
            nordiska länder. Att Nordiska rådet också uppmanar och uppmuntrar
            till kommunikation på de nordiska språken under gemensamma sessioner
            och sammanträden är mycket positivt och bidrar till att stärka
            språkförståelsen mellan parlamentarikerna. Samtidigt kan vi konstatera
            att den nordiska språkförståelsen befinner sig i ett skört läge,
            då den avtar bland yngre generationer och särskilt svenskans ställning
            i Finland går tillbaka. Vi ser det som principiellt viktigt att
            understryka alla de nordiska språkens unicitet och okränkbara
            värde, men vill samtidigt verka för ökade insatser för att förstärka
            och förbättra den nordiska språkförståelsen, detta redan från
            den tidiga skolåldern.
          </p>
          <p xml:id="i-8L5asGUV3eJ4hvdpddVi8Y">
            Inom Nordiska rådet är sedan länge skandinaviskan etablerad som
            officiellt arbetsspråk. Sverigedemokraterna ser betydelsen av
            att bibehålla den ställning som skandinaviska har som det primära
            arbetsspråket inom Nordiska rådet. Att aktivt sträva efter ett
            gemensamt arbetsspråk underlättar och har många fördelar för ett
            litet språk­område globalt. Samtidigt är idag finländskan och
            isländskan att betrakta som officiella nordiska språk inom det
            nordiska samarbetet och numera reglerade som det fullt ut. Därtill
            är direktiv på plats om att förenkla arbetsgång och tillgång med
            hänsyn till de finska och isländska språken utifrån ett demokratiskt
            perspektiv. Det är viktigt att de länder som inte ingår i den
            skandinaviska språkgemenskapen ändå ska kunna delta i samarbetet
            på samma villkor som de skandinavisktalande länderna och kunna
            verka på lika villkor som parlamentariker från de skandinaviska
            länderna.
          </p>
          <head xml:id="i-TN1NAh9yaTtgC1dca3F1zX" type="h1">
            Norden i skolan
          </head>
          <p xml:id="i-XxDKbpnJncS3y2kdvoAPwQ">
            Den nordiska språkförståelsen behöver stärkas i flera delar av
            samhället. Språkförståelse och gemensam kommunikation är en bärande
            del av den gemensamma nordiska identiteten och en kulturmarkör
            som underlättar så mycket annat i samarbetet. I skolan ska vi
            verka för att bredda utbudet av nordiska studier. Den nordiska
            gemenskapen bör i skolan stärkas på handfasta vis genom undervisning
            i nordisk kultur, historia och språk, och inom ramen för utbildningsutbytet
            bör man också se över omfattningen och studiebesök till nordiska
            instanser. Det officiella nordiska samarbetet och däribland Nordiska
            rådet och ministerrådet bör vara lika självklart och känt som
            Europa­parlamentet. Att ha som långsiktigt mål att bredda möjligheten
            till elevutbyten mellan skolor och lärosäten inom Norden för att
            stärka språkförståelsen, men också öka kunskapen om kultur och
            samhälle, bör vara prioriterat. Norden ska inte vara något främmande
            inom det svenska skolväsendet, utan något återkommande som man
            naturligt kan känna en stark samhörighet med.
          </p>
          <head xml:id="i-7pzwYRN7FSAwNPn1gQP9Bg" type="h1">
            Nordisk kulturkanon
          </head>
          <p xml:id="i-GxmUbu4uhxfaW5WYjTDZ9x">
            För över ett decennium sedan beslutade den borgerliga danska
            regeringen med stöd av Dansk Folkeparti att låta sju kommittéer
            påbörja arbetet med att ta fram förslag på verk som kunde anses
            som en särskilt värdefull del av det danska kulturarvet och till­sammans
            utgöra en dansk kulturkanon. När arbetet presenterades hade antalet
            områden ökat till nio, och varje område innehöll en lista på tolv
            verk. De områden som berördes var arkitektur, bildkonst, design
            och konsthantverk, film, litteratur, konstmusik, populärmusik,
            scenkonst och barnkultur.
          </p>
          <p xml:id="i-3DqUCioh4XQacX774eFciK">
            Det primära syftet med kulturkanonen var att den skulle fungera
            som en introduktion till det danska kulturarvet och stimulera
            till tankar och debatt kring konst- och kultur­frågor. Projektet
            bidrog starkt till att blåsa liv i den danska kulturdebatten och
            lyfte kulturpolitiken till en position på den politiska och mediala
            dagordningen som den aldrig tidigare hade varit i närheten av.
            Trots de starka känslor som initialt omgav projektet har den färdiga
            kulturkanonen blivit väl mottagen i stora delar av det danska
            samhället. De danska kulturinstitutionerna har tagit kulturkanonen
            till sig och har med avstamp i denna skapat flera nya uppsättningar
            och verk. Även de danska skolorna som fått kulturkanonen tilldelad
            sig i bokform har dragit nytta av projektet, och många skolor
            använder den i dag som en utgångspunkt i sin undervisning. I dag
            har också en Danmarkskanon som samlar och förmedlar värden i dansk
            identitet tagits fram.
          </p>
          <p xml:id="i-47UmqQitPMTLoZNDBYmGGN">
            I samband med beslutet om den danska kulturkanonen föreslog också
            den dåvarande danska undervisningsministern Bertel Haarder att
            en gemensam nordisk litteraturkanon skulle tas fram. Haarder kommenterade
            bakgrunden till förslaget på bl.a. följande sätt:
          </p>
          <p xml:id="i-RzghQzLkF4Ag74fDdYbKJK">
            Den nordiska litteraturantologin är ett viktigt initiativ som
            ska medverka till att öka språkförståelsen mellan länderna och
            värna det gemensamma kulturarvet. Kanske det nordiska håller på
            att drunkna i sin egen framgång: Det har blivit så självklart
            att det för somliga kan förefalla osynligt. Jag hoppas därför
            att den nordiska litteraturkanonen väcker både inspiration och
            debatt i en tid när den nordiska kulturgemenskapen behöver synliggöras
            och förstärkas.
          </p>
          <p xml:id="i-5NodYRvDFQa4uX9pQfjfDA">
            Alla fem nordiska regeringar ställde sig bakom satsningen, och
            finansieringen skedde via Nordiska ministerrådet. Den nordiska
            litteraturkanonen presenterades 2008 och bidrog till både en ökad
            debatt och ett ökat intresse kring den nordiska kulturen. Sverigedemokraterna
            menar att de argument som Bertel Haarder framförde 2005 är giltiga
            än i dag och att Nordiska ministerrådet borde följa upp satsningen
            på den nordiska litteraturkanonen genom att med inspiration från
            den danska modellen ta fram en ny, bred nordisk kulturkanon som
            även innefattar områden som arkitektur, bildkonst, musik, scenkonst,
            film och barnkultur. Den nuvarande strategin för det nordiska
            sam­arbetet kring kulturella frågor under de närmaste åren har
            flera positiva inslag, men vi ser samtidigt förbättringspotential
            och ser därför med intresse på den kommande strategiplaneringen
            mellan Nordiska rådet och ministerrådet.
          </p>
          <head xml:id="i-MLu3VH1oT7BhHnuJ3LNwxj" type="h1">
            Nordiskt djurskydd i världsklass
          </head>
          <p xml:id="i-WJJu6M6SnvTCPE2F6DpLza">
            Djurskyddet inom de nordiska länderna har långa anor och en djup
            folklig förankring. För många invånare i Norden är det goda djurskyddet
            en så viktig fråga att den betraktas som en del av den nationella
            och regionala kulturen och identiteten. De nordiska länderna står
            sig också väl vid en internationell jämförelse, men förbättringspotentialen
            är fortfarande stor, och på vissa områden har Norden halkat efter.
          </p>
          <p xml:id="i-MF1DgKALUHnmm8XoUT86PV">
            Sverigedemokraterna menar att de nordiska länderna borde enas
            om en gemensam målsättning att vara världens ledande region i
            frågor som gäller djurskydd och djurens välbefinnande. Ett problem
            är att det fortfarande finns stora skillnader beträffande djur­skyddslagstiftningen
            och uppföljningen av denna mellan de nordiska länderna. Skillnader
            mellan länderna i detta avseende bidrar till att skapa ekonomiska
            incitament för ett bristande djurskydd, då ett nordiskt land genom
            en svagare djurskyddslag­stiftning kan skaffa sig konkurrensfördelar
            gentemot de övriga nordiska länderna.
          </p>
          <p xml:id="i-YQ6w28cf5xfXB6rUkqKhqK">
            Reglerna kring slakt och kastrering, pälsdjursuppfödning m.m.
            är andra områden där våra nordiska länder skiljer sig åt och kunde
            vinna mycket på att ta ett gemensamt grepp kring förbättringspotentialen.
            Även reglerna och formerna för uppföljning av djur­skyddslagstiftningen
            skiljer sig åt mellan länderna. Sverigedemokraterna vill motverka
            alltför stora skillnader mellan de nordiska länderna och menar
            därför att Sverige inom ramen för det nordiska samarbetet bör
            arbeta för att de nordiska länderna i högre ut­sträckning än i
            dag harmoniserar djurskyddslagstiftningen och regelverket för
            upp­följande kontroller så att bristande djurskydd inte ska kunna
            utgöra en konkurrensfördel inom Norden.
          </p>
          <head xml:id="i-QYuH8pZki5VrdsEaqxPD5E" type="h1">
            Ett Norden utan trösklar och hinder
          </head>
          <p xml:id="i-GoMCBTUywChVLMenSTWNRz">
            Norden är sedan länge – och utvecklas alltmer mot – en gemensam
            marknad för varor, tjänster och kapital, men regelverken är i
            mångt och mycket fortfarande utformade utifrån att medborgare
            och företag rör sig inom ett och samma nordiska land. Arbetet
            med att avlägsna onödiga gränshinder är dock ett högt prioriterat
            mål i det nordiska samarbetet, med undantag för rådande tider
            under pandemin, och varje år avskrivs ett antal omotiverade gränshinder
            mellan länderna. Sverigedemokraterna ser med intresse på hur Gränshinderrådet
            kommer att lyckas under nuvarande mandat. Samtidigt ser vi en
            generell problematik i att man i arbetet med att undanröja hinder
            alltför ofta ligger steget efter och tvingas lösa gränshinder
            retroaktivt. Vi vill därför etablera ett nordiskt lagråd som proaktivt
            på förhand kan skanna kommande lagstiftning i våra respektive
            länder för att i ett tidigt skede upptäcka och undanröja nya gränshinder
            och utreda formerna för detta. Ett nordiskt lagråd ökar möjligheterna
            att i ett tidigt stadium motverka gränshinder innan de har hunnit
            skapas och etableras.
          </p>
          <p xml:id="i-9SjpTVeHvpC9FSGZLjPapb">
            Det nordiska lagrådet ska parallellt med arbetet för att motverka
            nya gränshinder också verka för att stödja Lagrådet i dess arbete
            med att upplösa existerande gräns­hinder. Goda exempel på när
            man har lyckats lösa regionala gränshinder med sam­verkan över
            nationsgränserna bör lyftas fram och uppmuntras i gränsområden
            där det sker stor rörlighet mellan våra länder.
          </p>
          <p xml:id="i-3XCoTk7VGwXQwY4Q9QXZfD">
            Att arbeta för att undanröja hinder som hämmar gränsöverskridande
            sysselsättning, tillväxt, utbildning och besöksnäring är alltså
            helt centralt. Samtidigt är det utifrån vår utgångspunkt fundamentalt
            att balansera det mot den nationella kontrollen, det nationella
            självbestämmandet och subsidiaritetsprincipen. Därutöver är det,
            för att avlägsnandet av gränshinder ska fungera, nödvändigt att
            de nordiska länderna känner tillit till varandra och att de yttre
            gränskontrollerna gentemot Europa och världen fungerar tillfredsställande.
            I det avseendet har Sverige brustit genom en oansvarig migrationspolitik
            och, nu det senaste året, en avvikande strategi i bekämpningen
            av pandemin, i förhållande till våra grannländer, vilket har påverkat
            tillit och tålamod.
          </p>
          <head xml:id="i-WfcbQxUY2qtipui5qoYCfn" type="h1">
            Säkerhetspolitisk samverkan i en ny tid
          </head>
          <p xml:id="i-adHmT2EYHoHQWLVZN3KsW">
            Vi har de senaste åren sett hur Islamiska staten (IS) har rekryterat
            medlemmar, inte minst i Sverige. Diskussionen kring hur dessa
            individer med barn antingen ska hållas kvar där de har stridit
            eller få återvända till Norden efter de terrorhandlingar som de
            har begått har varit en politisk fråga högt uppe på dagordningen
            i våra länder. Vi har de senaste åren sett hur personer i nordiska
            länder radikaliserats och valt att stödja terrorism, antingen
            genom aktiviteter inom Norden och Europa eller genom att resa
            utanför Europas gränser. Sverigedemokraterna har verkat för ett
            ökat samarbete mot detta mellan de nordiska länderna. Med ett
            näst intill besegrat IS har problemet med terrorresor till Mellanöstern
            avtagit. I stället har vi sett en ökande våg av återvändande terrorister
            till Norden. Det är viktigt att varje land tar sitt eget ansvar
            och genomför nödvändiga lagändringar för att stoppa terrorism
            och terrorresor, såväl från som till Norden. Här har Sverige ett
            stort ansvar då vi i normala fall genom öppna gränser och bristande
            id-kontroller jämte en omfattande immigration saknat förmåga att
            upprätthålla kontroll och trygghet, vilket har lett till att frågan
            om gränskontroller mellan de nordiska länderna har aktualiserats.
            Målet måste vara fungerande yttre gränskontroller i EU och en
            gemensam nordisk yttre gränskontroll, så att passfrihet och smidig
            rörlighet inom Norden kan återupprättas, men på kort sikt kommer
            gränskontroller tyvärr ändå att krävas. Vi efterfrågar ett fördjupat
            samarbete och dialog mellan våra nordiska länder mot terrorrörelser
            och radikalisering, detta för att göra arbetet så effektivt som
            möjligt. Det här är viktigt ur flera perspektiv, dels för att
            inte ytterligare bidra till att destabilisera regionen i framför
            allt Syrien och Irak och för att avhjälpa det mänskliga lidande
            som pågår, dels för att värna säkerheten i Norden, förhindra ytterligare
            radikalisering och minska risken för terrorbrott i Sverige och
            Norden. Politisk islam vinner också framsteg genom civilsamhället
            i framför allt Sverige, och även här behöver vi utbyta erfarenheter
            och modeller för att förebygga att västerländska fri- och rättig­heter
            begränsas i Sverige och Norden på kort och lång sikt.
          </p>
          <head xml:id="i-4GQuzYeLCbt7upHdf8mwmw" type="h1">
            Nordiskt försvars- och säkerhetssamarbete
          </head>
          <p xml:id="i-QoCMod5x7S4zgj46RLYUKc">
            Sverigedemokraterna betraktar Sverige som, i fallande ordning,
            en del av en nordisk, europeisk, västerländsk och global gemenskap.
            I linje med detta vill vi särskilt arbeta för att stärka den nordiska
            identiteten samt bredda och fördjupa det nordiska samarbetet.
            Sverigedemokraterna vill, i likhet med vad som fördes fram i Stoltenbergrapporten
            för drygt tio år sedan, öka det nordiska samarbetet inom försvars-
            och säkerhetsområdet. Vi ser uppenbara förtjänster i att de nordiska
            länderna tar ett gemensamt ansvar för regionens säkerhet, i likhet
            med vad som länge planerades under kalla krigets era.
          </p>
          <p xml:id="i-Fubz8Ld2Mk9b5LmSH35xXz">
            Nordefcosamarbetet som lanserades 2009 har varit en viktig byggsten
            i det nordiska försvars- och säkerhetssamarbetet och har ännu
            utvecklingspotential. Vi välkomnar också att det har skett en
            nära samverkan i försvars- och säkerhetsfrågor mellan de nordiska
            och baltiska länderna de senaste åren. Under det svenska ordförandeskapet
            i Nordefco under 2018 gjordes två strategiska studier, men vi
            anser att Sveriges initiativ­förmåga ytterligare kan skärpas och
            utökad samordning intensifieras. Sverige bör i det även understryka
            vikten av fortsatt goda och utvecklade relationer och samarbetsavtal
            med Baltikum.
          </p>
          <p xml:id="i-Lt8xpnk234ccGa8paMqpU3">
            Sverigedemokraterna välkomnar att arbetet med det nordiska försvarssamarbetet
            har fortskridit, förstärkts och fördjupats under de senaste åren.
            Vi ser särskilt positivt på det fortsatta och fördjupade försvarssamarbete
            som har utvecklats mellan Sverige och Finland och vill i förlängningen
            se ett försvarsförbund mellan länderna. Det kompetens­utbyte som
            sker via studiebesök och gemensamma övningar bör vara av hög prioritet
            i det svensk-finska försvarssamarbetet både i nutid och för framtiden.
          </p>
          <p xml:id="i-Gtj9uu8skMteYuLWNmWKJy">
            Genom den nordiska solidaritetsförklaringen från 2011 har de
            nordiska länderna gemensamt uttalat att i det fall ett nordiskt
            land skulle drabbas av en kris eller ett angrepp, så kommer övriga
            länder att bistå med relevanta medel. Solidaritets­förklaringen
            är ännu någorlunda allmänt hållen, men närmare avtal har samtidigt
            slutits och ökad samverkan skett inte minst norr om polcirkeln,
            vilket är en glädjande ut­veckling. Det rör mekanismer vid kriskonsultationer,
            användning av landningsbaser och försörjningstrygghet vid materielbrist.
            Sverigedemokraterna anser med hänvisning till solidaritetsförklaringen
            och arbetet inom Nordefco att det samtidigt finns möjligheter
            att ta försvarssamarbetet till nästa nivå. Undertecknandet av
            Vision 2025 är ett sådant steg. Vi anser att fler steg kan tas
            med de övriga nordiska länderna i syfte att skapa förut­sättningar
            för ett nordiskt försvarssamarbete som långsiktigt också omfattar
            ömsesidiga försvarsgarantier. En sådan försvarsgaranti skulle
            inte nödvändigtvis behöva inkludera samtliga nordiska länder i
            ett inledande skede utan kan påbörjas genom att ett par nordiska
            länder – t.ex. Sverige och Finland – går före.
          </p>
          <head xml:id="i-7NZRu1NGJtpLZEd9w6mqAL" type="h1">
            Nordisk krisberedskap
          </head>
          <p xml:id="i-Sgkg7TWpSiCY6hba3BZiD4">
            Coronapandemin, som har drabbat världen globalt, men inte minst
            slagit hårt mot stora delar av Europa och de nordiska länderna,
            visar behovet av samverkan inom Norden. Att våra respektive länder
            väljer olika vägar att bemöta en pandemi beror möjligen på ländernas
            olika bedömningar och inrikespolitiska kulturer och är naturligtvis
            fullt legitimt givet att vi är självständiga stater. Samtidigt
            har vi både hjärtat och nyttan i Norden vid sidan av nationen
            och när de nordiska länderna väljer olika vägar i hanteringen
            av större nationsöverskridande kriser är det av största vikt att
            det nordiska samarbetet står fast och fortsättningsvis fungerar.
            Med målet att vara världens mest integrerade region är det av
            stor vikt att det får avgörande nytta i praktiken i situationer
            som denna. En nordisk krisberedskap ska skapa förutsättningar
            för försörjning av bl.a. medicin och sjukvårdsmateriel till de
            nordiska invånarna. Ett annat gott exempel på nödvändigheten av
            en starkare nordisk krisberedskap är från den varma sommaren 2018.
            Efter omfattande skogsbränder och stora nationella påfrestningar
            i Norden syntes med all tydlighet behovet av samverkan, särskilt
            med våra närmaste grannar. Otaliga skogsbränder härjade samtidigt
            i flera av våra nordiska länder, och assistans fick begäras från
            östra och södra Europa för att övermanna lågorna. Tack vare brandflyg,
            brandbilar och frivilliga krafter från andra länder kunde bränderna
            bekämpas och ännu värre katastrofer undvikas. Samtidigt illustrerade
            situationen att det finns ett stort värde i och behov av att vi
            nordiska grannländer i mycket högre grad upprättar en gemensam
            krisberedskap som utan onödiga hinder kan operera över våra gränser.
            Räddningstjänst­samarbetet Nordred möjliggör förvisso värdefullt
            räddningstjänstutbyte, men långt ifrån tillräckligt i förhållande
            till vad som skulle kunna organiseras och behövas vid kriser och
            katastrofer av dignitet och vidsträckthet. Det gäller även sjukvården.
            Beroende på var i Norden medborgare bor råder olika förutsättningar,
            som t.ex. skillnader mellan städer, landsbygd och glesbygd. Därför
            är det viktigt att satsa på jämlik vård för alla, oavsett belägenhet.
            Genom att öka det nordiska samarbetet inom området öppnas nya
            möjligheter. Det kan exempelvis röra sig om att göra det enklare
            att få vård i andra nordiska länder, men där hemlandets sjukvårdssystem
            står för kostnaden. I dagsläget finns samarbeten mellan exempelvis
            ambulanssjukvården och olika sjukhus i Norden; dock finns det
            alltid potential till vidareutveckling.
          </p>
          <p xml:id="i-2xpMPnYepTCqwcgE86FiX1">
            Sverigedemokraterna och vår partigrupp i Nordiska rådet, Nordisk
            frihet, menar att vår samlade beredskap behöver inventeras, samordnas
            och koordineras. Vi menar också att vi skulle tjäna på att bygga
            upp viss beredskap tillsammans, såsom en gemensam brandflygsflotta,
            där vi skulle få ut avsevärt mycket mer förmåga och effekt genom
            att samverka kring resursförmåga än om varje nordiskt land ska
            bygga upp och upprätthålla beredskap som är svår att försörja
            på egen hand. Vi är från Sverigedemokraternas sida också beredda
            att uppdra åt regeringen att se över möjligheten till gemensamma
            beredskapslager där synergi- och samordningseffekter är betydande
            utifrån logistiska och ekonomiska perspektiv. Gemensamma nordiska
            lager kunde komplettera, inte ersätta, nationella eller lokala
            beredskapslager.
          </p>
          <p xml:id="i-Ru6BnoJ78dUnBoJY7h1XfW">
            Vi föreslår vidare riksdagen att tillkännage för regeringen som
            sin mening att ansvariga statsråd ska bejaka de initiativ som
            har tagits inom ramen för Nordiska rådet och se över gemensamma
            resurser och var våra länder kan samverka samt ta initiativ till
            att avlägsna de gränshinder som eventuellt kan fördröja samverkan
            vid kriser.
          </p>
          <head xml:id="i-24FiRAFN3ibxWsbAVCLxuH" type="h1">
            Miljö och klimat för ett hållbart Norden
          </head>
          <p xml:id="i-HPjCM5FotoKM69RaX8uBVu">
            Hållbara cirkulära flöden förutsätter en helhetssyn. Åtgärder
            i en del av ett cirkulärt flöde som inte tar hänsyn till effekter
            i andra delar av flödet har stor risk att vara ineffektiva och
            rent av kontraproduktiva.
          </p>
          <p xml:id="i-EfNX5zrbsDhdrEv5zVG5Y7">
            Det nordiska miljömärket Svanen för miljövänliga produkter kan
            bidra till hållbar konsumtion, inte minst genom märkning av cirkulära
            produkter. Dessa produkter är ofta innovativa, och det är svårt
            att intuitivt bedöma vilken miljönytta en ny cirkulär produkt
            ger. Bedömningen är komplex, och en produkt kan vara positiv ur
            ett perspektiv men negativ ur ett annat. Avancerade helhetsanalyser
            och systemanalyser måste göras för att rätt bedöma den samlade
            miljövänligheten hos en produkt. Därmed kan svan­märkningen spela
            en stor roll, eftersom sådana bedömningar ligger utanför räckvidden
            för den vanliga konsumenten och upphandlaren. Utan dessa avancerade
            helhetsanalyser kan utfallet av konsumentens val bli slumpmässigt
            och då är det tveksamt om det ens finns konsumentmakt. Vi sverigedemokrater
            anser därför att det vore mycket positivt om svanmärkningen utvidgas
            till nya produktgrupper inom området cirkulära produkter. Dessutom
            är svanmärkets stora legitimitet en av de största tillgångarna
            och måste värnas. Av dessa skäl är det av största vikt att svanmärkningens
            bedömningar baseras på minst lika hög vetenskaplig kvalitet som
            i dag och att bedömningarna utvecklas i takt med vetenskapens
            utveckling.
          </p>
          <p xml:id="i-Bw3QrZhpvm8Cd2SUm3YKe1">
            En helhetssyn är lika nödvändig för att avfallshanteringen ska
            vara hållbar. Nordiska rådet antog hösten 2020 en rekommendation
            om strategier för återanvändning. Enligt den rekommenderar Nordiska
            rådet att avfallsexport endast bör ske till verksamheter som kan
            dokumentera återvinning eller försvarbart bortskaffande av avfallet.
            Styrkan i ett sådant nordiskt samarbete är att länder inom Norden
            ska kunna specialisera sig och hjälpa varandra med omhändertagandet.
            På så sätt kan avfallet lättare bli en resurs. När det fungerar
            väl torde handeln med avfall i Norden öka. Redan i dag exporterar
            Norge stora mängder avfall till svenska förbränningsanläggningar,
            där avfallet förbränns under bästa möjliga förhållanden för rökgasrening
            och alstring av energi. Den svenska regeringens politik har i
            stället i praktiken minskat möjligheterna för att övriga nordiska
            länder ska kunna fortsätta att exportera avfall till ett försvarbart
            bortskaffande i Sverige i och med att den införde en avfallsskatt.
            Risken för deponiläggning och brottslighet inom området ökar därmed.
            En politik som syftar till att främja återvinning på nationell
            nivå blir således kontraproduktiv för en försvarbar avfallshantering
            i ett nordiskt och internationellt sammanhang. Sverigedemokraterna
            anser att regeringen ska slopa avfallsskatten och i stället underlätta
            handeln med avfall inom Norden, så att avfalls­hanteringen i ett
            helhetsperspektiv blir miljömässigt försvarbar.
          </p>
          <head xml:id="i-GyzDR7ph4VPtJcpbTuBh6u" type="h2">
            Hållbara havsnäringar
          </head>
          <p xml:id="i-AgLFk9i4g8VjkJmoHDWUze">
            Fiske är en traditionell och viktig näring i alla våra nordiska
            länder. Ekonomisk, miljö­mässig, social och kulturell hållbarhet
            måste säkerställas. De nordiska fiskarna fiskar ofta på samma
            vatten. De nordiska länderna kan underlätta hållbarhet genom samarbete
            om regler och målsättningar såväl som kunskapsinhämtning.
          </p>
          <p xml:id="i-MUkZXv7fG1M9ejABoj4EpU">
            Många fiskbestånd är hårt ansträngda i dag, vilket kan leda till
            att de inte kommer att kunna utnyttjas som resurs i framtiden.
            Det östra torskbeståndet i Östersjön har redan nära nog kollapsat
            och oroande signaler kommer om torskbestånd i Västerhavet. Minskade
            bestånd får också stora effekter på det traditionella kustfisket
            och därmed kulturarvet. Genomtänkta strategier med helhetssyn,
            som omfattar alla de nordiska länderna och fiskets olika värden,
            har i ljuset av detta möjlighet att skapa synergi­effekter mellan
            långsiktig näringsverksamhet, kulturarv och miljö. Som det är
            i dag kan regler för både metodik och utrustning skilja sig åt.
          </p>
          <p xml:id="i-Vh1HAZzxf7ch9Cs4MxAsGf">
            Sverigedemokraterna anser att regeringen bör ta initiativ till
            dialog med övriga nordiska länder för att utveckla gemensamma
            miljöstandarder och utveckla för­valtningssystemen i de olika
            länderna så att de harmonierar med varandra. Mål­sättningen bör
            vara att optimera den långsiktiga nyttan, säkerställa livskraftiga
            fiskbestånd och möjliggöra ett levande kustfiske.
          </p>
          <p xml:id="i-NmXetheemPZUV7NNtaEtjR">
            En effekt av ökande koldioxidhalter i atmosfären och ökande temperaturer
            är försurning av våra hav. Försurningen hotar att påverka förutsättningarna
            för ekosystem och organismer, som i sin tur hotar att förändra
            och försämra för havets näringar och övriga livsbetingelser för
            kustborna. Nordiska rådet rekommenderade därför 2020 Nordiska
            ministerrådet dels att ta initiativ till ökat nordiskt samarbete
            i framtagande av kunskap inom området, inte minst om konsekvenser
            för kustborna och havens näringar, dels att utarbeta en långsiktig
            plan som leder till fungerande åtgärder för anpassning till och
            förebyggande av konsekvenser för näringarna och kustborna. Ett
            arbete har på­börjats med indikatorer kopplat till modellarbete
            för att följa utvecklingen och förutsäga konsekvenser. Resultatet
            ska fungera som underlag till kommande förhandlingar i Östersjöområdet
            och för beslut.
          </p>
          <p xml:id="i-Cy52En9PMnL1NigPukhYnv">
            Resultat från avläsning av indikatorer är alltid känsligt för
            valet av indikatorer och modellering har definitionsmässigt inbyggda
            osäkerheter. Det är därför viktigt att säkerställa kvaliteten
            på data och slutsatser så långt det bara går. Ett systematiskt
            nordiskt samarbete kan kvalitetssäkra arbetet med kunskapsutveckling
            och utveckling av åtgärder. Det gäller även själva forskningens
            förutsättningar. Ett ökat nordiskt samarbete kan skapa gemensamma
            forskningsmiljöer för studier av effekter på förenklade modellekosystem
            där man kan variera en eller flera parametrar. En sådan gemensam
            forskningsinfrastruktur ökar möjligheter till studier och leder
            naturligt till mer samarbete mellan olika forskningsinstitutioner.
            Sådana satsningar på förbättrade möjligheter till modellering
            och till förbättrade forskningsmiljöer förstärker varandra.
          </p>
          <head xml:id="i-F43NN7dEqZJtr7Hmez11rb" type="h2">
            Effektivisera klimatpolitiken
          </head>
          <p xml:id="i-3Sb5CS1Jzf8xtZuCRAKKY5">
            Nordiska ministerrådet har beställt en forskarutredning om det
            optimala sättet på vilket Norden kan bidra till klimatförbättring,
            redovisad i rådets tidskrift Nordic Economic Policy Review 2019.
            Forskarna, likväl som Nordiska ministerrådet, konstaterar att
            de nordiska ländernas optimala sätt att bidra till klimatförbättring
            är att stödja forskning om och spridande av nordiska innovativa
            tekniska lösningar till länder utanför Norden. Utskottet för ett
            hållbart Norden har också uttalat sig om att utskottet finner
            slutsatsen som en av de saker som är särskilt positiva i ministerrådets
            uttalande om miljö­finansieringsinstrumenten. Slutsatsen betyder
            alltså att de nordiska länderna bör ägna sig åt teknikutveckling
            i stället för åtgärder för triviala utsläppsminskningar som inte
            leder till ny teknik. Det är den effektivaste klimatpolitiken.
          </p>
          <p xml:id="i-FQAKAmpgCx3o1TCURk6VSn">
            Det är vad Sverigedemokraterna har drivit länge. Det är genom
            teknikutveckling och spridning av den nya tekniken, t.ex. genom
            bistånd till u‑länder, som Sverige kan göra klimatnytta på riktigt.
            Klimatet avgörs inte i Sverige och Norden. Vi sverigedemokrater
            anser att regeringen därför bör ändra inriktning på den svenska
            klimatpolitiken i enlighet med forskarnas, Nordiska ministerrådets
            och Sverigedemokraternas slutsatser.
          </p>
          <head xml:id="i-NK6QzdGn3Z4pM7Rw43xs4S" type="h1">
            Nordområdessamarbetet
          </head>
          <p xml:id="i-USLbtcXmyt2WLqpCPNnRGn">
            Miljön i Arktis är unik och den biologiska mångfalden är av särskild
            vikt att bevara, vad gäller både natur och djurliv. Kombinationen
            av ett långsiktigt miljötänkande och utvinning av naturresurser
            bör tas i beaktande. I Arktis finns många unika arter som riskerar
            att försvinna om inte hänsyn tas till mänsklig aktivitet i området.
            Det är även viktigt att identifiera kultur- och naturlämningar
            av höga skyddsvärden så att dessa kan skyddas från påverkan. Konkreta
            åtgärder för att förhindra rovdrift som kan skada miljön behöver
            också vidtas. Det är också viktigt att det finns beredskap för
            olika former av olyckor och utsläpp som allvarligt kan skada Arktis
            natur.
          </p>
          <p xml:id="i-EK94PV2xP9m5eS93GJPN36">
            Arktis urfolk består av flera folk i den arktiska regionen, varav
            samerna är det folk som lever i de svenska arktiska områdena.
            Det är av största vikt att Arktis urfolk och de folk som finns
            i den arktiska regionen kan verka fritt och utan inblandning.
            Utgångs­punkten behöver vara att urfolken kan åtnjuta samma möjligheter
            och rättigheter som övriga folk i Arktis.
          </p>
          <p xml:id="i-EuB88q1tp2TpErZgu95cVf">
            Bevarandet av kulturen för folken i Arktis är en fråga som är
            viktig, och i Sverige­demokraternas budgetmotion för 2020/21 har
            2 miljoner kronor tillförts till Ájtte – Svenskt fjäll- och samemuseum
            och 2 ½ miljon kronor till Internationella Samiska Filminstitutet.
            Urfolken i Arktis och övriga folkgrupper har ett unikt kulturarv
            som utvecklats under årtusenden och präglats av de särskilda miljömässiga
            förutsättningar som finns i Arktis. I Sverige behöver den samiska
            kulturen och kulturen för nordbor som verkat i Arktis bevaras.
          </p>
        </div>
        <div type="motSignatures">
          <list>
            <item xml:id="i-CPquUV9uSzEZcvF7nvyXnJ">
              Aron Emilsson (SD)
            </item>
            <item xml:id="i-MtTRQcad4HZp6j72DxF9YN">
              Angelika Bengtsson (SD)
            </item>
            <item xml:id="i-X37jsEfvNVWRf8TyxCpukf">
              Staffan Eklöf (SD)
            </item>
            <item xml:id="i-3LyovHskCfC92kPYHBotWo">
              Cassandra Sundin (SD)
            </item>
            <item xml:id="i-BYPgbtyzoVcqGw2r3qpiMN">
              Lars Andersson (SD)
            </item>
            <item xml:id="i-Uz8K4SSgw1to1FdtrLK5fn">
              Ann-Christine From Utterstedt (SD)
            </item>
            <item xml:id="i-77tKc4SYy3VZhRyxWkk4g7">
              Björn Söder (SD)
            </item>
            <item xml:id="i-J1aE7hqBsoU1jWKR3LXgAC">
              Markus Wiechel (SD)
            </item>
            <item xml:id="i-6um49AhKnzxjm26WfLr67f">
              Sara Gille (SD)
            </item>
            <item xml:id="i-6T6ojvR1dEk6iykWDR7fBU">
              Mats Nordberg (SD)
            </item>
          </list>
        </div>
      </div>
    </body>
  </text>
</TEI>
