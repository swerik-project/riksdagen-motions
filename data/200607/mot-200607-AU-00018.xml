<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200607-AU-00018">
  <teiHeader>
    <fileDesc>
      <titleStmt>
        <title>En arbetslöshetsförsäkring för arbete</title>
        <author corresp="i-RnWtNUQCpycyMXbuRLTXcR">av Josefin Brink m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>En arbetslöshetsförsäkring för arbete</title>
          <idno type="rdwebb">GU02A18</idno>
          <rs type="number">A18</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/GU02A18/text</ref>
          <ref type="dokument_url_html">http://data.riksdagen.se/dokument/GU02A18</ref>
          <ref type="dokumentstatus_url_xml">http://data.riksdagen.se/dokumentstatus/GU02A18</ref>
          <ref type="doc">http://data.riksdagen.se/fil/EB9F7013-1476-434C-8F38-D36F2740F86E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-mN8mVTBvBYjtHLNThWLo4</idno>
            <name>Kalle Larsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-Sn3HArFcXWQDenVvrpFSQe</idno>
            <name>LiseLotte Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="basedOn" xml:id="i-J3eCyK6ZYNSMspwX3o1TCB"/>
        <correspContext corresp="i-J3eCyK6ZYNSMspwX3o1TCB">
          <ref>Proposition 2006/07:15</ref>
        </correspContext>
        <correspAction xml:id="i-4ipud8xPE1RED9RNzF8KEB" type="signed"/>
        <correspContext corresp="i-4ipud8xPE1RED9RNzF8KEB">
          <note type="signatory" corresp="i-RnWtNUQCpycyMXbuRLTXcR"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-mN8mVTBvBYjtHLNThWLo4"/>
          <note type="signatory" corresp="i-Sn3HArFcXWQDenVvrpFSQe"/>
          <note type="signatory" corresp="i-FAhoYDeAxVXRZmnF5LnHgv"/>
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-2aZQBvMx8o6ihusfvExbt8"/>
        </correspContext>
        <correspAction type="referral" xml:id="i-XYDVhRW6Yb1SnQNEHEtS6e">
          <date when="2006-12-05"/>
        </correspAction>
        <correspAction type="dismissal" xml:id="i-4DTXXzBKerRT8u9vHKw3Nn">
          <date when="2006-12-04"/>
        </correspAction>
        <correspAction type="transfer" xml:id="i-T4XcAKgmjC2nL42KymhYRi">
          <date when="2006-12-01"/>
        </correspAction>
        <correspAction type="submission" xml:id="i-L6FTNjChfeoxUSVs68C9Ft">
          <date when="2006-12-01"/>
        </correspAction>
        <correspAction type="assigned" xml:id="i-Ph6GEDKKMJ6bcmwq6PicxW"/>
        <correspContext corresp="i-Ph6GEDKKMJ6bcmwq6PicxW">
          <ref type="assignedTo">Arbetsmarknadsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="TOC" xml:id="i-9wdXq2gaeYkPmsqGurC1dV">
          <head xml:id="i-WdtRCQT17owyQYcAybJzvx">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 2
            </item>
            <item>
              4 Nya regler i lagen om arbetslöshetsförsäkring 4
            </item>
            <item>
              4.1 Sänkta ersättningsnivåer leder till låglönejobb 5
            </item>
            <item>
              4.2 Arbetsvillkoret 6
            </item>
            <item>
              4.3 Studerandevillkoret 7
            </item>
            <item>
              4.4 Den överhoppningsbara tiden 8
            </item>
            <item>
              4.5 Normalarbetstidens beräkning 9
            </item>
            <item>
              5 Nya regler i lagen om arbetslöshetskassor 9
            </item>
            <item>
              5.1 Avgifter till fackförening och arbetslöshetskassa 10
            </item>
            <item>
              5.2 Avgifter påverkar anslutningsgraden i fackförening och a-kassa
              11
            </item>
            <item>
              6 Konsekvenserna av regeringens politik 11
            </item>
            <item>
              6.1 Ekonomiska konsekvenser 11
            </item>
            <item>
              7 Ärendet och dess beredning 12
            </item>
            <item>
              7.1 Remissinstanserna är kritiska 12
            </item>
            <item>
              7.2 Betydelsen av regeringens beredning 13
            </item>
          </list>
        </div>
        <div type="motProposal" subtype="förslag">
          <head xml:id="i-JwyKxEjVpfZCCr8hg9eKov">
            2 Förslag till riksdagsbeslut
          </head>
          <list style="ol">
            <item xml:id="i-UHUy77uLcXNMD1V6q13Nv7">
              Riksdagen avslår regeringens proposition 2006/07:15 En arbetslöshetsförsäkring
              för arbete.
            </item>
            <item xml:id="i-SD71iXUqsFmu6QCyKXNB3D">
              Riksdagen tillkännager för regeringen som sin mening vad i motionen
              anförs om att regeringen bör behandla genomgripande förändringar
              i sedvanlig ordning genom utredning med konsekvensanalys av de
              föreslagna förändringarna samt sedvanligt remissförfarande.
            </item>
          </list>
        </div>
        <div type="motContent">
          <head type="h1" xml:id="i-RNpPMKadmjAbE6JVzGRYjU">
            En arbetslöshetsförsäkring för arbete
          </head>
          <head type="h1" xml:id="i-Q3cVfgdJD2syzUixBJkxfi">
            3 Inledning
          </head>
          <p xml:id="i-6emYb9kWCoXdquURxJv1yt">
            I proposition 2006/07:15 En arbetslöshetsförsäkring för arbete
            föreslår regeringen de lagändringar som ska möjliggöra nedskärningarna
            i a-kassan. De föreslagna försämringarna kommer att resultera
            i en dyrare, sämre och mer orättvis arbetslöshetsförsäkring. Det
            sammantagna resultatet av regeringens förslag är att utanförskapet
            och klyftorna i samhället växer. Vänsterpartiet avvisar alla regeringens
            föreslagna försämringar. Därför yrkar vi avslag för proposition
            2006/07:15. Detta bör riksdagen besluta.
          </p>
          <p xml:id="i-DY6aCezhoRjQ8Cgdp17M5v">
            Vänsterpartiet instämmer i regeringens bedömning att det behövs
            förändringar i arbetslöshetsförsäkringen och på arbetsmarknaden.
            Men till skillnad från regeringen vill vi inte försämra arbetslöshetsförsäkringen
            utan i stället förbättra den genom höjda ersättningsnivåer och
            slopat inträdeskrav. Bara genom kvalitetsförbättringar kan vi
            försvara den solidariskt finansierade arbetslöshetsförsäkringen
            som i dag är på väg att urholkas. Till skillnad från regeringen
            vill vi också satsa på fler jobb och bättre möjligheter för arbetslösa
            att återgå till arbetsmarknaden.
          </p>
          <p xml:id="i-APkUgR2wWkM5aFpKx3RSpL">
            Högeralliansen gick till val på att det ska löna sig att arbeta
            och utgår därmed ifrån att det i dag lönar sig att vara arbetslös.
            Det visar på en tvivelaktig människosyn och tyder på stor okunskap
            om och/eller flagrant ointresse för vanliga människors livsvillkor.
            Arbetslösheten beror inte på att människor är lata och kalkylerar
            fördelarna med a-kassa mot fördelarna av arbete. Den beror på
            att det saknas arbetstillfällen för alla som kan och vill arbeta.
            Det förhållandet kommer att bestå så länge som full sysselsättning
            inte är det övergripande målet i den ekonomiska politiken. Några
            ambitioner att ersätta den ensidiga inflationsbekämpningen med
            ett mål om full sysselsättning har inte regeringen. I stället
            hänvisar regeringen i proposition 2006/07:15 till uppskattningar
            från OECD av hur den så kallade jämviktsarbetslösheten kan antas
            minska genom försämringar i arbetslöshetsersättningen. Förutom
            att OECD:s uppskattningar knappast kan appliceras på den svenska
            arbetsmarknaden ens enligt OECD:s rapportförfattare själva, ger
            hänvisningen i propositionen en tydlig signal om att full sysselsättning
            inte är målet med regeringens politik. Mot den bakgrunden är det
            uppenbart att det inte är bekämpning av arbetslösheten som är
            regeringens huvudsakliga syfte med förändringarna i arbetslöshetsförsäkringen,
            utan att sätta hårdare press på såväl de arbetslösa som de löntagare
            som har jobb.
          </p>
          <p xml:id="i-UXdtvUqJd6hTezxhXs1yWi">
            Med regeringens politik kommer många människor att bli utförsäkrade
            och förpassas till en ekonomiskt mycket utsatt situation. Samtidigt
            som allt färre får ta del av försäkringen och ersättningen försämras,
            ska riskerna och kostnaderna för arbetslösheten övervältras på
            enskilda löntagare. Avgifterna för medlemskap i fackförening och
            a-kassa blir avsevärt högre, arbetslöshetsförsäkringens legitimitet
            urholkas och de lägre ersättningsnivåerna sätter en press nedåt
            på de lägsta lönerna.
          </p>
          <p xml:id="i-HNmWHcF2yGqJE6j2TtDDSw">
            Särskilt allvarligt är att de i propositionen föreslagna reglerna
            för arbetslöshetsförsäkringen sammantaget kommer att drabba gruppen
            kvinnor betydligt hårdare än gruppen män. Det skärpta arbetsvillkoret,
            den höjda avgiften som även ska betalas av deltidsarbetande och
            de sänkta ersättningsnivåerna slår oproportionerligt hårt mot
            gruppen kvinnor, eftersom kvinnor oftare än män är hänvisade till
            tillfälliga anställningar, deltidsanställningar och låga löner.
            Det är anmärkningsvärt att regeringen, trots upprepad kritik på
            just denna punkt vägrat att justera förslaget så att det åtminstone
            kan anses neutralt ur jämställdhetssynpunkt.
          </p>
          <p xml:id="i-6gehrFdUCd4Vb7kCAbKxuG">
            Även unga och andra med svag förankring på arbetsmarknaden, exempelvis
            invandrade och personer med långvariga sjukskrivningar bakom sig
            kommer att drabbas orimligt hårt av regeringens förslag. Höginkomsttagare
            med stark förankring på arbetsmarknaden och liten risk för arbetslöshet
            å andra sidan, får se sin trygghet i försäkringen urholkas genom
            det sänkta taket. Försämringarna riskerar därmed bidra till att
            den generella välfärden urholkas eftersom fler i denna grupp kommer
            att anse sig ha allt mindre nytta av den gemensamma försäkringen
            och i stället söka sig till privata försäkringslösningar.
          </p>
          <p xml:id="i-WcwGMP4D8Uc3GA57m9Kxja">
            Sammantaget medför regeringens föreslagna försämringar att arbetslöshetsförsäkringen
            blir sämre som omställningsförsäkring för hela löntagarkollektivet.
            Detta i sin tur kan komma att få negativa konsekvenser på hela
            samhällsekonomin, eftersom den ökade otryggheten riskerar att
            leda till ett ökat motstånd mot strukturomvandling på arbetsmarknaden.
          </p>
          <p xml:id="i-PA5wZPmMQzksh5jQtoW7Rs">
            Följden av regeringens politik kan bli att dels löntagare med
            små ekonomiska resurser, dels de med minskad nytta av försäkringen
            väljer att lämna a-kassan. För den förra gruppen innebär det minskad
            ekonomisk trygghet vid arbetslöshet, medan den senare gruppens
            avhopp från försäkringen framför allt skulle få allvarliga konsekvenser
            för systemets finansiering.
          </p>
          <p xml:id="i-SzGcK72RGzAprB1xnjGo4N">
            Risken är också överhängande att många löntagare lämnar sin fackförening
            av ekonomiska skäl. En sådan utveckling skulle försvaga fackföreningarna
            och vanliga löntagares möjligheter att tillvarata sina intressen
            och rättigheter. På sikt innebär det att maktbalansen på arbetsmarknaden
            förskjuts till arbetsgivarnas fördel, och att den svenska modellen
            med relativt jämnstarka parter undermineras.
          </p>
          <head type="h1" xml:id="i-GoCLf5Y4SmUFuuevQQM4Vp">
            4 Nya regler i lagen om arbetslöshetsförsäkring
          </head>
          <p xml:id="i-RS8F2BpLPuAyNi1o3jkDbD">
            Arbetslöshetsförsäkringen ska vara en omställningsförsäkring
            som ger ekonomisk trygghet under tiden man söker eller utbildar
            sig för ett nytt arbete. Arbetslöshetsförsäkringen ska också fungera
            som en gemensam samhällelig försäkring mot att desperation uppstår
            hos den som förlorar arbetet så att den enskildes otrygghet leder
            till lönedumpning och därmed en ständig, gemensam otrygghet. Eftersom
            en generös a-kassa minskar lönekonkurrensen mellan dem som har
            arbete och de arbetslösa är a-kassan också en löneförsäkring för
            dem som har arbete. A-kassan är också viktig eftersom den underlättar
            strukturomvandling på arbetsmarknaden.
          </p>
          <p xml:id="i-8TFuBhTai8Y5xozNroNZTr">
            För att arbetslöshetsförsäkringen ska fungera på ovan nämnda
            sätt måste den ge flertalet löntagare en fullgod inkomstrelaterad
            ersättning vid arbetslöshet. Om allt färre får adekvat ersättning
            undergrävs försäkringens trovärdighet och de gemensamma systemen
            försvagas. I dag finns flera begränsningsregler i arbetslöshetsförsäkringen
            som får en sådan effekt. Ersättningstaket motsvarar i dag en månadsinkomst
            på 20 075 kr de första hundra ersättningsdagarna och därefter
            18 700 kr. Löntagare med löner över taket är underförsäkrade.
            Detta är redan i dag ett stort problem. Arbetslöshetskassornas
            samorganisation (SO) visar att bara 52 procent av de arbetslösa
            som är anslutna till en a-kassa får de stipulerade 80 procenten
            av sin tidigare inkomst. Det betyder att 48 procent av de arbetslösa
            är underförsäkrade. Orsaken till denna urholkning av arbetslöshetsförsäkringen
            är att ersättningen inte följt löneutvecklingen och att taket
            i försäkringen inte har höjts sedan 2002.
          </p>
          <p xml:id="i-3K4D2HBNrG6cLMe46GjLd9">
            Att många slår i taket hotar också golven i försäkringen. Grupper
            med höga löner tilläggsförsäkrar sig. Därmed uppstår en erosionsrisk
            för det kollektiva systemet och riskerna övervältras helt på dem
            med svagast position på arbetsmarknaden.
          </p>
          <p xml:id="i-Q3gDbhMGLAyFQJ7DFim9h1">
            Regeringens förslag innebär att ännu färre löntagare kommer att
            få full kompensation från arbetslöshetsförsäkringen. Enligt en
            rapport från TCO kommer 90 procent av TCO-förbundens medlemmar
            att vara underförsäkrade om regeringens föreslagna förändringar
            av a-kassan genomförs. Systemets legitimitet urholkas alltså ytterligare
            i ett läge då den i stället behöver stärkas.
          </p>
          <p xml:id="i-4TxZvTPoxK6UCSm1VLRoFk">
            Vänsterpartiet anser tvärtemot regeringen att fler bör omfattas
            av försäkringsskyddet, så att rättvisan och legitimiteten i systemet
            ökar. Vi föreslår därför i stället höjda tak i försäkringen i
            ett första steg, och därefter också en höjning av den lägsta ersättningsnivån.
          </p>
          <p xml:id="i-TGaPEhX2dKvDEY9s3QDaY1">
            Den trygghet som en heltäckande arbetslöshetsförsäkring baserad
            på inkomstbortfallsprincipen kan ge, är en del av en progressiv
            näringspolitik. En relativt hög a-kassa motverkar lönedumpning
            och ökar samtidigt beredskapen för omställning. Det gör också
            att arbetstagarnas organisationer, när de tillvaratar medlemmarnas
            intressen, kan vara positiva till risktagande på andra sätt. Detta
            lägger grunden för produktivitetsökningar och till ett ekonomiskt
            vägval, där Sverige konkurrerar med förbättrad produktion med
            ökat kunskapsinnehåll. Regeringens förslag ingår i ett bredare
            batteri av åtgärder som har en annan grundsyn på Sveriges ekonomiska
            utveckling. Syftet är här att skapa en låglönemarknad och större
            samhällsklyftor. Detta är en väg som Vänsterpartiet avvisar.
          </p>
          <head type="h2" xml:id="i-DUzX7ZbcJTxQwKvj97Ycqo">
            4.1 Sänkta ersättningsnivåer leder till låglönejobb
          </head>
          <p xml:id="i-PmcjvJdHZ2fnTdU86kzLA9">
            Regeringen föreslår en sänkning av taket i arbetslöshetsförsäkringen
            till 18 700 kr per månad. 80 procent av detta belopp motsvarar
            en högsta dagpenning om 680 kr per dag eller 14 960 kr per månad
            i inkomstrelaterad arbetslöshetsförsäkring mellan dag 1 och 200.
            Vidare föreslår regeringen en sänkning av ersättningsnivån i arbetslöshetsförsäkringen
            till 70 procent mellan dag 201 och 300 och 65 procent efter 300
            dagar. Därefter ska arbetslösa medverka i en så kallad jobbgaranti
            som påminner om dagens aktivitetsgaranti. Men enligt regeringens
            förslag ska det vara obligatoriskt att medverka i jobbgarantin
            för att vara berättigad till aktivitetsstöd. Personer med försörjningsansvar
            för barn ska få en 70-procentig arbetslöshetsersättning i maximalt
            450 ersättningsdagar. Att på detta sätt koppla rätten till ersättning
            till familjeförhållanden är ett avsteg från grundprincipen att
            försäkringen är individuell och kopplad till arbetsinkomsten.
          </p>
          <p xml:id="i-4fx7VGTGCHLbHA124L6PG6">
            Följden av regeringens planerade försämringar i arbetslöshetsförsäkringen
            är att arbetslösa kommer att få en väsentligt försämrad levnadsstandard.
            Enligt Arbetslöshetskassornas samorganisation (SO) kommer 110
            000 personer att få sänkt ersättning från 80 till 65 procent redan
            vid årsskiftet. Det är de långtidsarbetslösa som står långt ifrån
            arbetsmarknaden och har svårast att komma tillbaka, som på detta
            sätt drabbas särskilt hårt av regeringens politik. Även barn till
            långtidsarbetslösa drabbas och ännu fler barn kommer att växa
            upp i fattigdom. Det är sannolikt att de sänkta ersättningsnivåerna
            leder till ett ökat behov av försörjningsstöd.
          </p>
          <p xml:id="i-TkWSFycpinFB4qGHt3Xf6K">
            Syftet med sänkta ersättningsnivåer är inte att få fler i arbete
            det skapas inte fler riktiga jobb av att människor blir fattigare.
            Huvudsyftet är att sänka de lägsta lönerna på arbetsmarknaden.
            Redan i dag får en arbetslös inte tacka nej till ett arbete om
            det ger 90 procent i lön av det man får ut i ersättning från a-kassan.
            Det sätter ett slags lägsta nivå på lönerna, som påverkar lönestrukturen
            också för dem som har jobb. Det finns således ett starkt samband
            mellan ersättningar från arbetslöshetsförsäkringen och de lägsta
            lönerna på arbetsmarknaden.
          </p>
          <p xml:id="i-KD4mLHJdAnUUmKfpJuZSba">
            I Moderaternas budgetmotion 2005/06:Fi240 s. 18 står det: Högre
            ersättning i sjukförsäkringen gör det mer lönsamt att inte arbeta.
            Det driver upp lönekraven och ökar frånvaron, vilket leder till
            lägre sysselsättning och högre arbetslöshet. Moderaterna erkänner
            alltså sambandet mellan ersättningsnivåer i trygghetssystemen
            och lönenivåer, även om man i den ovan nämnda motionen inte nämner
            arbetslöshetsersättningen, där sambandet är ännu tydligare. Svenskt
            Näringsliv, som är positivt till förändringarna i a-kassan, skriver
            i sitt remissyttrande: En hög ersättningsnivå innebär att de arbetslösa
            dels höjer den lägsta lön de är beredda att arbeta för, dels söker
            arbete mindre aktivt (eftersom inkomstskillnaden mellan att ha
            och inte ha arbete minskar).
          </p>
          <p xml:id="i-NtnewBjtfXzutmqFmp8HBa">
            Med regeringens politik innebär det att man som arbetslös med
            maximal ersättning från a-kassan efter 300 dagar kan bli skyldig
            att ta ett jobb som motsvarar 90 procent av ersättningen, dvs.
            13 500 kr i månadslön för heltidsarbete oavsett vad man har tjänat
            tidigare. För en person som tidigare varit lågavlönad blir det
            ännu värre. En person som före arbetslöshet har haft en månadslön
            på 15 000 kr per månad, får efter 300 dagar 65 procent vilket
            motsvarar 9 750 kr per månad. Med den ersättningen blir arbetslösa
            skyldiga att acceptera jobb med en lön om 8 775 kr per månad för
            heltidsarbete. Enligt LO:s lönerapport 2006 är genomsnittslönen
            för LO-kvinnor 17 500 kr per månad och 20 200 kr per månad för
            LO-män. Genomsnittslönen för alla arbetare är 19 100 kr per månad.
            För en LO-kvinna som blir arbetslös blir ersättningen efter 300
            dagars arbetslöshet således 11 375 kr per månad, vilket innebär
            att hon kan tvingas ta ett jobb med 10 200 kr i lön per månad.
          </p>
          <p xml:id="i-Ty9BYenojt7io8YKi9nGpM">
            De föreslagna sänkningarna av ersättningsnivåerna kommer följaktligen
            att sätta kraftig press på de lägsta lönerna nedåt. När allt färre
            klarar sig på ersättningen från a-kassan ökar konkurrensen om
            de lågavlönade jobben. Då tvingas fackföreningarna bli mer återhållsamma
            i sina löneanspråk och de lägsta lönerna sjunker. I rapporten
            Hur tänker alliansen vem ska arbeta mer? från augusti 2006 skriver
            LO-ekonomerna Dan Andersson och Anna-Kirsti Löfgren:
          </p>
          <p xml:id="i-2ULssuVr9Du9PBS939TKUY">
            Alliansens metod är att med obligatorisk a-kassa och sänkta ersättningsnivåer
            minska fackföreningarnas styrka att hävda kollektivavtalens lägsta
            lönenivåer. Detta kommer att ge smittoeffekter på andra låglöneområden.
            Det uppstår låglönemarknader, också för vuxna, med jobb där månadslönen
            för heltidsarbete kan förväntas ligga mellan 10 000 och 12 000
            kronor. Alliansens politik ger knappast en markant ökad sysselsättning.
            Det uppstår i stället sannolikt starka krafter mot förändringarna
            på arbetsmarknaden (2006 s. 43).
          </p>
          <p xml:id="i-NbdW6HwDBj8RDhNb1CuSct">
            De lägsta lönerna på arbetsmarknaden återfinns i dag i kvinnodominerade
            yrken inom vård, omsorg, service och handel, där också många personer
            med utomeuropeisk bakgrund återfinns. Effekten av regeringens
            politik riskerar därmed att ytterligare öka de strukturella löneskillnaderna
            mellan kvinnor och män och mellan infödda och invandrade på arbetsmarknaden.
          </p>
          <head type="h2" xml:id="i-Av4VamS3KM6ib7i65awmga">
            4.2 Arbetsvillkoret
          </head>
          <p xml:id="i-WZZYP6rAHXYdVukAtcSZoi">
            Regeringen föreslår i proposition 2006/07:15 att det så kallade
            arbetsvillkoret, dvs. kravet för att vara berättigad till ersättning
            från a-kassan, i lagen (1997:238) om arbetslöshetsförsäkring ska
            skärpas ytterligare från dagens 70 till 80 timmars arbete i månaden
            i minst 6 månader under en 12-månadersperiod. Regeringen föreslår
            också att det alternativa arbetsvillkoret skärps. I dag är det
            alternativa arbetsvillkoret 450 timmars arbete under en sammanhängande
            period av 6 månader, med minst 45 timmars arbete varje månad.
            Regeringen föreslår att det alternativa arbetsvillkoret skärps
            till arbete i minst 480 timmar under en sammanhängande tid av
            6 månader och minst 50 timmars arbete varje månad.
          </p>
          <p xml:id="i-139vfoAoEJEu5pWf1XaKnZ">
            Att skärpa arbetsvillkoret är ett steg i fel riktning eftersom
            det innebär att de visstidsanställda försätts i en ännu mer osäker
            ställning på arbetsmarknaden. Utvecklingen på arbetsmarknaden
            har gått mot allt fler tidsbegränsade anställningar. Vänsterpartiet
            menar att möjligheten att erbjuda tidsbegränsade anställningar
            bör inskränkas för att öka tryggheten på arbetsmarknaden. Regeringen
            vill gå i motsatt riktning och föreslår i stället en utökad rätt
            för arbetsgivarna att anställa på visstid. Mot denna bakgrund
            innebär regeringens förslag till ändrade arbetsvillkor en politik
            för kraftigt ökad otrygghet för en stor och växande grupp på arbetsmarknaden.
          </p>
          <p xml:id="i-X14ZMns1vTVesowsZT7QTg">
            Även om arbetsrätten förbättras på det sätt som Vänsterpartiet
            verkar för kommer flera grupper att ha stor rörlighet på arbetsmarknaden
            på grund av yrkets villkor. Detta gäller t.ex. kulturarbetare,
            vars möjligheter till trygga fasta anställningar är mycket små.
            I första hand bör givetvis kulturarbetarnas allmänna villkor förbättras,
            men så länge som arbetsmarknaden för denna grupp ser ut som den
            gör måste möjligheten till ersättning från arbetslöshetsförsäkringen
            mellan uppdragen garanteras.
          </p>
          <p xml:id="i-PqGQDvaKRJatS6APPrTfCa">
            Skärpningen av arbetsvillkoret kommer också att drabba deltidsanställda
            i hög utsträckning. Med ett krav på 70 timmars arbete i månaden
            finns det en marginal för t.ex. sjukfrånvaro om man jobbar halvtid.
            Med en skärpning till 80 timmars arbete i månaden försvinner dessa
            marginaler, och det räcker med att vara frånvarande en dag på
            grund av sjukdom för att gå miste om sin rätt till ersättning.
            Det drabbar också deltidsanställda som jobbar inom sektorer där
            man har lägre normalarbetstid än 40 timmar per vecka, där en tjänst
            på 50 procent per definition inte räcker för att uppfylla arbetsvillkoret.
            Med regeringens politik får dessa människor problem att kvalificera
            sig för ersättning från a-kassan. Att en majoritet av dem som
            är deltidsanställda är lågavlönade kvinnor gör att regeringens
            förslag också i denna del slår orimligt hårt mot gruppen kvinnor.
          </p>
          <p xml:id="i-55WaNroSc2kmtGsdXXzsnW">
            Kvinnor jobbar deltid av olika skäl. Regeringen menar att helheten
            i politiken kommer att göra det mer lönsamt att gå från deltid
            till heltid, vilket anses gynna kvinnor särskilt. Man utgår alltså
            från att marginaleffekter är det enda skälet till att många kvinnor
            väljer att jobba deltid, vilket är en grov förenkling. Regeringen
            bortser dessutom helt från det faktum att minst 200 000 personer
            på den svenska arbetsmarknaden är deltidsarbetslösa, det vill
            säga de önskar och kan jobba heltid, men arbetsgivaren erbjuder
            bara deltid. Av dessa är drygt 170 000 kvinnor, nästan samtliga
            LO-medlemmar med låga löner. Regeringens förslag bidrar därmed
            även i denna del till att fördjupa redan existerande strukturella
            orättvisor på arbetsmarknaden.
          </p>
          <head type="h2" xml:id="i-Kxx622Pg1jSNrrZ4CJenqp">
            4.3 Studerandevillkoret
          </head>
          <p xml:id="i-KWC7SNCVoyFnrwFCCpKYz2">
            I proposition 2006/07:15 föreslår regeringen att studerandevillkoret
            i 18 § lagen (1997:238) om arbetslöshetsförsäkring ska slopas.
            Studerandevillkoret ger i dag arbetssökande personer, som inte
            är medlemmar i någon a-kassa, rätt till grundbeloppet i arbetslöshetsförsäkringen
            under förutsättning att de varit inskrivna på arbetsförmedlingen
            under minst 90 dagar under en period om tio månader efter avslutade
            heltidsstudier under minst ett läsår. Under 2005 gav bestämmelsen
            38 000 personer, som gått från heltidsstudier till arbetslöshet,
            rätt till grundbeloppet i arbetslöshetsförsäkringen.
          </p>
          <p xml:id="i-GyiMMp51cjvnqzbAdqvZbw">
            I och med att studerandevillkoret tas bort blir dessa personer
            utförsäkrade och försatta i en ekonomiskt utsatt situation direkt
            efter avslutade studier. Redan i dag är det många nyutexaminerade
            akademiker som har problem att få jobb. Om deras ekonomiska situation
            förvärras ytterligare riskerar dessutom den sociala snedrekryteringen
            till högskolan att öka. Studerande bör koncentrera sig på att
            fullfölja studierna i stället för att oroa sig för sin försörjning.
          </p>
          <p xml:id="i-TpzMtKkppkztxAWuvqRUzE">
            Borttagandet av studerandevillkoret bidrar också till att underminera
            a-kassans betydelse som omställningsförsäkring, eftersom det innebär
            en större ekonomisk risk att säga upp sig från sitt jobb för att
            skaffa sig en utbildning. För många arbetsgivare är det ett stort
            problem att finna personer med rätt kompetens till utlysta tjänster.
            Det gäller i synnerhet små och medelstora företag. Att regeringen
            lägger flera förslag som försämrar möjligheten till kompetensutveckling
            försämrar möjligheten till god matchning och därmed framtidens
            jobbtillväxt. Vänsterpartiet anser därför att studerandevillkoret
            bör finnas kvar i arbetslöshetsförsäkringen.
          </p>
          <head type="h2" xml:id="i-6A7CCswa2LH3Y3jqia7yxW">
            4.4 Den överhoppningsbara tiden
          </head>
          <p xml:id="i-5Gej6tBsnRhHXiSHxXhkEk">
            Regeringen föreslår i proposition 2006/07:15 att den överhoppningsbara
            tiden i lagen (1997:238) om arbetslöshetsförsäkring ska begränsas
            från dagens sju år till högst fem år. Den överhoppningsbara tiden
            möjliggör att man kan behålla sin rätt till inkomstrelaterad ersättning
            trots en frånvaro från arbetsmarknaden på grund av t.ex. sjukdom,
            deltagande i arbetsmarknadspolitiskt program, avslutade studier
            eller föräldraledighet. Genom att den överhoppningsbara tiden
            förkortas, kommer personer som exempelvis studerar och är föräldralediga
            under en sexårsperiod att mista sin rätt till ersättning. Även
            denna del i regeringens förslag kommer att missgynna kvinnor,
            eftersom kvinnor i genomsnitt tar ut 80 procent av föräldraledigheten.
            Dessutom blir det problem för de människor som under lång tid
            vårdat en nära anhörig eller de som råkat ut för en arbetsskada
            och har behov av rehabilitering. En förkortning av den överhoppningsbara
            tiden leder till att många människor blir utförsäkrade och försatta
            i en ekonomiskt utsatt situation.
          </p>
          <p xml:id="i-XTMNEJMj4vBqiBP7dhFxzi">
            Vänsterpartiet anser att den överhoppningsbara tiden i 17 a §
            lagen (1997:238) om arbetslöshetsförsäkring även fortsättningsvis
            bör vara sju år. Samhället bör uppmuntra personer som är långtidsfrånvarande
            från arbetsmarknaden och förtidspensionärer att söka sig tillbaka
            till arbetsmarknaden. För att det ska vara möjligt måste dessa
            människor ha en ekonomisk trygghet under perioden som de är arbetssökande
            och står till arbetsmarknadens förfogande. Med en relativt lång
            överhoppningsbar tid kan även personer med långvarig frånvaro
            från arbetsmarknaden bli arbetssökande och samtidigt vara garanterade
            en ekonomisk trygghet.
          </p>
          <head type="h2" xml:id="i-2mTgVMKwH29DVAu694PuhH">
            4.5 Normalarbetstidens beräkning
          </head>
          <p xml:id="i-Ccii3cwiCTiPRkK4orPopk">
            Regeringen föreslår i proposition 2006/07:15 att normalarbetstiden
            ska beräknas på den genomsnittliga arbetstiden under en ramtid
            av tolv månader, i stället för dagens sex månader. Denna del i
            regeringens förslag slår hårt mot deltidsarbetande och visstidsanställda.
            I praktiken innebär det att tiden för att kvalificera sig för
            full inkomstrelaterad försäkring fördubblas. För personer som
            endast är anställda 6 månader innebär det att man bara får hälften
            så hög ersättning som i dag. Liksom flera andra delar i förslaget
            kommer denna regeländring att öka redan existerande strukturella
            orättvisor på arbetsmarknaden, genom att den främst kommer att
            drabba kvinnor, unga och utlandsfödda. Vänsterpartiet avvisar
            därför en förändring av normalarbetstidens beräkning.
          </p>
          <head type="h1" xml:id="i-KbYbwBAW9BjiCJF4XCgfVF">
            5 Nya regler i lagen om arbetslöshetskassor
          </head>
          <p xml:id="i-UTKHixv7nvdqPufhk3ZzKs">
            Regeringen föreslår att allt färre ska få ta del av arbetslöshetsförsäkringen
            och att ersättningen ska försämras. Regeringen föreslår även att
            arbetslöshetsförsäkringen ska bli dyrare för den enskilde och
            därigenom att individen ska bära riskerna för arbetslösheten trots
            att den är ett gemensamt samhällsproblem som individen inte kan
            påverka genom sitt eget beteende. Den politik som föreslås i proposition
            2006/07:15 och proposition 2006/07:1 vad gäller egenavgifter till
            a-kassan kommer att få allvarliga fördelningseffekter och leda
            till växande klyftor mellan hög- och låginkomsttagare. Politiken
            riskerar vidare att försvaga fackföreningarna och därmed löntagarnas
            möjligheter att tillvarata sina intressen och rättigheter. Slutligen
            kommer politiken att urholka legitimiteten för arbetslöshetsförsäkringen
            och därmed för den generella välfärden.
          </p>
          <p xml:id="i-SWvpatcJJbNAtxosCEEufo">
            Regeringen aviserar i proposition 2006/07:15 att man ska återkomma
            under 2007 med förslag om obligatoriskt medlemskap i a-kassan
            för alla som förvärvsarbetar.
          </p>
          <p xml:id="i-6Bwij3btEXetYbBVNsT8V9">
            Det finns många problem med att göra medlemskapet i arbetslöshetsförsäkringen
            obligatoriskt. Ett problem för arbetarrörelsen är att fackföreningarna
            och löntagarnas ställning försvagas. Dagens system går ut på att
            det finns en nära koppling mellan fackföreningen och arbetslöshetskassan.
            Om medlemskap i a-kassan blir obligatoriskt för att man ska vara
            berättigad till ersättning från arbetslöshetsförsäkringen, samtidigt
            som avgifterna till a-kassan och facket ökar, kommer rimligen
            många arbetstagare att säga upp sitt medlemskap i fackföreningen
            av ekonomiska skäl.
          </p>
          <p xml:id="i-6ashutt811i1eSPGgiY7Be">
            Om a-kassan blir obligatorisk upphör den också att vara rekryteringsargument
            för fackföreningarna. Regeringens försämringar i a-kassan kommer
            att sätta i gång en ond spiral inom fackföreningsrörelsen. När
            medlemsantalet minskar kommer antalet lokala fackklubbar att bli
            färre. Då kommer allt färre i kontakt med fackligt aktiva och
            förtroendevalda, vilket ytterligare försvårar för rekryteringen
            av nya medlemmar. Det finns också en rad oklarheter kring hur
            det obligatoriska medlemskapet ska administreras, vilka som ska
            omfattas och vilka merkostnader som följer av ökad administration.
          </p>
          <p xml:id="i-K9vGktP9mdfs7GwfRF3WmF">
            Regeringens politik har en skarp udd riktad mot facklig organisering
            och därmed arbetstagarnas position på arbetsmarknaden men undviker,
            liksom under valrörelsen, att presentera de långsiktiga intentionerna
            med politiken.
          </p>
          <head type="h2" xml:id="i-5tU6tpycmCNs4LUXpqRSbB">
            5.1 Avgifter till fackförening och arbetslöshetskassa
          </head>
          <p xml:id="i-Y3RrqBKJrzYZLiysJDn9F4">
            Regeringen föreslår i proposition 2006/07:1 att avgifterna till
            a-kassan ska höjas med sammanlagt 14 miljarder kronor 2007. I
            proposition 2006/07:15 föreslås lagändringar som ska möjliggöra
            uttag av högre avgifter om sammanlagt 10 miljarder kronor från
            löntagarna. Utöver de höjda avgifterna avskaffas avdragsrätten
            för medlemskap i fackförening och a-kassa vilket innebär en besparing
            om ytterligare 4 miljarder för regeringen. Regeringen ska också
            avskaffa utjämningssystemet för avgifter mellan arbetslöshetskassor
            och införa differentierade avgifter.
          </p>
          <p xml:id="i-5cPVGR1hzYk37s8Z3QYtru">
            Förslagen innebär en kraftig överfinansiering av arbetslöshetsförsäkringen.
            Samtidigt som försäkringen tillförs 10 miljarder kronor år 2007
            så sjunker kostnaderna med 8 miljarder kronor. Arbetslöshetsförsäkringen
            finansieras i dag fullt ut via medlemsavgifter och arbetsgivaravgifter.
            De höjda avgifterna som regeringen föreslår i proposition 2006/07:15
            syftar därför inte till att finansiera försäkringen utan till
            att beskatta de försäkrade för att sänka andra skatter. Det blir
            i praktiken a-kassornas uppgift i framtiden att vara skatteindrivare.
          </p>
          <p xml:id="i-7caJ5dJg4QeyHGcqZxWrUR">
            Avgiftshöjningen ska inte överstiga 300 kr per månad, men med
            en a-kasseavgift på 300400 kr per månad och slopad avdragsrätt
            kan ett medlemskap i a-kassan komma att kosta 3 600 kr per år.
            Det innebär nästan en femdubbling från dagens 670 kr per år. Tillsammans
            med slopad avdragsrätt för fackföreningsavgift innebär det en
            totalkostnad om ca 4 700 kr per år för medlemskap i fackförening
            och a-kassa.
          </p>
          <p xml:id="i-EwJcH62WGyxHA9R19TBUTt">
            Heltidsarbetslösa ska inte betala den förhöjda avgiften men däremot
            ska deltidsarbetslösa göra det. Enligt regeringen ska även den
            som är arbetslös men får möjlighet att jobba en dag under en månad
            bli skyldig att betala hela avgiften. Det slår orättvist mot de
            deltidsarbetslösa och visstidsanställda som trots låga inkomster
            ska betala lika mycket som heltidsarbetande höginkomsttagare.
            Minst 200 000 personer är i dag deltidsarbetslösa och en majoritet
            på ca 170 000 av dem är kvinnor, de flesta i lågavlönade yrken.
            Eftersom regeringen samtidigt motsätter sig en lagstiftad rätt
            till heltid, institutionaliserar man här en orättvisa i försäkringen.
            Regeringens försämringar bidrar alltså även på detta sätt till
            att öka de strukturella orättvisorna mellan kvinnor och män på
            arbetsmarknaden.
          </p>
          <head type="h2" xml:id="i-TVzuSgpb1xpQEncTKYM3By">
            5.2 Avgifter påverkar anslutningsgraden i fackförening och a-kassa
          </head>
          <p xml:id="i-BCHUyr9Y8mV4rkXQiZHESz">
            Med de föreslagna chockhöjningarna av avgifter kommer sannolikt
            många medlemmar med låga inkomster att lämna facket. Enligt en
            Sifoundersökning som LO-tidningen beställt överväger var tionde
            fackföreningsmedlem, mer än 300 000 personer, att lämna facket
            efter avgiftshöjningen vid årsskiftet. Undersökningen visar att
            det framför allt är yngre personer och låginkomsttagare som överväger
            att lämna facket av rent ekonomiska skäl.
          </p>
          <p xml:id="i-Xaes5vsDibn2JPUfkqAsWr">
            Den fackliga anslutningsgraden är hög i Sverige jämfört med andra
            länder, och en grundförutsättning för att upprätthålla kollektivavtalsmodellen.
            När regeringen underminerar den höga fackliga anslutningsgraden
            attackerar man således en grundförutsättning för den fackliga
            förhandlingsstyrkan, som är en grundsten i den svenska arbetsmarknadsmodellen.
          </p>
          <p xml:id="i-TLta4LPXqQdd6JeudiDRFf">
            Följden av de höjda avgifterna till a-kassan kan bli att många
            löntagare även lämnar sin a-kassa. Det gäller framför allt löntagare
            med små ekonomiska resurser som inte längre anser sig har råd
            att vara med, och höginkomsttagare med låg risk för arbetslöshet
            som inte längre ser nyttan av försäkringen.
          </p>
          <p xml:id="i-8DcoYp58Kp7Tda9Sk5bAJ6">
            Näringsdepartementet skriver i rapporten Arbetslöshetsförsäkringens
            finansiering konsekvenser av en ökad avgiftsfinansiering från
            augusti 2005: Med en ökad avgift blir det alltså fler som väljer
            att inte försäkra sig eller som försöker att finna egna försäkringslösningar.
            Följden blir att avgiften måste höjas ännu mer för att nå en önskad
            intäktseffekt vilket i sin tur medför ytterligare avhopp (s. 7).
            I rapporten drar departementet slutsatsen att en höjning av egenavgiften
            skulle få en rad negativa effekter på arbetslöshetsförsäkringens
            funktion såsom ökad och avtagande intäktsökning genom minskad
            anslutning, ökad förekomst av särlösningar, ökad spänning mellan
            kassor med stora skillnader i arbetslöshetsrisk samt ökad segregering
            mellan starka och svaga grupper vad avser tillgång till bra inkomstskydd.
            Slutsatsen i rapporten är sammantaget att höjda avgifter till
            a-kassan kan leda till minskad legitimitet för hela arbetslöshetsförsäkringen.
            Att försöka kompensera för dessa problem genom att göra försäkringen
            obligatorisk är, som resonemanget ovan visar, en tvivelaktig och
            för fackföreningsrörelsens vidkommande potentiellt förödande strategi.
          </p>
          <head type="h1" xml:id="i-9V34rnAyfq1BdyyCGaCs5d">
            6 Konsekvenserna av regeringens politik
          </head>
          <head type="h2" xml:id="i-G4MCGvLVvvswbqYrNwfXB1">
            6.1 Ekonomiska konsekvenser
          </head>
          <p xml:id="i-X2GEyLko4VUpGMeVKa4Vfr">
            Med regeringens föreslagna försämringar av a-kassan kommer allt
            färre att få tillgång till ersättning från försäkringen, och de
            som får det, får en allt lägre ersättning. Med skärpt arbetsvillkor
            får visstids- och deltidsanställda problem att kvalificera sig
            för ersättning från a-kassa. När regeringen avskaffar studerandevillkoret
            som 2005 gav 38 000 personer som gått från heltidsstudier till
            arbetslöshet rätt till grundbeloppet i a-kassan kommer också många
            nyutexaminerade studenter som inte får jobb att förpassas till
            en ekonomiskt utsatt situation. För de studenter som inte kan
            bli försörjda av sina familjer återstår möjligheten att söka försörjningsstöd.
          </p>
          <p xml:id="i-Cvnomuz74sd7q72CrDZ1yE">
            Regeringens försämringar kommer att leda till dels minskade skatteintäkter
            för kommunerna, dels till ett ökat behov av försörjningsstöd,
            vilket sammantaget riskerar att få allvarliga konsekvenser för
            kommunernas ekonomi. Svenska Kommunförbundets ordförande Ilmar
            Reepalu menar att det kan handla om allt från 100-tals miljoner
            kronor till flera miljarder i ökade kostnader som övervältras
            på kommunernas budgetar när behovet av försörjningsstöd ökar.
            Trots detta uppenbara samband har regeringen inte presenterat
            en ekonomisk konsekvensanalys i detta avseende.
          </p>
          <p xml:id="i-7wH8zHg8fXPHtgTdKjQffG">
            Regeringens politik innebär också ett efterfrågebortfall för
            dem som redan har små inkomster. Dels direkt genom sänkta ersättningsnivåer,
            dels på längre sikt genom den ökade pressen nedåt på de lägsta
            lönerna. Det är inte en särskilt klok politik om målet är att
            den ekonomiska tillväxten också ska leda till fler jobb. Regeringen
            har redan i budgetpropositionen visat att den saknar politik för
            att minska arbetslösheten. Sänkta ersättningar och subventioner
            av nya låglönemarknader, samtidigt som samhällets rika får stora
            skattesänkningar, innebär att grupper som har små marginaler och
            större benägenhet att tillgodose uppdämda konsumtionsbehov får
            än mindre möjligheter. Medan grupper som de senaste decennierna
            haft en exceptionellt god inkomst- och förmögenhetsutveckling
            får mer pengar över till sparande och lyxkonsumtion. Detta är
            en utveckling som förutom att den ökar klyftorna och orättvisorna
            i samhället även leder till minskad privatkonsumtion, vilket särskilt
            kommer att missgynna servicenäringen och dagligvaruhandeln, och
            i förlängningen verka dämpande på hela den ekonomiska tillväxten.
          </p>
          <head type="h1" xml:id="i-A3shtFZQDrGZHV28DkPMdF">
            7 Ärendet och dess beredning
          </head>
          <head type="h2" xml:id="i-AksN3sWBwo7dddP3VYRqjB">
            7.1 Remissinstanserna är kritiska
          </head>
          <p xml:id="i-7VknXYeiYSmTfRFyEoWFTn">
            Proposition 2006/07:15 innehåller förslag till genomgripande
            förändringar i de svenska trygghetssystemen som inte blivit utredda
            i sedvanlig ordning. Remissinstanserna har fått en orimligt kort
            tid på sig att skriva remissvar på promemorian om Finansieringen
            av arbetslöshetsförsäkringen samt remissvar på ett utkast till
            propositionen En arbetslöshetsförsäkring för arbete.
          </p>
          <p xml:id="i-H4rxwn2cM2YbqJYBNxUncs">
            Många remissinstanser är kritiska mot att förslagen är dåligt
            förberedda, att tiden mellan beslut och ikraftträdande är kort
            samt att regelverket är komplicerat. Nästan samtliga remissinstanser
            efterfrågar en mer fördjupad analys eller utredning av förslagen.
            Regeringen har dock valt att inte tillgodose kravet på utredning.
          </p>
          <p xml:id="i-K26BsmdrzhYx17uuVQdcLS">
            Arbetslöshetskassornas samorganisation menar att regeringens
            hantering av ärendet är oacceptabel och att förslagen varken är
            genomlysta eller rättssäkra. Den menar att det blir svårt att
            genomföra förändringarna på ett rättssäkert sätt redan från och
            med årsskiftet 2006/2007. Sveriges a-kassor har 3,8 miljoner medlemmar
            och under 2005 var det 601 000 människor som fick ersättning från
            a-kassan. SO är kritiskt mot att dessa människor riskerar att
            inte få en rättssäker hantering av sina ärenden eftersom regeringen
            har så bråttom. De förändringar som SO inte kan genomföra med
            teknikstöd fr.o.m. den 1 januari 2007 är samordningen med Försäkringskassan
            av nya kompensationsnivåer samt avgiftsbefrielse för heltidsarbetslösa.
            Även Försäkringskassan påpekar i sitt remissvar att ändringarna
            bör träda i kraft först den 1 juli 2007.
          </p>
          <head type="h2" xml:id="i-DEBP4kwiSwHU2wgKuHjDJe">
            7.2 Betydelsen av regeringens beredning
          </head>
          <p xml:id="i-7yBQnuxZ69UKcN17gJy8Nk">
            Regeringsformen 7 kap. 2 § föreskriver att regeringen vid beredning
            av ärenden ska inhämta upplysningar från berörda myndigheter och
            sammanslutningar. I det aktuella fallet har de fackliga organisationerna
            fått en orimligt kort tid på sig att hinna bereda ärendet och
            uttala sig till regeringen. I en så allvarlig fråga, där utgången
            av ett förändrat försäkringssystem innebär en betydande ekonomisk
            förändring för många människor, är det anmärkningsvärt att regeringen
            inte gett mer tid åt organisationer och myndigheter att bereda
            ärendet på ett noggrant och metodiskt sätt. I det aktuella fallet
            blir det extra anmärkningsvärt, eftersom de grupper som löper
            mycket stor risk att drabbas av implementeringsproblemen är just
            grupper som har mycket små kontantmarginaler och helt enkelt skulle
            få extrema problem att klara vardagen om deras inkomster uteblev
            också kortare tider. Vänsterpartiet har därför anmält regeringen
            till riksdagens konstitutionsutskott för granskning om ärendets
            beredning strider mot grundlagen.
          </p>
          <p xml:id="i-K5WAFEh69p2sb5Vdo95P1z">
            Vänsterpartiet har även i motion 2006/07:A346 yrkat att regeringen
            ska tillsätta en utredning för att bereda de mer genomgripande
            förändringarna i a-kassan innan förslag lämnas till riksdagen.
            I en sådan utredning anser vi att alla fackliga centralorganisationer
            borde få tillfälle att medverka samt att regeringen borde återkomma
            till riksdagen med konsekvensbeskrivningar av de föreslagna förändringarna
            i arbetslöshetsförsäkringen vad gäller socialbidragsutvecklingen,
            andelen privata tilläggsförsäkringar, ekonomiska effekter ur ett
            barnperspektiv, effekter på lägsta löner och fördelningseffekter.
          </p>
          <p xml:id="i-PRc8rRJuQD2nXMrQrCWzdn">
            I Lagrådets yttrande om promemorian Finansiering av arbetslöshetsförsäkring
            påpekas att ärendet beretts under en mycket kort tid i Regeringskansliet,
            och att remissinstanserna haft endast en vecka att yttra sig i
            ärendet. Lagrådet anser att beredningen får anses godtagbar mot
            bakgrund av att reformen är att betrakta som ett provisorium i
            avvaktan på förslag om införande av en obligatorisk arbetslöshetsförsäkring.
            Vidare påpekar Lagrådet att remissen saknar ekonomisk konsekvensanalys
            t.ex. vad gäller ökade utgifter för försörjningsstöd om den avsedda
            sysselsättningsökningen uteblir. Lagrådet pekar vidare på att
            tiden för att genomföra förändringarna är anmärkningsvärt kort.
          </p>
          <p xml:id="i-7vCew1Jt8snxDYv88nTKpa">
            Mot bakgrund av den bristfälliga beredningen av proposition 2006/07:15
            vädjar riksdagen till regeringen att i framtiden visa respekt
            för demokratins spelregler och behandla genomgripande förändringar
            i sedvanlig ordning genom utredning med konsekvensanalys samt
            sedvanligt remissförfarande. Detta borde riksdagen som sin mening
            ge regeringen till känna.
          </p>
        </div>
        <div type="motSignatures">
          <list>
            <item xml:id="i-HrLmYim5Fh4NPQonRUvyYp">
              Josefin Brink (v)
            </item>
            <item xml:id="i-NXNF3rfcoesh4911KdDMbW">
              Torbjörn Björlund (v)
            </item>
            <item xml:id="i-RBwb2frGC27DC49JzGhjqr">
              Kalle Larsson (v)
            </item>
            <item xml:id="i-XYRBYvpqWf4SKBETeAJAKf">
              LiseLotte Olsson (v)
            </item>
            <item xml:id="i-BjDJhy6dH2BdubfrwMf9Ln">
              Kent Persson (v)
            </item>
            <item xml:id="i-UJmX8kV31LtwLB6htq6wa6">
              Gunilla Wahlén (v)
            </item>
            <item xml:id="i-GfuRr9RipP44jvM5GhJhYk">
              Alice Åström (v)
            </item>
          </list>
        </div>
      </div>
    </body>
  </text>
</TEI>
