<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-FöU-00246">
  <teiHeader>
    <fileDesc>
      <titleStmt>
        <title>Försvarsmotion</title>
        <author corresp="i-2EZPhWWR7yHztg3zN2aNvh">av Peter Rådberg m.fl. (MP)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Försvarsmotion</title>
          <idno type="rdwebb">H102Fö246</idno>
          <rs type="number">Fö246</rs>
          <orgName type="comitteeAbbreviation">FöU</orgName>
          <ref type="dokument_url_text">http://data.riksdagen.se/dokument/H102Fö246/text</ref>
          <ref type="dokument_url_html">http://data.riksdagen.se/dokument/H102Fö246</ref>
          <ref type="dokumentstatus_url_xml">http://data.riksdagen.se/dokumentstatus/H102Fö246</ref>
          <ref type="doc">http://data.riksdagen.se/fil/7182B555-105E-4CF1-A1B2-FEAF24C56F23</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-2EZPhWWR7yHztg3zN2aNvh</idno>
            <name>Peter Rådberg</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-34FRvyXQKUigF3Qr9AwKJe</idno>
            <name>Bodil Ceballos</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-FeVXF7pVocmUfQoPXGuJKR</idno>
            <name>Valter Mutt</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="man">
            <idno>i-V1piU7dAy9T73Gqt6tm91j</idno>
            <name>Kew Nordqvist</name>
            <state type="partyAffiliation" ref="Q213451">
              <desc>MP</desc>
            </state>
          </person>
          <person gender="woman">
            <idno>i-DLt3BwBDVwBxqxVEki5m5B</idno>
            <name>Annika Lillemets</name>
            <state type="partyAffiliation" ref="Q213451">
              <desc>MP</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-PsjbnfKF6F5ksXGWGqBGWc" type="signed"/>
        <correspContext corresp="i-PsjbnfKF6F5ksXGWGqBGWc">
          <note type="signatory" corresp="i-2EZPhWWR7yHztg3zN2aNvh"/>
          <note type="signatory" corresp="i-34FRvyXQKUigF3Qr9AwKJe"/>
          <note type="signatory" corresp="i-FeVXF7pVocmUfQoPXGuJKR"/>
          <note type="signatory" corresp="i-V1piU7dAy9T73Gqt6tm91j"/>
          <note type="signatory" corresp="i-DLt3BwBDVwBxqxVEki5m5B"/>
        </correspContext>
        <correspAction type="numbering" xml:id="i-RscoiYottBtqn99K7TjgGg">
          <date when="2013-10-08"/>
        </correspAction>
        <correspAction type="submission" xml:id="i-LFDG4HzwENMCxKDEfj3CRW">
          <date when="2013-10-04"/>
        </correspAction>
        <correspAction type="transfer" xml:id="i-2amZRyJANDbDhHCAkCgMFV">
          <date when="2013-10-03"/>
        </correspAction>
        <correspAction type="assigned" xml:id="i-Jof4aQ7XBPNenDHM5PnusD"/>
        <correspContext corresp="i-Jof4aQ7XBPNenDHM5PnusD">
          <ref type="assignedTo">Försvarsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-R2hN9MuiHb2v4XGRQpJmgW">
            Förslag till riksdagsbeslut
          </head>
          <list style="ol">
            <item xml:id="i-8FtA2ST1VUeFhsh4YjkzRS">
              Riksdagen tillkännager för regeringen som sin mening vad som
              anförs i motionen om att ge direktiv till Försvarsmakten att anpassa
              försvaret efter den hotbild och den efterfrågan på internationella
              åtaganden som finns i dag och utifrån det göra tydliga prioriteringar.
            </item>
            <item xml:id="i-CKqW8MSwW6hJXjeUKFwpvg">
              Riksdagen tillkännager för regeringen som sin mening vad som
              anförs i motionen om att regeringen inte kan fatta nödvändiga
              beslut om materielprojekt beroende på oförutsedda förutsättningar
              och att regeringen måste återkomma till riksdagen med sådana förändringar
              gentemot redovisade projekt och fattade beslut.
            </item>
            <item xml:id="i-GkbkB6kitPo8XHCGQwkexV">
              Riksdagen tillkännager för regeringen som sin mening vad som
              anförs i motionen om att Sverige i närtid bör ta initiativ till
              att etablera ett fördjupat nordiskt samarbete om militär transportkapacitet,
              sjukvårdstjänst och utbildning.
            </item>
            <item xml:id="i-9E4V89W1Pm5aV46xMeruBy">
              Riksdagen tillkännager för regeringen som sin mening vad som
              anförs i motionen om att tyngdpunkten för vår säkerhet ska ligga
              i Östersjöregionen.
            </item>
            <item xml:id="i-XfqvwMihSPD9S8PeDs4oS2">
              Riksdagen tillkännager för regeringen som sin mening vad som
              anförs i motionen om att Sverige bör ta initiativ till att skapa
              ett Östersjökommando i EU-regi med uppgift att leda de säkerhetshöjande
              insatserna för sjöfarten i Östersjön och i Nordsjön.
            </item>
            <item xml:id="i-7WPFvvTf7P6ZQ1PuuHQew1">
              Riksdagen tillkännager för regeringen som sin mening vad som
              anförs i motionen om ambitionsnivån att ha 2 000 män och kvinnor
              i internationell tjänst.
            </item>
            <item xml:id="i-Ui87HC2UwvP4CZutQQNbxL">
              Riksdagen tillkännager för regeringen som sin mening vad som
              anförs i motionen om att våra internationella förpliktelser och
              bidrag till internationell fred ska vila på FN-beslut. 1
            </item>
            <item xml:id="i-ZeFwf1NnCPXmPF8xfBvu7">
              Riksdagen tillkännager för regeringen som sin mening vad som
              anförs i motionen om att regeringen bör avveckla den nya Försvarsexportmyndigheten
              inom två år.
            </item>
            <item xml:id="i-XvBKJCi22uGT5Gy7yQWG26">
              Riksdagen tillkännager för regeringen som sin mening vad som
              anförs i motionen om att Sverige måste skapa sig en säkerhetsstrategi
              som vilar på en bredare grund än den vi har i dag.
            </item>
            <item xml:id="i-L8YG7zzgb4XdD16dGx1mz5">
              Riksdagen tillkännager för regeringen som sin mening vad som
              anförs i motionen om att avslå satsningen på JAS Gripen E i enlighet
              med investeringsplan för Försvarsmakten för 2014–2027.
            </item>
            <item xml:id="i-AWJJ1dATbGEWTg3ArLcfZL">
              Riksdagen avslår regeringens förslag till investeringsplan för
              Försvarsmakten för 2014–2027.
            </item>
            <item xml:id="i-EB96Kk7D1A2FWQXoFznjjn">
              Riksdagen tillkännager för regeringen som sin mening vad som
              anförs i motionen om att följa upp FN:s resolutioner 1325 och
              1820 på ett mer adekvat sätt.
            </item>
            <item xml:id="i-XjqBZ8Pyz6nozip6Mt4FPt">
              Riksdagen tillkännager för regeringen som sin mening vad som
              anförs i motionen om att regeringen bör presentera en översyn
              av personalförsörjningen för att klarlägga behovet och därmed
              kostnadsbilden framöver.
            </item>
            <item xml:id="i-QFFTnP7gB1mmdUHK3gZVv7">
              Riksdagen tillkännager för regeringen som sin mening vad som
              anförs i motionen om att regeringen bör återkomma till riksdagen
              med en förändrad syn på materiel- och logistikförsörjningen.
            </item>
            <item xml:id="i-CbeLBRS5DrywqGBwRigjQ">
              Riksdagen tillkännager för regeringen som sin mening vad som
              anförs i motionen om behovet av att vidga den traditionella synen
              på försvarspolitik och vidta sektorsöverskridande åtgärder anpassade
              efter dagens och morgondagens hotbilder.
            </item>
          </list>
          <p xml:id="i-tEQ6953ABqojw4P8HdPmF">
            1 Yrkande 7 hänvisat till UU.
          </p>
        </div>
        <div type="motContent">
          <head type="h1" xml:id="i-MFAUsyw64B7mjSVzCKtRp6">
            Inledning
          </head>
          <p xml:id="i-ECy1FuaQkSw26kTEGrtwys">
            Förutsättningarna för Sveriges försvars- och säkerhetspolitik
            har förändrats i grunden sedan kalla krigets slut. Globaliseringen
            har skapat och kommer även i fortsättningen att skapa nya möjligheter
            och utmaningar. Den globala ekonomiska tyngdpunkten har förskjutits
            alltmer mot Asien. Den säkerhetspolitiska miljön förändras av
            den teknologiska och demografiska utvecklingen, ökad efterfrågan
            på strategiska resurser, beroendet och utvecklingen av flöden,
            konsekvenserna av migration samt urbanisering och klimatförändringar.
          </p>
          <p xml:id="i-Ef8jtpwj68NkzQbBdmea8M">
            Osäkerheten kring utvecklingen i områden som Mellanöstern, delar
            av Afrika och Asien påverkar den globala säkerhetspolitiska miljön.
            Utvecklingen i vårt närområde är viktig för Sveriges säkerhetspolitik.
            Sammantaget leder den fortsatta globaliseringen, tillsammans med
            geopolitiska överväganden, till en förändrad säkerhetspolitisk
            dynamik. Förändringar kan uppstå plötsligt och skeenden utvecklas
            allt snabbare.
          </p>
          <p xml:id="i-9zHMLARJEoCVuihDAdoMM">
            Utmaningarna och hoten mot vår säkerhet är mer föränderliga och
            gränslösa än tidigare. De kan vara såväl antagonistiska som icke-antagonistiska.
            Den globaliserade världen, med den i grunden positiva utvecklingen
            den medför, ställer oss inför förändrade och nya utmaningar.
          </p>
          <p xml:id="i-AfDCvfcX6NoRaJnWcQTxg6">
            De av riksdagen beslutade målen för vår säkerhet är
          </p>
          <list style="ul">
            <item xml:id="i-Aj5wnCyTBTWLgbVCr88Eog">
              att värna befolkningens liv och hälsa,
            </item>
            <item xml:id="i-47Ff39FLUow1Au7pSJfKQX">
              att värna samhällets funktionalitet och
            </item>
            <item xml:id="i-WAJY83fSqiFrpwXy1Fh3oD">
              att värna vår förmåga att upprätthålla våra grundläggande värden
              som demokrati, rättssäkerhet och mänskliga fri- och rättigheter.
            </item>
          </list>
          <p xml:id="i-JaEKW5VdR6jRTTVoS6FeA4">
            Det som hotar något av ovanstående mål är säkerhetshot. För att
            dessa mål skall kunna förverkligas behöver Sverige en strategi.
            En första fråga är vad den svenska säkerheten skall värna mot.
            Vad är det som kan hota befolkningens liv och hälsa och de andra
            målen. Vilka risker finns?
          </p>
          <p xml:id="i-Qzqpsk2gSnBrcMMiixnxWL">
            Gränsöverskridande samarbete, handel och integration främjar
            en positiv utveckling i stora delar av världen. Globaliseringen
            innebär dock också att enskilda händelser snabbt kan få regionala
            eller globala återverkningar. I en globaliserad värld ökar risken
            för att en ekonomisk kris kan få säkerhetspolitiska konsekvenser.
          </p>
          <p xml:id="i-8wxW1Rk5Zn1Bghx7GmrSSD">
            De förväntade miljö- och klimatförändringarna är en avgörande
            utmaning för vår jord och de utgör ett allvarligt hot mot människors
            grundläggande levnadsvillkor, stabilitet och säkerhet.
          </p>
          <p xml:id="i-JHt2Mo3WbEXVU3mQYQzmU3">
            Flödessäkerhet är en viktig del i globaliseringen och blir därmed
            också central i det vidgade säkerhetsbegreppet. Flödena är gränslösa.
            Det är av stor vikt att balansera globaliseringens positiva och
            negativa konsekvenser. Globaliseringen gör vårt samhälle alltmer
            komplext. Teknikutvecklingen medger omfattande och snabba informationsflöden.
            Det ger oss nya möjligheter, men ställer också ökade krav på samhällets
            förmåga att hantera en ökad sårbarhet.
          </p>
          <p xml:id="i-R7FKRAZybrgS6yABu9yWmA">
            Hoten mot vår säkerhet är gräns- och sektorsöverskridande. De
            kan vara terrorism, organiserad brottslighet, avbrott i vitala
            system och flöden, sönderfallande stater, ekonomisk kris, politisk
            och religiös extremism, hot mot demokrati och rättssystem, socialt
            utanförskap, konflikter som gör att människor tvingas fly, hot
            mot värderingar, klimatförändringar, naturkatastrofer och pandemier
            samt väpnat angrepp. Dessa hot är av olika dignitet och i vissa
            fall av mycket olika karaktär. Flera hot och risker kan resultera
            i katastrofer och kriser utan att för den skull hota ett lands
            suveränitet eller territoriella integritet.
          </p>
          <p xml:id="i-JpTwMmqcAzwJf7cBZpLvYL">
            Utmaningarna och hoten mot vår säkerhet berör stora delar av
            samhället, mer än den del som styrs av stat och kommun, till exempel
            näringslivet och civilsamhället. Detta gäller även individens
            ansvar och ställningstaganden, beredskap samt vilja att hantera
            kriser. Det vidgade säkerhetsbegreppet har konsekvenser för Sveriges
            samlade försvar som inkluderar såväl civil som militär förmåga.
          </p>
          <p xml:id="i-LxCuQEPzENnqdrwBtM3hTD">
            Vissa av hoten mot vår säkerhet är svåra att förutse och kan
            uppstå plötsligt, medan andra är mer långsiktiga och växer fram
            successivt. Konsekvenserna kan i många fall vara allvarliga. Det
            är viktigt att behålla en öppenhet för vad som kan komma att bli
            hot, och försöka förbereda sig på det oväntade genom samarbete
            och åtgärder nationellt och internationellt. Bi- och multilateralt
            samarbete är avgörande för hanteringen av de globala utmaningarna.
            Helhetssyn och samverkan stärker säkerheten. Säkerheten ska försvaras
            med icke-militära och militära medel. Det som ska skyddas, det
            som utmanar och hotar säkerheten samt medlen för att stärka säkerhet
            måste ses i ett sammanhang och arbetet måste vara tvärsektoriellt.
          </p>
          <p xml:id="i-QGGYgx7Ctp3aRtoNndUZiX">
            Sveriges säkerhet är nära kopplad till utvecklingen i vår omvärld.
            Målen för vår säkerhet har både ett nationellt och ett internationellt
            perspektiv. När grundläggande värden som demokrati och mänskliga
            rättigheter kränks i andra delar av världen eller när samhällens
            funktionalitet bryter samman till följd av exempelvis väpnade
            konflikter är detta en angelägenhet för hela det internationella
            samfundet, eftersom det kan äventyra såväl nationell som internationell
            fred och stabilitet. Behovet av svenska civila och militära krishanteringsinsatser
            internationellt ska ses i det sammanhanget.
          </p>
          <head type="h2" xml:id="i-NWmayYGZ7ZTdEmMyQ4ukkN">
            Arktis olje- och gasfyndigheter kan få negativa säkerhetspolitiska
            konsekvenser
          </head>
          <p xml:id="i-R4JKiJybPUqdSfrc1GW1pU">
            Miljöpartiet har under lång tid konsekvent drivit linjen i försvarsutskottet
            och i riksdagens försvarsberedning om en vidgad hotbild. De hot
            som det svenska samhället står inför kan inte helt mötas med militära
            medel utan måste motverkas på en lång rad andra sätt.
          </p>
          <p xml:id="i-GxjGhEw3yAyeB65BBTqn4u">
            Ett exempel på framtida konfliktområden är Arktis olje- och gasfyndigheter.
            Regeringen brister i sin miljöpolitik och när Sverige var ordförande
            i Arktiska rådet var det anmärkningsvärt att regeringen inte drev
            miljöfrågorna hårdare. Regeringen är i det närmaste positivt inställt
            till de ekonomiska krafter som vill exploatera i Arktis, en exploatering
            som kan få negativa säkerhetspolitiska konsekvenser.
          </p>
          <head type="h2" xml:id="i-E6H6z2AF8hoNSg41cQe7fr">
            Klimatförändringar kommer på sikt att påverka vår säkerhet
          </head>
          <p xml:id="i-WcijBzBXR28JSkVSw3SjNA">
            Klimatförändringarna kommer att påverka relationer mellan stater.
            De för med sig säkerhetskonsekvenser på samtliga nivåer i samhället.
            Nationer med bristande institutionell förmåga är generellt sett
            mer sårbara för klimatförändringarnas effekter. Torra områden,
            kustregioner och små ö-stater är särskilt utsatta. Torrområden
            blir än torrare och risken för värmeböljor ökar, vilket påverkar
            livsmedelsförsörjning och hälsa negativt samtidigt som åtskilliga
            torrområden har en stor och växande befolkning, till exempel Medelhavsområdet.
          </p>
          <p xml:id="i-P1PBY4t6DhgRBKA85jzZUw">
            Kustregioner är utsatta för både havsnivåhöjning och extrema
            väderhändelser samtidigt som en stor andel av världens befolkning,
            många av dem i stora städer, bor längs kusterna. De ekologiska
            utmaningarna med bl.a. ökande brist på råvaror kan komma att fördjupas
            och få konsekvenser som påverkar vår livsmiljö såväl regionalt
            som globalt. Växande efterfrågan i kombination med brist på vissa
            råvaror såsom färskvatten, fosfor och kväve påverkar förutsättningarna
            för livsmedelsproduktion. Detta i kombination med ökad risk för
            produktionsbortfall i samband med extrema väderhändelser påverkar
            såväl människors livsvillkor som staters ekonomier. Ökade priser
            på livsmedel innebär även ökade risker för social oro och konflikter.
          </p>
          <head type="h2" xml:id="i-KASC9ZU1429R2RUt8diHzp">
            Breddad säkerhet
          </head>
          <p xml:id="i-CUfq9s1j5Tik7ZezsdBVKy">
            Kampen för en hållbar utveckling, både miljömässigt och socialt,
            är i förlängningen en kamp för fred. Vi kan minska risken för
            konflikter genom riktade åtgärder mot krisernas grundorsaker inom
            ramen för arbetet för en rättvis och hållbar utveckling. FN:s
            säkerhetsråd har slagit fast behovet av att förebygga väpnade
            konflikter genom att angripa deras grundorsaker som fattigdom,
            brist på demokrati och mänskliga rättigheter och utnyttjandet
            av naturresurser.
          </p>
          <p xml:id="i-B6TaXTuv5o3chbfM2XhWPR">
            Detta innebär att vår nationella säkerhet måste breddas för att
            kunna möta alla de risker och hot som kan drabba vårt land och
            vår befolkning både direkt och indirekt. En utvecklad nationell
            strategi ska som tidigare omfatta säkerhets- och försvarspolitiken,
            men kan inte längre begränsas enbart till dessa områden.
          </p>
          <p xml:id="i-7FbKq6bdH3MfbJ24EtJNm6">
            För att kunna säkra våra nationella intressen, måste en nationell
            strategi även omfatta andra samhällsområden och bygga på en god
            kunskap om omvärlden, intern säkerhet samt krishantering. Andra
            offentliga verksamhetsgrenar, statliga och kommunala och deras
            inriktningar, bör därför vara en integrerad del av den nationella
            säkerhetspolitiken, som i flera fall därför måste få nya inriktningar
            samtidigt som nya förmågor måste kunnas skapas.
          </p>
          <p xml:id="i-TdrQzPrNvMsC9Rv9Mwk1AR">
            Det är grundläggande att vår region utvecklas ekonomiskt och
            politiskt under trygga omständigheter. Vi vill motverka att nya
            skiljelinjer uppstår mellan stater i regionen. Vi ska arbeta för
            en stabil utveckling i vårt närområde, vilket också innebär en
            förstärkning av demokrati, de mänskliga rättigheterna, rättsstaten
            och marknadsekonomi i regionen. Det är därför ett fundamentalt
            svenskt intresse att förebygga konflikter i vår region och främja
            fredliga lösningar genom internationellt samarbete.
          </p>
          <p xml:id="i-QzNYJDSvkXME4ELWhmowM3">
            Ett väl uppbyggt nationellt insatsförsvar präglas av våra grundläggande
            värderingar och av att försvaret i bredaste bemärkelse är inriktat
            på att säkerställa samhällets fortbestånd. Staten har enligt folkrätten
            den grundläggande skyldigheten att skydda medborgarna.
          </p>
          <p xml:id="i-72ifkm7w8qnd2AQiPS6QdM">
            Vårt samhälles sårbarhet måste elimineras i möjligaste mån så
            att vi har en rimlig möjlighet att möta även överraskande terroristaktioner.
            Här är huvudstadsområdet, Stockholm, av speciell betydelse, men
            även västkustens hamnar och Göteborgsområdet är av nationell betydelse
            för vår försörjning och kan därför bli speciellt utsatta för antagonistiska
            hot på olika nivåer.
          </p>
          <p xml:id="i-DuEaq37UtBrKau4Eimk9vL">
            Det är ett svenskt nationellt intresse att en fortsatt forskning
            och satsning sker inom vissa teknologiområden, som har fortsatt
            betydelse för vårt nationella försvar. Vår kunskap och förmåga
            avseende it-utvecklingen och elektroniksektorn måste fortsätta
            och det bör samtidigt uppmärksammas att landet behöver ett modernt
            och tidsenligt försvar mot fientliga it-angrepp.
          </p>
          <p xml:id="i-PiFDU8RXk1ChND6rQLu11J">
            Även katastrofsjukvård och undervattensteknik kan vara viktiga
            områden för svensk försvarsforskning där vi själva kan ha nytta
            av att inneha en erkänd internationell tätposition.
          </p>
          <p xml:id="i-H8PhUrFsm6tRsEMM6xDGvW">
            Säkerhet bör byggas dels på egen nationell basis, dels tillsammans
            med andra stater. För våra gemensamma säkerhetsarrangemang finns
            det nordiska samarbetet och Östersjösamarbetet, men också samarbetet
            inom EU och Natos Partnerskap för fred.
          </p>
          <head type="h2" xml:id="i-9p3bW7wNyRdMeW9KKY95V3">
            JAS
          </head>
          <p xml:id="i-RtpxXqMhRzsYWecxUX99wk">
            Riksdagen har beslutat att köpa ett helt nytt krigsflygplan,
            JAS Gripen E, för minst 93 miljarder kronor. Men köpet är helt
            avhängigt om Schweiz kommer att köpa det. Detta avgörs i folkomröstning
            senare nästa år.
          </p>
          <p xml:id="i-Q5SMgSaXGpzuS4qZ3ERWgd">
            Miljöpartiet ställer frågan vad det är som styr den svenska säkerhetspolitiken
            efter regeringens tillkännagivande den 25 augusti 2012. Regeringen
            lämnande följande motivering till köpet:
          </p>
          <p xml:id="i-57K3C8d8rcTvD2SSdX2mrD">
            Det säkerhetspolitiska läget i vår omvärld kräver att Sverige
            har ett försvar redo både till att skydda svenskt territorium
            och för ett deltagande i internationella insatser. Det ställer
            krav på en försvarsmakt med förmågor att möta olika typer av utmaningar,
            och inte mins ett luftförsvar som är respekt- och förtroendegivande.
          </p>
          <p xml:id="i-LnNdoFAvGuSH87prddnnXx">
            Regeringen säger å ena sidan att läget i vår omvärld kräver ett
            nytt stridsflygplan. Men å andra sidan säger regeringen att köpet
            av JAS 39 E för svensk del är avhängigt om Schweiz köper planet.
          </p>
          <p xml:id="i-KTDBaKhskyR6cqgMPKruqq">
            I avtalet med Schweiz kommer regeringen också att hyra ut 11
            JAS 39 C/D mellan åren 2016–2021 i väntan på att Schweiz ska få
            sina nya plan. Enligt regeringens resonemang så får uthyrningen
            av 11 JAS C/D till Schweiz marginella konsekvenser för vår förmåga
            under dessa år.
          </p>
          <p xml:id="i-DKJSWwyA4ECLXqpNXzaMZT">
            Regeringens resonemang haltar väsentligt när man säger att Sverige
            behöver ett nytt stridsplan på grund av det säkerhetspolitiska
            läget men hyr samtidigt ut 11 av våra nuvarande JAS 39 C/D till
            Schweiz under fem år, 2016-2021.
          </p>
          <p xml:id="i-6yGHYAjBCCiX4y8zpCEjdQ">
            Den hotbild som regeringen motiverar köpet av JAS hänger med
            andra ord på om Schweiz säger ja till affären. Svensk säkerhetspolitik
            kan inte bygga på om ett annat land ställer upp eller inte på
            en vapenaffär. Allt detta visar med all tydlighet att det inte
            handlar om säkerhetspolitik utan om industripolitik, till gagn
            för Saab.
          </p>
          <p xml:id="i-B1cnYN9R4tSNNdWKY2qA9H">
            Vi är starkt kritiska till den exportstyrda anskaffningsprocess
            som omgärdar hela JAS 39 Gripen-projektet.
          </p>
          <head type="h2" xml:id="i-4VkkqwVHDRQzWNo2McEXZR">
            Ryssland
          </head>
          <p xml:id="i-Aza1PaerWL4DA7GY3ZUW5b">
            Rysslands president, Vladimir Putin, har höga ambitioner för
            sitt land och för sitt försvar. Han vill höja försvarsförmågan
            reellt fram till 2020. Frågan är om det kommer att lyckas.
          </p>
          <p xml:id="i-JrAvtM4CarfdtDtBgfzu3s">
            Den ryska ekonomin är i behov av strukturella reformer. Bland
            annat behövs kraftfulla åtgärder mot den omfattande korruptionen,
            åtgärder för att stärka rättssäkerheten, attrahera utländska direktinvesteringar
            och minska kapitalflykten. Enligt Transparency Internationals
            korruptionsperceptionsindex (CPI) låg Ryssland på plats 133 av
            176 länder år 2012.
          </p>
          <head type="h2" xml:id="i-KVe8qHehpq8QpMDK7cAyqL">
            Rysslands relation till Nato och EU
          </head>
          <p xml:id="i-Q8HB1u2jh7Zx1SWaRTZPAM">
            Ryssland har en unik partnerrelation till Nato i form av det
            så kallade Nato–Rysslands-rådet där Moskva bilateralt med Natos
            28 medlemsländer kan diskutera gemensamma säkerhetsfrågor.
          </p>
          <p xml:id="i-NpmibneKCxCZfjRxnvvbXC">
            Samarbetet i rådet har dock under senare tid försvårats bl.a.
            på grund av Rysslands syn på Natos utbyggnad av ett europeiskt
            robotförsvar. Ryssland deltar även i Natos samarbete inom ramen
            för Partnerskap för fred sedan 1994 där man varit aktiv inom ramen
            för Natos civila riskberedskapsarbete. Samarbetet med Nato rörande
            bl.a. transporter till och från Afghanistan över ryskt territorium
            har också utvecklats och fungerar idag väl.
          </p>
          <p xml:id="i-6fa59iMhLki7hh9goGd9y4">
            Med EU har Ryssland ett formellt ramverk med t.ex. två toppmöten
            per år och olika initiativ för att utveckla förbindelserna på
            det praktiska planet. Ännu saknas dock ett avtal som ersätter
            det partnerskap- och samarbetsavtal som trädde i kraft 1997. Många
            av de initiativ som tagits för att utvecklade praktiska förbindelserna
            mellan EU och Ryssland har varit förenade med en rad svårigheter
            när det gäller att förverkliga överenskommelserna. Intentionen
            från såväl Bryssel som Moskva är dock att stärka relationen mellan
            EU och Ryssland, och särskilt i termer av handelsförbindelser
            är det ömsesidiga beroendet betydande.
          </p>
          <p xml:id="i-QgLJqCBcwd7vCzkpvrE2gA">
            Ur ryskt perspektiv är Östersjöområdet en av de lugnaste och
            stabilaste regionerna längs med landets gränser, samtidigt som
            det är en mycket vital transportled för all handel, inklusive
            energi, mellan EU och Ryssland. Störningar i detta transportflöde
            är inte önskvärt ur vare sig rysk synvinkel eller EU-synvinkel.
          </p>
          <p xml:id="i-ewUykD6eiM3s9WmBSX3EL">
            Gasledningen Nordstream är viktig för Ryssland och det finns
            planer på att utöka dess kapacitet med ytterligare gasledningar.
            Östersjöregionen är sammantaget av stor strategisk betydelse ur
            ett säkerhetspolitiskt perspektiv för Ryssland, som inte sällan
            kritiserar Natoövningar i området.
          </p>
          <p xml:id="i-M3vQWob23nstCnhN46Q2nD">
            Ryssland avser att öka sin försvarsbudget även i relativa termer,
            och det finns en tydlig intention att öka den konventionella förmågan.
            Om den ryska politiska och militära ledningen lyckas driva denna
            process framåt kan landets sammantagna militära förmåga komma
            att höjas avsevärt redan fram mot år 2020.
          </p>
          <p xml:id="i-NS2nvXgchxkZpZqTDo2jZF">
            Rysslands framtida militära förmåga bestäms av en rad faktorer
            varav endast en del är rent militära. För det första bestäms den
            politiska viljan och förmågan att slutföra den omstrukturering
            och reformering som inleddes hösten 2008. För det andra kommer
            den ekonomiska basen för försvarsekonomin att sätta ramarna för
            ambitionerna vad gäller både materielanskaffning och personalrekryteringen.
          </p>
          <p xml:id="i-CsfaAjaVzJA88feq5fuGYC">
            För det tredje bestäms Rysslands ekonomiska och försvarsindustriella
            utveckling i betydande utsträckning av landets förmåga att gradvis
            utveckla från en enbart råvaruexporterande mot en delvis innovationsdriven
            ekonomi där forskning, företagande och utveckling stimuleras.
            För det fjärde kommer den demografiska utvecklingen och hälsoläget
            att sätta gränser för vilken personal de väpnande styrkorna kan
            rekrytera i framtiden, både avseende kvalitet och kvantitet. För
            det femte kommer Ryssland, trots ambitionen att öka försvars-
            och säkerhetsutgifterna, att behöva koncentrera sina resurser
            till de områden där de behövs i första hand.
          </p>
          <p xml:id="i-BSVv8FVFHnCjv9SSRYK3ii">
            En väsentlig aspekt av reformprogrammet är ambitionen att 70
            procent av all materiel ska vara modern år 2020, dvs. avskaffandet
            av kaderförband parat med en koncentration av befintlig materiel
            till de förband som finns kvar i den nya organisationen.
          </p>
          <p xml:id="i-23kN2aJFZ2d1Hu6rbUbZJQ">
            Under 2011 stod det klart att den plan som upprättades för leverans
            av materiel till de väpnade styrkorna 2010 inte hade uppfyllts.
            Omkring 20 procent av medlen bedöms försvinna i processen. Materielanskaffning
            omfattas av sekretess, och utan att tillräcklig insyn beviljas
            ens de statliga kontrollorganen är det tveksamt om den effektiviseras
            framöver.
          </p>
          <p xml:id="i-B2Eok1CrB81cqut5vSp1L9">
            Statsbudgeten och därmed finansieringen av de väpnande styrkorna
            kommer även i fortsättningen att vara beroende av Rysslands främsta
            exportintäkter. Energisektorn liksom den övriga industrin behöver
            på tio års sikt stora investeringar, teknisk förnyelse och modernisering
            för att arbeta effektivt och konkurrenskraftigt.
          </p>
          <p xml:id="i-7aYbPgpLRjddQKrfqRAdAC">
            Ryssland kommer att fortsätta använda energin som ett medel i
            sin utrikespolitik, men förutsättningar för att göra detta på
            längre sikt kommer successivt att förändras i takt med att ledningar
            som kringgår Ryssland tillkommer, t.ex. den nya gasledningen mellan
            Turkmenistan och Kina och eventuellt Nabuccoledningen i Svarta
            havet.
          </p>
          <p xml:id="i-QyaE5iAXB5jWX4yDFtDoGd">
            Om Ryssland håller fast vid principen att i möjligaste mån producera
            sin militära materiel inhemskt krävs på sikt inte bara en ökning
            av kvantiteten av levererad materiel utan även att industrin förmår
            att hinna ikapp och upprätthålla samma utvecklingstakt som ledande
            nationer. Det kommer att vara en förutsättning för att kunna inkorporera
            nya förmågor inom väpnande styrkorna.
          </p>
          <p xml:id="i-EgWcdMXRqyX54NDd6ELuEE">
            Det grundläggande problem som finns inom rysk forskning och utveckling
            som hög medelålder bland personalen, föråldrad utrustning samt
            inadekvata mekanismer för att styra forskningsmedel, kommer att
            påverka kvaliteten och möjligheten att utveckla nya högteknologiska
            avancerade och innovativa vapensystem negativt i ett tioårsperspektiv.
            Rysk forskning kan inte hävda sig i internationell konkurrens
            förutom inom vissa begränsade områden.
          </p>
          <p xml:id="i-GHpVHWdHb6TZfJY94aV9hw">
            Allt tydligare tecken kan skönjas på att den ryska försvarsindustrin
            delas in i ett A- och B-lag. De gångna årens exportframgångar
            och den planerade ökningen av de statliga beställningarna fram
            till 2020 gynnar vissa företag, främst flyg-, fartygs- och luftvärnsbranscherna.
            Andra delar av den ryska försvarsindustrin är helt beroende av
            statligt stöd för sin överlevnad.
          </p>
          <p xml:id="i-VDN9p7HzgdoMKSmAps8qsJ">
            Under hösten 2011 var fortfarande ambitionen att de väpnade styrkornas
            numerär skulle vara en miljon man samtidigt som flera bedömare
            fortsatt pekade på att 500 000–600 000 man skulle vare en mer
            realistisk ambition. Mellan åren 2012 och 2015 kommer de konventionella
            väpnade styrkorna främst att kunna användas för försvar av ryskt
            territorium samt för begränsade insatser i absoluta närområdet.
          </p>
          <p xml:id="i-Gj5emRk9xLg8ANLJuiFvRG">
            Vad som händer efter 2015 och framåt är helt avhängigt av hur
            den politiska viljan är att slutföra omstruktureringen, hur den
            ryska ekonomin utvecklas, hur den demografiska utvecklingen och
            hälsoläget utvecklas och hur Försvarsmakten klarar konkurrensen
            från övriga insatser i samhället.
          </p>
          <head type="h2" xml:id="i-5v7372dbGG9egTnX9zdTqL">
            Nordiskt samarbete
          </head>
          <p xml:id="i-5yWxryHVeecmJ1GUm2Vxup">
            Ett svenskt initiativ bör tas för att uppnå denna grundläggande
            nordiska samordning, som dessutom överensstämmer väl med Stoltenbergrapportens
            förslag om en gemensam nordisk insatsenhet och därför har fått
            ganska stor internationell uppmärksamhet och bemötts positivt.
          </p>
          <p xml:id="i-89d3C4TRbEGB7Pb99vheef">
            I närtid bör ett fördjupat nordiskt samarbete rörande militär
            transportkapacitet, sjukvårdstjänst och utbildning etableras.
            För dessa uppgifter kan ett permanent strukturerat samarbete övervägas
            och Sverige bör ta initiativet till detta. Att flera av våra nordiska
            grannar är medlemmar i Nato bör, enligt vår bedömning, inte utgöra
            något hinder för ett närmare nordiskt samarbete på försvars- och
            säkerhetssidan.
          </p>
          <p xml:id="i-XtwMLBvLXQTRcLLcira8fB">
            Sverige har gjort ett politiskt ställningstagande om att inte
            vara passivt utan hjälpa andra EU-stater om någon katastrof skulle
            inträffa, vilket vi bör förbereda i olika avseenden med tyngdpunkten
            förlagd till Östersjöregionen. Sverige bör ta initiativ till att
            skapa ett Östersjökommando i EU-regi för att leda de säkerhetshöjande
            insatserna för sjöfarten i Östersjön och i Nordsjön.
          </p>
          <p xml:id="i-QDPBxC8r6CZbT5URHt1S6u">
            På dagens konfliktnivå bör en sådan verksamhet på försvarsområdet
            främst omfatta gemensam övningsverksamhet och utbildning, men
            också gemensam anskaffning av materiel och utrustning.
          </p>
          <p xml:id="i-KjzSGLxA4j1HL8LooRZJXi">
            På den civila sidan bör en tyngdpunkt läggas vid förebyggande
            verksamhet riktad mot cyberhot och terrorism, samt organiserad
            brottslighet, av ekonomisk och drogrelaterad karaktär.
          </p>
          <p xml:id="i-55xTVDogTFxZdyxRPDChTN">
            För att uppnå dessa mål ska vi föra en bredare säkerhetspolitik
            som kan ge landet en grundläggande trygghet och motverka risker
            för väpnad aggression riktade mot oss eller mot våra grannar.
          </p>
          <p xml:id="i-59NXRjspT1PTzjvuQotK4z">
            Våra internationella förpliktelser och bidrag till internationell
            fred och säkerhet utomlands ska vila på FN-beslut och i samverkan
            med andra EU-stater.
          </p>
          <head type="h2" xml:id="i-RSAug27YQ3S3Qr7juzChrt">
            Nationell säkerhetsstrategi
          </head>
          <p xml:id="i-BLq1hXKbseAJ1HrEoVots6">
            Sverige måste skapa sig en säkerhetsstrategi som vilar på en
            bredare grund än den vi har idag. En säkerhetsstrategi är inte
            längre något exklusivt för det militära försvaret, utan har sin
            giltighet över hela samhället.
          </p>
          <p xml:id="i-EVJpaD4djWFEgSzScZM38H">
            Globalisering innebär att det inte går någon skarp gräns mellan
            extern och intern säkerhet, mellan civila och militära åtgärder.
            En modern nationell säkerhetsstrategi måste omfatta alla dessa
            aspekter. Det är inte bara staten Sverige som efterfrågar säkerhet
            utan också dess invånare. Sverige behöver därför en nationell
            säkerhetsstrategi. En sådan innebär inte att gränsen mellan civilt
            och militärt bör suddas ut. Däremot är själva idén att skapa synergi
            och koordinering mellan statens olika resurser.
          </p>
          <p xml:id="i-8FdsGQFaWaXUewxQ2ydAmT">
            Sverige är ett litet land och vår strategiska handlingsfrihet
            är därmed begränsad. Detta innebär att vi inte ensamma kan möta
            många av dessa hot och risker. Vi kan exempelvis inte själva skydda
            den internationella sjöfart, som vårt välstånd är beroende av.
            Vi klarar inte ens att skydda svenska fartyg – annat i vårt närområde
            – trots att fartygen och deras besättningar täcks av de säkerhetspolitiska
            målen. Vi måste vid ett skarpt läge lita till att vi får hjälp
            från det internationella samfundet.
          </p>
          <p xml:id="i-6hitgc3ASNKQwKfZHid5ZE">
            Den nationella säkerhetsstrategin skall klara ut de övergripande
            principerna för hur samhällets olika delar skall samverka för
            att uppfylla målen för vår säkerhet gentemot prioriterade hot
            och risker. Strategin måste ha medborgarnas stöd. Den måste också
            ge en inriktning om var och i vilka sammanhang akuta insatser
            i första hand är aktuella eftersom en sådan inriktning styr vilka
            resurser som behövs, utbildning, övning, doktrin och utrustning.
          </p>
          <head type="h2" xml:id="i-RnShjWmNwravt8kfm2m581">
            Internationella insatser
          </head>
          <p xml:id="i-CpBnvApX7XHVZsyhwyAzxm">
            Internationella insatser är här för att stanna. Sverige är en
            del av världen på gott och ont, och vi kan inte vrida klockan
            tillbaka. Vi vill se fler svenska soldater i FN-ledda fredsbevarande
            operationer. Under FN ska Sverige ställa upp på internationella
            uppdrag för att lindra nöden i världen och bidra till stabilitet.
            Vi ska däremot vara mycket noggranna med vilka uppdrag vi ska
            delta i och att våra insatser främjar fred, fattigdomsbekämpning
            och demokrati.
          </p>
          <p xml:id="i-PCVBPCmxBzFwJJm9DLkZRD">
            Miljöpartiet delar regeringens ambition att öka de internationella
            insatserna. Tyvärr har Sverige idag ett historiskt lågt antal
            soldater ute i FN-tjänst. Ny FN-statistik visar att världsorganisationen
            den 30 juni 2013 hade totalt 76 752 soldater i fredsbevarande
            operationer runt om i världen. Av dessa kom endast en soldat från
            Sverige.
          </p>
          <p xml:id="i-X3BRnz1tZtsygfZjQNcUKG">
            Han eller hon har sannolikt varit anställd i FN:s fredsmission
            i Sydsudan (Unmiss), vars truppstyrka uppgår till knappt 7 000
            soldater. Storleken på det svenska truppbidraget är inte unik
            för sommaren 2013 utan har legat relativt stabilt på mellan en
            till fyra soldater de senaste fem åren.
          </p>
          <p xml:id="i-JDAm21DtfKE419no4eXn7s">
            Om vi däremot går 20 år tillbaka i tiden, till den 30 juni 1993,
            så såg situationen helt annorlunda ut. Då hade Sverige 1 041 soldater
            i FN-tjänst varav nära hälften var stationerade i Libanon. Det
            svenska bidraget motsvarade då närmare 1,5 procent av FN-trupperna
            som uppgick till sammanlagt 70 778 soldater.
          </p>
          <p xml:id="i-SjuL7uQixf9BmqezyBuvmk">
            Den svenska FN-politiken är överraskande eftersom behovet av
            FN-trupper ingalunda har minskat. Tvärtom, sedan millennieskiftet
            då FN:s styrkor omfattade färre än 20 000 soldater har behovet
            ökat mycket kraftigt. Sedan 2007 har FN:s fredsbevarande styrkor
            inte någon månad understigit 70 000 soldater. Drygt hälften av
            dessa är i dag stationerade i Demokratiska republiken Kongo, Darfur
            och Libanon.
          </p>
          <p xml:id="i-2NpC2hQ8pWvheGDnX1ivpc">
            Vi vill att regeringen ökar ambitionen successivt mot de mål
            som vi är överens om, nämligen att 2 000 soldater på sikt ska
            vara ute i internationell tjänst. Regeringen har tackat nej till
            ett antal erbjudanden från FN under de senaste åren med hänvisning
            till kriget i Afghanistan. Vi vill att regeringen gör annorlunda
            prioriteringar framöver när vi successivt minskar antalet soldater
            i Afghanistan.
          </p>
          <p xml:id="i-5ET8e3K7H8XPt2WwWMYVYg">
            Vi vill att Sverige vänder blicken mot Afrika. Här finns enorma
            behov och här kan Sverige göra stor nytta. Liberia är ett land
            som FN har lyft upp som tänkbar insats för FN. Om FN ber världens
            länder att skicka personal till Liberia för att bidra till att
            bygga upp landet, menar vi att Sverige ska erbjuda sig att delta.
          </p>
          <head type="h2" xml:id="i-4K7kcFHR7sXkWht4EhSSa7">
            NBG 14
          </head>
          <p xml:id="i-6yifMbwRjM9usEZBEY12GH">
            Vi har tidigare sagt nej till ramansvar för den nordiska stridsgruppen
            men accepterat att Sverige deltar. Vi är fortfarande principiellt
            emot att Sverige ska ha ramansvar gång på gång. Ramansvaret binder
            oftast upp alldeles för mycket resurser, som bättre skulle kunna
            nyttjas för andra ändamål än att stå till förfogande för EU:s
            stridsgrupper.
          </p>
          <p xml:id="i-WsSzCfPHdyjZis9vGZRGLK">
            Europeiska utrikestjänsten fick den 1 december 2011 i uppdrag
            att göra en översyn av användandet av EU:s stridsgrupper. Regeringen
            kommer också att se över konceptet för EU:s stridsgrupper och
            verka för att de ska arbeta för humanitära insatser, t.ex. i samband
            med olika typer av katastrofer.
          </p>
          <p xml:id="i-5d62tJKsuZSK7CSrh5Aonu">
            För att vi ska kunna möta och hindra framtida hot, såväl nationellt
            som internationellt, måste det finnas ett utökat informationsutbyte
            mellan militära och civila myndigheter och aktörer. Sverige ska
            dock vara varsamt så att samverkan inte skapar en otydlighet med
            överlappande kompetenser och kostnader och beakta de risker med
            ökad samverkan som humanitära aktörer påtalar. Flexibilitet och
            utvecklingsförmåga måste därför integreras i det framtida försvaret.
            Det är detta vi ser embryot till just nu och som välkomnas av
            Miljöpartiet.
          </p>
          <p xml:id="i-R7VHmnykLG5V9Jhn5YiN9s">
            Det är viktigt att en myndighet med rätt kompetens får ansvaret
            för internationella uppdrag.
          </p>
          <p xml:id="i-Cz7mLhB7JV7VYvrL9snLf5">
            Nordic Battlegroups medverkan i humanitära insatser innebär att
            erforderlig kompetens för sådana insatser bör säkerställas.
          </p>
          <p xml:id="i-KGcLCKV8Z1UtDvxFRddhHA">
            Säkerhet måste ses i ett mycket bredare perspektiv. En bredare
            säkerhetspolitik beaktar de många olika potentiella direkta hoten
            med grund i begreppet positiv fred, dvs. att åtgärda själva problemet
            som utlöser konflikten eller hotet, i stället för negativ fred
            som inriktar sig på att sätta stopp (militärt) för konflikten.
            Vi vill se en säkerhetspolitik som sätter mänsklig säkerhet före
            territoriell säkerhet.
          </p>
          <p xml:id="i-T9ZGYbFRVPkCrx7tsHN2Qd">
            En mängd nya hot som varken är territoriella eller militära har
            tillkommit, samtidigt som de gamla ändrat karaktär och inte längre
            kan bemötas på samma sätt som tidigare. Så länge EU:s stridsgrupper
            finns kvar måste de verka i den nya tidens hotbild, och inte i
            den gamla som till stor del präglas av kalla krigets syn på hur
            man löser konflikter. EU:s stridsgrupper tar nu viktiga steg i
            rätt riktning. Det ena är att EU kommer att se över EU:s stridsgrupper,
            vilket också regeringen anser är riktigt.
          </p>
          <p xml:id="i-CXAAxJxVEZYTsoTUo3CEar">
            Regeringen har också betonat att EU:s stridsgrupp ska användas
            till humanitära insatser och att vi ska betona vikten av FN:s
            säkerhetsråds resolution 1325 om kvinnor, fred och säkerhet och
            resolution 1820 om sexuellt våld mot civila i konflikter. Detta
            är vad Miljöpartiet har drivit i många år, och vi välkomnar därför
            att regeringen har ändrat uppfattning i sak.
          </p>
          <head type="h2" xml:id="i-Tzxuu3znvh5hCDuhLTvd9T">
            MSB
          </head>
          <p xml:id="i-6CMRhxJck9AFxxCGBL3E3e">
            De globala miljöutmaningarna och klimatförändringarna hotar oss
            alla. De utgör de allvarligaste hoten mot människors säkerhet
            och fundamentala levnadsvillkor. Att dramatiskt minska användningen
            av fossila bränslen hör till de viktigaste utmaningarna som mänskligheten
            står inför. Här har vi i Sverige ett moraliskt ansvar att ställa
            om till förnybara energialternativ, både för miljöns skull och
            för vår säkerhet.
          </p>
          <p xml:id="i-ToPkk7vLH2emmUzY53bn9q">
            Miljöpartiet överför därför 1 miljard kronor fördelat på tre
            år från Försvarsmakten (UO6) till utgiftsområde 20 för nödvändiga
            klimatanpassningsåtgärder. Det är en satsning som vi kallar Miljardanpassningsmiljarden.
            Meningen är att den ska administreras av Myndigheten för samhällsskydd
            och beredskap där kommuner kan ansöka om bidrag för olika former
            av sårbarhets- och klimatanpassning, exempelvis åtgärder för att
            förebygga extrema väderhändelser som översvämningar och långsiktiga
            klimatförändringar.
          </p>
          <p xml:id="i-HvbXJgeZwA7fy8yNQphckH">
            För att markera vikten av att konkreta åtgärder påbörjas föreslår
            vi ett nytt anslag: 1:19 Åtgärder för att minska sårbarhet och
            klimatanpassning. Vi föreslår 350 miljoner kronor för år 2013
            och 350 miljoner för år 2014 och 300 miljoner kronor år 2015.
          </p>
          <p xml:id="i-DAzbcVN8XE7bPWMMiPgVow">
            Ska Sverige kunna möta alla de globala hot, militära som icke-militära,
            krävs det ökat internationellt samarbete eftersom Sverige är för
            litet för att klara arbetet självt. Nationellt måste vi organisera
            oss så att myndigheterna samverkar mer och bättre. Detta kräver
            en sektorsöverskridande strategi. En omfattande samverkan behöver
            ske med Myndigheten för samhällsskydd och beredskap, Försvarsmakten,
            Säpo och polisen samt andra aktörer. Samverkan med frivilligsektorn
            behöver även den öka, för att bland annat öka kunskapen om Säkerhetspolisens
            arbete, som i sammanhanget är en central myndighet.
          </p>
          <head type="h2" xml:id="i-TtLCTbHAsQJsFmjPooudBJ">
            FN:s resolutioner 1325 och 1820
          </head>
          <p xml:id="i-CBpyyD442eKMfeZc8iqGva">
            FN:s säkerhetsråd antog den 31 oktober 2000 resolution 1325 om
            kvinnor, fred och säkerhet som handlar om att stärka kvinnors
            rättigheter och deltagande och att värna om kvinnors deltagande
            och kvinnor som aktörer i fredsprocesser. Säkerhetsrådet har också
            antagit resolution 1820 som utgör en fördjupning av aspekten av
            sexuellt våld i konflikter i resolution 1325.
          </p>
          <p xml:id="i-KZ9aynB47resWSGbU6jW2F">
            Bakgrunden till de båda resolutionerna är att en av förutsättningarna
            för att uppnå långsiktig fred och stabilitet är att involvera
            fler parter än de stridande i fredsprocessen, vid fredsförhandlingar
            och i försoningsarbetet. I de flesta fall stängs halva befolkningen,
            kvinnorna, ute från det arbetet. När fred förhandlas är det nästan
            uteslutande män som deltar, ofta med argumentet att de stridande
            parterna är de som ska sluta freden.
          </p>
          <p xml:id="i-7HGCH9hmR1BAr2vjEUk8bU">
            Det är viktigt att Sverige agerar både nationellt och internationellt
            för att förbättra arbetet med FN:s resolutioner 1325 och 1820.
            Regeringens handlingsplan för perioden 2009–2012 går mot sitt
            slut och det börjar bli hög tid att påbörja arbetet med nästa
            handlingsplan för att genomföra säkerhetsrådets resolution 1325
            om kvinnor, fred och säkerhet.
          </p>
          <p xml:id="i-37nkAuiaJUbFubqYMUU1S9">
            Miljöpartiet menar att det är viktigt att Sverige ligger på och
            bevakar frågan i EU och i andra sammanhang samt även ställer krav
            på andra EU-länder att ta fram handlingsplaner för 1325. EU och
            dess medlemsländer lär inte göra det på egen hand. Andelen kvinnor
            i civila och militära krishanteringsinsatser behöver öka, det
            gäller inte minst inom den europeiska säkerhets- och försvarspolitiken
            (ESFP), och fler kvinnor måste finnas på högre nivåer.
          </p>
          <p xml:id="i-4NqdPA5S4fxn2jcHc96SRa">
            Ute på internationella uppdrag är det inte många länder, utöver
            Sverige, som har jämställdhetsrådgivare, så kallade Gender Advisers.
            Den allmänna uppfattningen är att Sverige är ganska ensamt om
            att ta frågan på allvar inom EU.
          </p>
          <p xml:id="i-9Wc4rPQtcqFsmPzEMWFEZE">
            Det är dessutom viktigt att den svenska Försvarsmakten vidhåller
            kompetensen inom området 1325. Det finns tecken på att Försvarsmakten
            inte håller jämställdheten särskilt högt, och trots att Sverige
            anser sig vara världsbäst på jämställdhet är situationen långt
            därifrån inom Försvarsmakten. Arbetet med jämställdhetsfrågorna
            går trögt, vilket också återspeglas i att Försvarsmakten inte
            lyckas rekrytera tillräckligt många kvinnor till organisationen.
            Att få fler kvinnor att göra grundläggande militärutbildning är
            viktigt för att öka andelen kvinnor i stående och kontrakterade
            förband och i förlängningen få fler kvinnor i internationella
            fredsfrämjande insatser. Ska Försvarsmakten vara en attraktiv
            arbetsgivare för kvinnor måste organisationen återspegla moderna
            och riktiga värderingar, baserat på en modern värdegrund. Och
            där är jämställdheten grundläggande.
          </p>
          <p xml:id="i-V2HqR8H4Sa5H2X7pm5ZPdo">
            Ska Sverige arbeta med resolution 1325 internationellt krävs
            det att Försvarsmakten på allvar arbetar med frågan även på hemmaplan.
            Samverkan och erfarenhetsutbyte, inklusive kartläggning av befintlig
            kunskap, om resolution 1325 måste öka nationellt. Uppföljning
            av implementeringen av resolution 1325 och redovisning av framsteg
            och motgångar i processen är nödvändigt för ett fullständigt genomförande.
          </p>
          <p xml:id="i-WWgGehBbAAgXXxzQQkR7EV">
            Regeringen uppdrar åt myndigheterna genom regleringsbrev att
            i sina årsredovisningar eller redovisningar i särskilda frågor
            återrapportera om insatser för att genomföra resolution 1325,
            liksom resolution 1820. En översyn av handlingsplanen ska ske
            genom årliga möten, skriver regeringen, där Utrikesdepartementet
            ska kalla berörda inom Regeringskansliet, myndigheter och enskilda
            organisationer till diskussion. I samband med att handlingsplanen
            löper ut ska en övergripande utvärdering göras avseende de mål
            som satts upp i handlingsplanen.
          </p>
          <p xml:id="i-YZAYHVNuNcdeKTUg5DpMCs">
            Det är vår uppfattning att denna utvärdering ska redovisas för
            riksdagen när den är klar liksom vilka slutsatser man drar för
            det fortsatta arbetet.
          </p>
          <head type="h2" xml:id="i-GZLTWjpcF2CDnneWrFxrYq">
            Personalförsörjningen
          </head>
          <p xml:id="i-AMGGXrPyiaXv4Dgu4uHZMR">
            Försvarsmakten står inför en rad stora utmaningar, både organisatoriska
            och framtida säkerhetspolitiska utmaningar. Risken för skenande
            ekonomiska kostnader för både personalförsörjningen och materiel
            är stora. Vi noterar att regeringens underlag till riksdagen är
            undermåligt och det finns stora risker att soldatlönerna framöver
            tränger ut materielbudgeten. Riksdagen har även i år fått väldigt
            lite information om ekonomin kring det nya personalförsörjningssystemet.
            Därför vill Miljöpartiet att regeringen presenterar en översyn
            över personalförsörjningen för att klarlägga behovet och därmed
            kostnadsbilden framöver.
          </p>
          <p xml:id="i-XKYAzanvSWMVZ73YgEg85j">
            I årets budgetmotion för utgiftsområde 6 har vi lagt ett besparingskrav
            på Försvarsmaktens högkvarter med 60 miljoner kronor årligen de
            kommande tre åren. Högkvarteret är alldeles för överdimensionerat.
          </p>
          <p xml:id="i-6PksWvxxsnARwiYq5Vbu71">
            Det är väl känt att det inom Försvarsmakten finns alltför många
            officerare i högre tjänstegrader i förhållande till insatsorganisationens
            storlek. Miljöpartiet har tidigare motionerat om att införa ett
            försvarets Securum med en enda uppgift, nämligen att så humant,
            effektivt och kostnadsbesparande som möjligt avveckla de delar
            av den nuvarande organisationen som försvaret inte längre kommer
            att behöva.
          </p>
          <p xml:id="i-GD5vmxRpPEd8XgkyoQF8F5">
            Att regering och försvarsmakt behöver vidta kraftfullare åtgärder
            står klart. Vi delar regeringens mål att Försvarsmakten bör intensifiera
            sina ansträngningar att skapa en ändamålsenlig ålders- och kompetensstruktur
            inom officerskollektivet.
          </p>
          <p xml:id="i-Y2h4nLsedxrD5FwgEMwDSP">
            De kommande tre åren kommer Miljöpartiet att öka anslaget till
            Nationella skyddsstyrkorna med 50 miljoner kronor per år. Vi uppskattar
            att de är underfinansierade med tanke på deras numerär och de
            viktiga samhällsskyddande uppgifter de utför.
          </p>
          <head type="h2" xml:id="i-5LUUDGiypDYNiJpWN9JrSt">
            Materiel- och logistikförsörjningen
          </head>
          <p xml:id="i-AWEYqTctUtidZTrgZkkQaE">
            Ett ökat operativt fokus kräver en förändrad syn på materiel-
            och logistikförsörjningen. Det är Försvarsmaktens operativa behov
            som i större utsträckning ska styra med en tydlig skiljelinje
            mellan vad som är mål och medel. Det är Försvarsmaktens materielförsörjning
            som ska bedömas utifrån insatsorganisationens behov, inte som
            idag där industri- eller sysselsättningspolitik har fått allt
            för stort utrymme.
          </p>
          <p xml:id="i-FZf9tdiuBnyCa5ZNDQwM5S">
            En stor utgift i den svenska försvarsbudgeten är materielkostnader.
            Enligt European Defence Agency (Eda) är Sveriges materielbudget
            på drygt 30 procent av försvarsbudgeten. Inget annat land i Europa
            lägger så mycket pengar som Sverige. Genomsnittet i Europa är
            19 procent. Det finns således en stor rationaliserings- och förändringspotential
            i materiel- och logistikförsörjningen i Sverige.
          </p>
          <p xml:id="i-6wv3wf1JCcca44LKLqwBS1">
            Sverige och Europas länder borde anpassa sig till de nya ekonomiska
            ramarna och söka nya metoder. 76 procent av alla försvarsinverteringar
            i EU:s medlemsländer skedde i nationella program utan gränsöverskridande
            samverkan. När det gäller forskning och teknikutveckling är siffran
            82 procent. Vi bör därför se över våra materielkostnader. Risken
            för skenande försvarsmaterielkostnader är ett reellt hot mot Försvarsmaktens
            verksamhet.
          </p>
          <p xml:id="i-U2FSDf3X8ygLGCyVfjuUBZ">
            För att öka tydligheten i materielförsörjningen och förbättra
            riksdagens möjlighet till kontroll och inflytande bör en utvecklad
            modell av den tidigare objektsramsredovisningen återinföras. Redovisningen
            bör utgöras av en strukturerad metod för uppföljningen och utvärderingen.
            I redovisningen bör totalkostnaden för respektive materielprojekt
            framgå.
          </p>
          <p xml:id="i-8f9DmV8UvoYYBriHULhsRM">
            Det är viktigt att såväl ledtider som ekonomiska bindningar i
            materielförsörjningen reduceras för att tillgodose insatsorganisationens
            behov och utformning för att kunna hantera förändrade behov och
            prioriteringar för att få ett försvar som är mer användbart i
            insatsorganisationen.
          </p>
          <head type="h2" xml:id="i-FD1AgnoFToLTUFmTntFADv">
            Försvarsexportmyndigheten
          </head>
          <p xml:id="i-FSZvcEWb9tX78Dm81rE5ia">
            Regeringen satsar nästan 76 miljoner kronor per år på den nya
            Försvarsexportmyndigheten. Miljöpartiet är av princip emot exportstöd
            till företag som tillverkar krigsmateriel och vill inte se att
            denna verksamhet ytterligare subventioneras av skattemedel. Miljöpartiet
            vill därför avveckla Försvarsexportmyndigheten. I vår budgetmotion
            halverar vi anslaget för Försvarsexportmyndigheten under nästa
            år för att kunna lägga ned myndigheten helt efter två år.
          </p>
          <p xml:id="i-VXyErVnvFFjEXz8QJezdJ9">
            Enligt Miljöpartiet sänder det helt fel signaler att Sverige
            lägger många miljoner av skattebetalarnas pengar på en särskild
            myndighet vars enda syfte är att exportera vapen. Hade regeringen
            levt upp till politik för global utveckling (PGU), som den säger
            att den gör, så hade det knappast varit möjligt att inrätta Försvarsexportmyndigheten
            eftersom vapenexporten är en tydlig målkonflikt.
          </p>
          <head type="h2" xml:id="i-3JkTsBmrXKLSZCPnWvi9i5">
            Avslutning
          </head>
          <p xml:id="i-HvsWHfZYyHcAiz7h7qDjbM">
            Säkerhet måste ses i ett mycket bredare perspektiv. En bredare
            säkerhetspolitik beaktar de många olika potentiella direkta hoten
            med grund i begreppet positiv fred, det vill säga att åtgärda
            själva problemet som utlöser konflikten eller hotet, istället
            för negativ fred, som inriktar sig på att sätta stopp (militärt)
            på konflikten. Vi vill se en säkerhetspolitik som sätter mänsklig
            säkerhet före territoriell säkerhet.
          </p>
          <p xml:id="i-TAKU8bd746p87yxc3b18cB">
            En mängd nya hot som varken är territoriella eller militära har
            tillkommit, samtidigt som de gamla ändrat karaktär och inte längre
            kan bemötas på samma sätt som tidigare. Man ser också att flera
            av hoten förstärker varandra, varför flera av de traditionella
            hotens strukturella grundorsaker betraktas som egna hot i sig.
            I takt med att nationalstatens gränser luckras upp alltmer blir
            det svårare att möta dessa hot för den enskilda staten.
          </p>
          <p xml:id="i-PdJ7mXtJ8jKAFifJMuqTAt">
            Dagens konflikter ser inte ut som de en gång gjorde. Det handlar
            inte längre om uppställda och uniformerade arméer som efter att
            officiellt ha förklarat krig inleder en kamp till döden om geopolitisk
            kontroll under diplomatins och krigets regler. Den sortens konflikter
            syns alltmer sällan.
          </p>
        </div>
        <div type="motSignatures">
          <list>
            <item xml:id="i-U15NFMVN2cZTDuyaqWtEoc">
              Peter Rådberg (MP)
            </item>
            <item xml:id="i-DnLHxCPxe2mn6i49VPeju4">
              Bodil Ceballos (MP)
            </item>
            <item xml:id="i-KBWA8yHqWmfmh9TpuHnCYh">
              Valter Mutt (MP)
            </item>
            <item xml:id="i-YYCvve9cR2Nno3cb53mPLN">
              Kew Nordqvist (MP)
            </item>
            <item xml:id="i-7UgMCByie8ftjLMTisufyS">
              Annika Lillemets (MP)
            </item>
          </list>
        </div>
      </div>
    </body>
  </text>
</TEI>
