<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-UU-00026">
  <teiHeader>
    <fileDesc>
      <titleStmt>
        <title>med anledning av skr. 2007/08:89 Sveriges politik för global utveckling</title>
        <author corresp="i-K3yJ7rruozYUK99nj91ffc">av Hans Linde m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2007/08:89 Sveriges politik för global utveckling</title>
          <idno type="rdwebb">GV02U26</idno>
          <rs type="number">U26</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GV02U26/text</ref>
          <ref type="dokument_url_html">http://data.riksdagen.se/dokument/GV02U26</ref>
          <ref type="dokumentstatus_url_xml">http://data.riksdagen.se/dokumentstatus/GV02U26</ref>
          <ref type="doc">http://data.riksdagen.se/fil/9529227C-6371-4949-96C3-5A9D295DE532</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-991obiMTz36s9V7z3YpuZk</idno>
            <name>Gunilla Wahlén</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-5LxRQzD91HkhGk7qU5DwFo" type="basedOn"/>
        <correspContext corresp="i-5LxRQzD91HkhGk7qU5DwFo">
          <ref>Regeringsskrivelse 2007/08:89</ref>
        </correspContext>
        <correspAction xml:id="i-5SmU6EgF5jbcqDTYPgnBVW" type="signed"/>
        <correspContext corresp="i-5SmU6EgF5jbcqDTYPgnBVW">
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-991obiMTz36s9V7z3YpuZk"/>
          <note type="signatory" corresp="i-2aZQBvMx8o6ihusfvExbt8"/>
        </correspContext>
        <correspAction xml:id="i-3xHzeJCMeP1rqecidFRsiv" type="referral">
          <date when="2008-04-09"/>
        </correspAction>
        <correspAction xml:id="i-TX2tuQe7FKy2F8Jh8atESQ" type="dismissal">
          <date when="2008-04-08"/>
        </correspAction>
        <correspAction xml:id="i-GfVxvQ7MM3PWf6UQvtnf4n" type="dismissal">
          <date when="2008-04-08"/>
        </correspAction>
        <correspAction xml:id="i-TKB6JkvA4GkQZGaRB2PgAE" type="transfer">
          <date when="2008-04-07"/>
        </correspAction>
        <correspAction xml:id="i-9e1M5rK7UbJy8cxhEcmv2Z" type="submission">
          <date when="2008-04-07"/>
        </correspAction>
        <correspAction xml:id="i-CAxJAxgy5Q8zuQG9Wf9CLG" type="assigned"/>
        <correspContext corresp="i-CAxJAxgy5Q8zuQG9Wf9CLG">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div type="motBody">
        <div xml:id="i-T1LdujRw9FqwpWsUUpDifQ" type="TOC">
          <head xml:id="i-JCQSQzgwrgN5jduzPT8DhN">
            1 Innehållsförteckning
          </head>
          <list>
            <item>
              2 Förslag till riksdagsbeslut 2
            </item>
            <item>
              3 Inledning 3
            </item>
            <item>
              4 Handelsfrågor 4
            </item>
            <item>
              4.1 Liberaliseringar och avregleringar 5
            </item>
            <item>
              4.2 Det ekonomiska utanförskapet 5
            </item>
            <item>
              4.3 Frihandelsavtal 6
            </item>
            <item>
              4.4 Diversifiera produktion 6
            </item>
            <item>
              5 Skuldavskrivningarna 7
            </item>
            <item>
              5.1 Illegitima skulder 7
            </item>
            <item>
              6 Urholkningen av biståndet 8
            </item>
            <item>
              7 Världsbanken och IMF 9
            </item>
            <item>
              7.1 Demokratiunderskottet 9
            </item>
            <item>
              7.2 Detaljstyrning 10
            </item>
            <item>
              8 Migration 10
            </item>
            <item>
              9 Klimatförändringar och miljöpåverkan 11
            </item>
            <item>
              10 Konflikter och sviktande situationer 13
            </item>
            <item>
              10.1 Vikten av att hålla isär militära och civila insatser 13
            </item>
            <item>
              10.2 Vapenhandel och exportkontroll 13
            </item>
            <item>
              11 Regeringens resultatskrivelse för biståndet 14
            </item>
          </list>
        </div>
        <div type="motProposal" subtype="förslag">
          <head xml:id="i-67mHZsu1wSUyvh1V8M2FGw">
            2 Förslag till riksdagsbeslut
          </head>
          <list style="ol">
            <item xml:id="i-Ki653m3bVRNnPzchcVG4F2">
              Riksdagen tillkännager för regeringen som sin mening vad som
              anförs i motionen om att dagens två huvudmål för svensk politik
              för global utveckling (PGU) ska kompletteras med ett jämställdhetsperspektiv.
            </item>
            <item xml:id="i-KTifjF32DF6tyScMQ2fEzR">
              Riksdagen tillkännager för regeringen som sin mening vad som
              anförs i motionen om att regeringen i det fortsatta arbetet med
              PGU ska problematisera förhållandet mellan ekonomisk tillväxt
              och fattigdomsbekämpning.
            </item>
            <item xml:id="i-Wvg3YUBoXsBsQftP7TjQC">
              Riksdagen tillkännager för regeringen som sin mening vad som
              anförs i motionen om att regeringen i det fortsatta arbetet med
              PGU ska utgå från mer heltäckande perspektiv rörande begreppet
              ekonomisk tillväxt.
            </item>
            <item xml:id="i-L5Dru9SouCvTkLRtZPhEBH">
              Riksdagen tillkännager för regeringen som sin mening vad som
              anförs i motionen om att regeringen i sitt fortsatta arbete med
              PGU ska stödja fattiga länders möjligheter att diversifiera och
              utveckla sin produktion, både med bistånd och i handelspolitiska
              beslut.
            </item>
            <item xml:id="i-F8FcpnhZQkdsnMMiDWrFYi">
              Riksdagen tillkännager för regeringen som sin mening vad som
              anförs i motionen om att regeringen i sitt fortsatta arbete med
              PGU ska följa Monterreyöverenskommelsen och inte räkna skuldavskrivningar
              som utvecklingssamarbete.
            </item>
            <item xml:id="i-3hMzAojncpTsDGW9YeX1Q5">
              Riksdagen tillkännager för regeringen som sin mening vad som
              anförs i motionen om att regeringen inom ramen för det fortsatta
              arbetet med PGU bör ta initiativ till att driva frågan om illegitima
              skulder på internationell nivå.
            </item>
            <item xml:id="i-VcH81xGmavSbKuRbS1S4ks">
              Riksdagen tillkännager för regeringen som sin mening vad som
              anförs i motionen om att regeringen i implementeringen av PGU
              bör inkludera frågan om att verka för att ett hållbart system
              för långivning på internationell nivå kommer till stånd.
            </item>
            <item xml:id="i-VSrrVyahhnMPhtoAmDj9zQ">
              Riksdagen tillkännager för regeringen som sin mening vad som
              anförs i motionen om att regeringen i implementeringen av PGU
              ska driva att regelverket i OECD-DAC ska omprövas med målet att
              de paragrafer som tillåter urholkning genom användande av biståndsmedel
              för flykting- och studentmottagande i industriländerna samt skuldavskrivningar
              tas bort.
            </item>
            <item xml:id="i-VygMPto9vkTDQxp7Mk6cN5">
              Riksdagen tillkännager för regeringen som sin mening vad som
              anförs i motionen om att regeringen i samband med halvtidsutvärdering
              av Parisagendan ska verka för att en betydligt större andel av
              det totala biståndet ska gå till fattigdomsbekämpning än vad som
              sker i dag.
            </item>
            <item xml:id="i-NWY82Cfx5jXmeeUXBtDCXj">
              Riksdagen tillkännager för regeringen som sin mening vad som
              anförs i motionen om att regeringen i den fortsatta processen
              med att ta fram ett nytt röstsystem inom IMF ska stödja det förslag
              som förespråkas av G 24-gruppen, ett system med dubbel majoritet
              som även tar hänsyn till antalet länder som stöder ett beslut.
            </item>
            <item xml:id="i-JRQFJXyPnnk3ZJ3Dag2Tdx">
              Riksdagen tillkännager för regeringen som sin mening vad som
              anförs i motionen om att regeringen inom ramen för arbetet med
              PGU presenterar en mer ingående redogörelse för Sveriges agerande
              i IMF och Världsbanken och hur Sverige agerat för att stärka utvecklingsländernas
              inflytande i IMF och Världsbanken.
            </item>
            <item xml:id="i-3LmLqyYktXNo122jB4RPZA">
              Riksdagen tillkännager för regeringen som sin mening vad som
              anförs i motionen om att regeringen i implementeringen av PGU
              ska understryka vikten av utvecklingsländernas demokratiska ägarskap
              över politiken samt att ekonomiska policyvillkor som kör över
              demokratiska processer i utvecklingsländerna bör upphöra.
            </item>
            <item xml:id="i-Unhzujar4J6QnJh85mJ7w7">
              Riksdagen tillkännager för regeringen som sin mening vad som
              anförs i motionen om att flyktingmottagande i Sverige inte ska
              räknas som bistånd utan i stället hänföras till utgiftsområde
              8 Migration.
            </item>
            <item xml:id="i-YJZJJaBsdiyWcE4kfXWSGg">
              Riksdagen tillkännager för regeringen som sin mening vad som
              anförs i motionen om att Sverige även i fortsättningen bör avstå
              från att finansiera egna åtaganden enligt Kyotoprotokollet med
              biståndsmedel.
            </item>
            <item xml:id="i-U2Rhrqv9o6Vu9BtycyY4ad">
              Riksdagen tillkännager för regeringen som sin mening vad som
              anförs i motionen om att regeringen även inom OECD och DAC bör
              arbeta för att åtaganden enligt Kyotoprotokollet inte får räknas
              som utvecklingssamarbete.
            </item>
            <item xml:id="i-R5u7LFer6PfMaBfang1hdR">
              Riksdagen tillkännager för regeringen som sin mening vad som
              anförs i motionen om att regeringen i det fortsatta arbetet med
              PGU bör arbeta för att Världsbanken upphör att finansiera investeringar
              i icke-förnybar energi.
            </item>
            <item xml:id="i-Sb6K3Cxe1k6XbUz1gPdaGY">
              Riksdagen tillkännager för regeringen som sin mening vad som
              anförs i motionen om att svenskt bistånd inte ska användas till
              militära insatser.
            </item>
            <item xml:id="i-X9PQ7a7VAMJSbHK57gL4jd">
              Riksdagen tillkännager för regeringen som sin mening vad som
              anförs i motionen om att den svenska krigsmaterielexportpolitiken
              inom ramen för arbetet med PGU får ett större utrymme samt att
              krigsmaterielexporten i regeringens implementering av PGU sker
              på ett sätt som inte motverkar en rättvis och hållbar global utveckling.
            </item>
            <item xml:id="i-XrSDsKuQwba9TJkvmbjEje">
              Riksdagen tillkännager för regeringen som sin mening vad som
              anförs i motionen om att regeringens skrivelse om biståndets resultat
              år 2009 ska omfatta en utvärdering av hela biståndsramen på 32
              miljarder, inklusive avräkningar för skuldavskrivningar och flyktingmottagande.
            </item>
          </list>
        </div>
        <div type="motContent">
          <head xml:id="i-5oiX5mho6hLotWyGxByPJb" type="h1">
            3 Inledning
          </head>
          <p xml:id="i-gypKwHmzo6aTbQY1x96mW">
            Vänsterpartiet är i stort positivt till regeringens uttalade
            ambition i skrivelse 2007/08:89 om att försöka föra in svensk
            politik för global utveckling (PGU) i regeringskansliets insatsområden.
            Ett resultatorienterat arbete inom regeringen ökar möjligheten
            till genomslagskraft för målen. Likaså är konkreta verktyg som
            PGU-konsekvensbedömningar och samrådsgrupper mellan departement
            bra initiativ. Vi förstår också att goda intentioner ligger bakom
            regeringens fokusering kring de sex globala utmaningarna men är
            kritiska till flera av de tydliga omprioriteringar som regeringen
            gjort. Vi upplever att regeringen genom sin skrivelse stärker
            fokus på svenska egenintressen inom utvecklingsarbete på bekostnad
            av länderna i syds ägandeskap.
          </p>
          <p xml:id="i-6xPyg7yyqPvVeQdBJtJu9r">
            Målet med PGU är att samtliga politikområden samstämmigt ska
            bidra till en rättvis och hållbar global utveckling. Skrivelsen
            utgår från de två perspektiv som enligt PGU ska genomsyra all
            svensk politik: de fattigas perspektiv och rättighetsperspektivet.
          </p>
          <p xml:id="i-TuPuxp5LN3JDMYz4bhngR3">
            I regeringens skrivelse är jämställdhetsperspektivet alltför
            bristfälligt i många delar och i andra helt frånvarande. Eftersom
            Vänsterpartiet tvärtom vill att jämställdhetsfrågorna ska genomsyra
            svenskt utvecklingssamarbetet anser vi att dagens två huvudmål
            ska kompletteras med ett jämställdhetsperspektiv. Detta bör riksdagen
            tillkännage för regeringen som sin mening.
          </p>
          <p xml:id="i-M964N1f22Ub81iqhpYzAsd">
            Utöver detta anser vi att regeringens fokus på fattigdomsbekämpningen
            genomgående är alldeles för svagt. I stycket ekonomiskt utanförskap
            tar man i stort bara upp handel och investeringar och utgår i
            alldeles för hög grad från svenska egenintressen. Något som vi
            starkt har kritiserat vid flera tillfällen, senast i vår nyligen
            framlagda motion med anledning av regeringens skrivelse om Afrika
            (skr. 2007/08:67).
          </p>
          <p xml:id="i-AYJJAnL1CgVW8nfoqdoYPV">
            I den första, framåtsyftande, delen i skrivelse 2007/08:89 reagerar
            vi starkt på att regeringen har ersatt begrepp som social trygghet
            och utveckling och jämställdhet med ekonomiskt utanförskap och
            migrationsströmmar.
          </p>
          <p xml:id="i-7Cu75xp4Eh53Pfp2mEssFA">
            När det gäller synen på vad som utgör de fattigas perspektiv
            och vilken politik som bidrar till en rättvis och hållbar utveckling
            skiljer sig Vänsterpartiets och regeringens syn åt i de flesta
            avseenden. Detta gäller inte minst synen på handelspolitikens
            roll och hur dess möjligheter att påverka ser ut. Kortfattat innebär
            detta även att våra slutsatser om den svenska politikens överensstämmelse
            med PGU inte alltid är desamma som regeringens.
          </p>
          <p xml:id="i-2vbC9yKruSPDsZjMhrvV6n">
            Trots att skrivelsen är relativt osammanhängande och ostrukturerad
            har vi nedan tagit upp en del av de frågor där vi finner att skillnaden
            mellan Vänsterpartiets och regeringens syn är som störst då det
            gäller vilken politik som kan leda till en rättvis och hållbar
            global utveckling.
          </p>
          <head xml:id="i-BLrN1YYXwVvXru3JxEJ1JV" type="h1">
            4 Handelsfrågor
          </head>
          <p xml:id="i-NHfqU8SMWzb7r2nUrTE4K1">
            Regeringens resultatskrivelse och planering för det kommande
            PGU-arbetet handlar i princip enbart om ökat marknadstillträde,
            frihandel och avregleringar inom handelspolitiken. Enligt regeringen
            syftar en modern politik för global utveckling till att bidra
            till tillväxt. Budskapet är att ekonomisk tillväxt bekämpar fattigdom
            och höga tillväxtsiffror indikerar utveckling. Det är självklart
            en ytterst förenklad bild av verkligheten som Vänsterpartiet inte
            ställer sig bakom. Ekonomisk tillväxt som ett vapen mot fattigdom
            blir intressant först när resurser omfördelas och satsningar på
            samhällsnyttig infrastruktur, fattigdomsbekämpning och välfärd
            görs, vilket kräver medvetna strategier (se vidare i Vänsterpartiets
            nyligen lagda motion med anledning av regeringens skrivelse 2007/08:67
            om Afrika). Detta, menar Vänsterpartiet, är grundläggande för
            en modern politik för en rättvis och hållbar global utveckling.
            Regeringens ska därför i kommande skrivelser som rör den globala
            utvecklingspolitiken problematisera förhållandet mellan ekonomisk
            tillväxt och fattigdomsbekämpning. Detta bör riksdagen tillkännage
            för regeringen som sin mening.
          </p>
          <head xml:id="i-S71kuw4gvV3ZFpnzaf1v8S" type="h2">
            4.1 Liberaliseringar och avregleringar
          </head>
          <p xml:id="i-NuPfwYdBaZtTx1ryF4SUyp">
            Att som regeringen driva avregleringar och liberaliseringar på
            handelsområdet är inget nytt. Många utvecklingsländer genomförde
            under 1980- och 90-talen snabba och omfattande marknadsorienterade
            reformer. Ett av resultaten är att jordbruket i dag är mer avreglerat
            i utvecklingsländer än i industriländer. Men de positiva effekterna
            lyser i de flesta fall med sin frånvaro. Erfarenheter visar i
            stället att t.ex. en alltför snabb liberalisering av importen
            riskerar att slå ut industriproduktion, försvåra ansträngningarna
            att diversifiera ländernas ekonomi och minska de statliga inkomsterna
            kraftigt. Liberaliseringar leder alltså inte automatiskt till
            högre tillväxt och tillväxt minskar inte självklart fattigdomen.
          </p>
          <p xml:id="i-NhEtAajqjDLMhGGpypWCGs">
            I sin iver att förespråka avregleringar bortser regeringen helt
            från de fattiga ländernas behov av att i olika grad under vissa
            tider skydda sektorer och att inte tvingas begränsa sitt politiska
            handlingsutrymme genom t.ex. investeringsavtal.
          </p>
          <head xml:id="i-9P8qrBJXQ8A5DhnpFBbrJk" type="h2">
            4.2 Det ekonomiska utanförskapet
          </head>
          <p xml:id="i-4pR5Y1WXAw5WpWWKtXAbEn">
            I skrivelsen menar regeringen att ekonomiskt utanförskap ska
            brytas genom ett ökat ekonomiskt deltagande och marknadstillträde
            till den internationella marknaden. Men redan i dag utgör handeln
            en lika stor, eller större, del av de fattiga ländernas BNP som
            av de rikas. Dock har inte det ekonomiska utanförskapet brutits.
            Att den ekonomiska globaliseringen, som regeringen skriver, har
            medfört en aldrig tidigare skådad inkomstökning på global nivå
            har i många fall lett till större sociala klyftor, som i fallet
            Kina, eller till en kortare medellivslängd, som i fallet Ryssland.
            Stora grupper får aldrig någon del av de enorma inkomstökningar
            som regeringen talar om, utan har i stället fått en sämre livssituation.
            I många utvecklingsländer har tillväxten, som framför allt skapats
            genom tillfälligt höga råvarupriser, resulterat i en tillväxt
            i bankkontor och lyxvillor för eliten, inte i en tillväxt i antalet
            skolor och vårdcentraler. Vänsterpartiet anser därför att regeringen
            i det fortsatta arbetet med PGU ska utgå från ett mer heltäckande
            perspektiv rörande begreppet ekonomisk tillväxt och ekonomiskt
            utanförskap. Detta bör riksdagen tillkännage för regeringen som
            sin mening.
          </p>
          <head xml:id="i-TJPKMTGMoJN4semwhZ8Cs3" type="h2">
            4.3 Frihandelsavtal
          </head>
          <p xml:id="i-4WAqB8YNnzSjaWvVroBW5X">
            Under målformuleringen för Ökad export av jordbruksprodukter
            från utvecklingsländer skriver regeringen att man ska verka för
            breda EPA-avtal. Med detta menas vanligen avtal som omfattar investeringar,
            tjänster, offentlig upphandling etc., med andra ord de s.k. Singaporefrågorna,
            vilka de flesta utvecklingsländerna har motsatt sig inom WTO.
            Den huvudsakliga kritiken är att Singaporefrågorna kommer att
            stärka stora multinationella företags ställning på bekostnad av
            utvecklingsländers möjligheter att utforma sin egen politik och
            ta social och miljömässig hänsyn.
          </p>
          <p xml:id="i-CVtyXf7W6iuoxjGtpaDsat">
            Eftersom frågorna har stoppats inom WTO har de i stället förflyttats
            in i de bilaterala avtal som sluts med å ena sidan EU och USA
            och å andra sidan länder och regioner i syd. Trots att stora protester
            alltså hörs från de fattiga länderna hör Sverige till de länder
            som står bakom Singaporefrågorna och driver på EU både i WTO och
            i de bilaterala handelsförhandlingarna för breda avtal.
          </p>
          <p xml:id="i-gttueCh4mgEHacx7CySPE">
            Många utvecklingsländer och NGO:er har pekat på att det i stället
            skulle behövas policy space, dvs. politiskt handlingsfrihet för
            utvecklingsländerna att utforma sin ekonomiska politik utan att
            behöva ta alltför stor hänsyn till globala regelverk som WTO:s
            olika avtal och krav från Världsbanken och IMF. Länderna skulle
            då kunna utforma lagar som ligger i linje med de prioriteringar
            och utvecklingsstrategier som landet har. Policy space är viktigt
            om utvecklingsländerna ska kunna utveckla stabila politiska institutioner
            och stater. Om detta nämner regeringen ingenting i skrivelsen.
          </p>
          <p xml:id="i-9AdYM6Z7H45qwvMgWhmc1f">
            Sveriges regering ska, enligt PGU, bedriva en handelspolitik
            som i sin helhet ska bidra till en rättvis och hållbar global
            utveckling, genomsyrad av rättighetsperspektiv och de fattigas
            perspektiv. Vänsterpartiet menar att regeringens handelspolitik,
            med alltför vidlyftiga liberaliseringar och breda EPA-avtal, snarast
            går emot PGU:s intentioner. Vi har tidigare ställt krav på regeringen
            att man i fortsatta förhandlingar om frihandelsavtal inte ska
            ta upp Singaporereglerna (se bland annat Vänsterpartiets motion
            2007/08:U225).
          </p>
          <p xml:id="i-AuabPvxyMD2uBQ4YxaYTjW">
            Det handlar om att fattiga länder ska ha rätt att bedriva sin
            egen utvecklingspolitik och att detta måste respekteras. Ingen
            ska pressas att gå med på breda EPA-avtal som man inte vill ha.
          </p>
          <head xml:id="i-4eLNhYLcA6pdfjRbEXLzv6" type="h2">
            4.4 Diversifiera produktion
          </head>
          <p xml:id="i-FsQiAZUXkTCMeFu7ex4dCp">
            En fråga som regeringens skrivelse inte berör handlar om den
            utveckling av monokulturer som sker i allt högre utsträckning
            i framför allt fattiga länder. För att motverka detta anser Vänsterpartiet
            att regeringen i sitt fortsatta arbete med PGU bör stödja fattiga
            länders möjligheter att diversifiera och utveckla sin produktion,
            både med bistånd och i handelspolitiska beslut. Detta bör riksdagen
            tillkännage för regeringen som sin mening.
          </p>
          <head xml:id="i-JUv4WsgfGzFVJBTmoXZHnZ" type="h1">
            5 Skuldavskrivningarna
          </head>
          <p xml:id="i-5bdd3rUr94cA6j72JCQ115">
            Den enorma skuldbörda som många fattiga länder har burit på i
            decennier utgör ett av de största hindren för en rättvis och hållbar
            global utveckling. Trots detta nämner regeringen i princip inte
            alls skuldavskrivning i skrivelse 2007/08:89. Detta är en stor
            brist i en skrivelse som denna.
          </p>
          <p xml:id="i-UbQ27Z4DeFstgMM2e1ovLY">
            För Vänsterpartiet är frågan fundamental. Vi driver bl.a. kraven
            att Sverige ska verka för totala skuldavskrivningar för de 50
            fattigaste länderna i världen och att Sverige ska erkänna förekomsten
            av s.k. illegitima skulder (se nedan). Vi anser dessutom att Sverige
            ska erkänna medansvar för sådana illegitima skulder samt att vi
            ska verka för att så sker även internationellt. Se vidare Vänsterpartiets
            motion 2007/08:U220.
          </p>
          <p xml:id="i-AbFM8WufGRmDKWhBzZFBCY">
            För oss är det självklart att man i en skrivelse som ska behandla
            svensk utvecklingspolitik i världen tar skuldfrågan på allvar.
            Man kan inte som regeringen nöja sig med att konstatera att skuldlättnader
            till de fattigaste länderna har skapat bättre förutsättningar,
            samtidigt som skuldberget fortsätter att växa och i dag är uppe
            i nästan 3 000 miljarder dollar. Det är en ökning med nära en
            tredjedel bara sedan år 2000.
          </p>
          <p xml:id="i-BreTX3ufe5iXKKtgatMSUk">
            Effektivitet har blivit ett av modeorden inom svensk biståndspolitik,
            trots detta har urholkningen av biståndet ökat. Bara 30 % av biståndet
            gick 2005 till fattigdomsprogram. Ska biståndet i realiteten bli
            effektivare och kvaliteten höjas, så att arbetet med att minska
            fattigdomen och öka respekten för de mänskliga rättigheterna i
            världen förstärks, måste denna utveckling vändas.
          </p>
          <p xml:id="i-Y7eW2iq6tSLf9JTKpCGH2x">
            Enligt OECD-DAC:s regler kan givarländerna räkna skuldavskrivningar
            som bistånd. Vänsterpartiet anser att det är nödvändigt med omfattande
            skuldavskrivningar, vilket vi utvecklar i motionen Skuldkrisen
            i syd (2007/08:U220), men anser att skuldavskrivningar och bistånd
            inte får ske på varandras bekostnad. Se vidare under avsnitt 6
            Urholkningen av biståndet.
          </p>
          <p xml:id="i-T1PHnpRZoJu6K76kBuBz1y">
            Den nuvarande regeringen har utnyttjat möjligheterna att inom
            biståndsramen finansiera skuldavskrivningar, detta trots att den
            förra regeringen 2002 i Monterreyöverenskommelsen förband sig
            att inte använda bistånd till skuldavskrivningar. EU:s ministerråd
            har fastslagit att utvecklingssamarbetet inom unionen ska ligga
            i linje med Monterreyöverenskommelsen. Sverige bör följa Monterreyöverenskommelsen
            och inte räkna skuldavskrivningar som utvecklingssamarbete. Detta
            bör riksdagen tillkännage för regeringen som sin mening.
          </p>
          <head xml:id="i-NBUFmQQunUNGGRFd1jDoRS" type="h2">
            5.1 Illegitima skulder
          </head>
          <p xml:id="i-Q5BEwMpWTJeV4eco8yPYsy">
            Illegitima skulder är inte ett juridiskt begrepp som accepteras
            av alla, men diskuteras trots detta på alla nivåer och låg till
            grund bl.a. för Norges stora skuldavskrivningar till fem länder
            år 2006.
          </p>
          <p xml:id="i-Ra1fZk5ahY3FzAGgckwp2N">
            Dessvärre saknas i dag mekanismer för att avgöra en skulds legitimitet.
            Vänsterpartiet anser att regeringen inom ramen för det fortsatta
            arbetat med PGU ska ta initiativ till att driva frågan om illegitima
            skulder på internationell nivå, på samma sätt som den norska regeringen
            tidigare har gjort. Detta bör riksdagen tillkännage för regeringen
            som sin mening.
          </p>
          <p xml:id="i-F6Ryv7txkBkDRQzMPX1DCw">
            Ett annat problem då det gäller skulder är avsaknaden av ett
            internationellt system som garanterar att utlåning sker på ett
            hållbart sätt. Fattiga länder riskerar därmed att åter hamna i
            skuldfällan de just tagit sig ur.
          </p>
          <p xml:id="i-X64yqk5XQwD9xvfAgVMxLL">
            Ett system för ansvarsfull långivning skulle säkerställa att
            lån inte ges till odemokratiska regimer eller till projekt i utvecklingsländer
            som inte är socialt eller miljömässigt hållbara. I Sveriges fall
            skulle det konkret kunna handla om att implementera tydliga kriterier
            för exportkreditnämnden (EKN) om att t.ex. inte ge den typen av
            garantiförbindelser på 17 miljarder kronor som man nyligen gav
            i samband med Saabs försäljning av ett militärt radarsystem till
            Pakistan * 1 . Med ett system för ansvarsfull långivning kan detta
            kanske undvikas i framtiden.
          </p>
          <p xml:id="i-m4n2uGTrq9KBZrd4eNa8Z">
            Det är viktigt att någon form av bindande internationellt regelverk
            för ansvarsfull utlåning upprättas. Regeringen ska därför i implementeringen
            av PGU inkludera frågan om att verka för att ett hållbart system
            för långivning på internationell nivå kommer till stånd. Detta
            bör riksdagen tillkännage för regeringen som sin mening.
          </p>
          <head xml:id="i-2X1XNHYWR21jqz64aGZ7iw" type="h1">
            6 Urholkningen av biståndet
          </head>
          <p xml:id="i-MfrSdvkuojPPYzPUVFzXn6">
            En stor del av jordens befolkning är hänvisad till ett liv i
            extrem fattigdom, utan makt och möjligheter att förändra sin livssituation.
            Vid millennieskiftet förklarade därför FN att fattigdomsbekämpning
            måste vara ett överordnat mål. Världens länder enades om de åtta
            millenniemålen, där bl.a. halverad fattigdom och ökad tillgång
            till utbildning och jämställdhet mellan män och kvinnor ingår.
            Om målen uppnås innebär det att vardagen för 100-tals miljoner
            människor i grunden förändras, men tyvärr tyder allt på att det
            inte bli så; en rad länder, framför allt i Afrika, kommer inte
            att uppnå något av de åtta målen.
          </p>
          <p xml:id="i-AbVjG4C9Loqx7rnwdZeAd">
            En rättvis värld kräver en ny ekonomisk världsordning för långsiktigt
            hållbar utveckling, såväl ekonomiskt som ekologiskt och socialt.
            Biståndet kan spela en roll i denna process, men då krävs en reformering
            och en ökning av det samlade biståndet från nord. Sverige har
            möjlighet att spela en avgörande roll i en sådan utveckling.
          </p>
          <p xml:id="i-Y9qeoaTvt3Lj5PgiWyUbm5">
            Vänsterpartiet är därför starkt kritiskt till den urholkning
            som pågår av det svenska biståndet. Sverige använder biståndsmedel
            till att finansiera både flyktingmottagning i Sverige och till
            avskrivningar av exportkreditskulder, detta trots att Sverige
            har gett sitt stöd till den resolution som togs vid FN:s toppmöte
            i Monterrey 2002 om finansiering av FN:s millenniemål där man
            fastställde att biståndet inte ska finansiera skuldavskrivningar.
            Ett tredje sätt att urholka biståndet sker genom att kostnader
            för att ta emot utländska studenter räknas som bistånd. Detta
            är dock inget som försiggår i Sverige i dag.
          </p>
          <p xml:id="i-22yEHECJK6757uW2mEuwBt">
            De två första sätten att urholka biståndet, kostnader för flyktingmottagning
            och mottagande av utländska studenter, innebär att biståndspengarna
            över huvud taget aldrig lämnar givarlandet. Det tredje sättet,
            skuldavskrivningarna, innebär förvisso att utvecklingsländer får
            en del av de resursöverföringar som är en del av den rika världens
            ansvar enligt FN:s åttonde millenniemål, men problemet är att
            det behövs både skuldavskrivningar och bistånd om övriga mål ska
            nås. Vänsterpartiet anser därför att regeringen i implementeringen
            av PGU inom OECD ska driva att regelverket i OECD-DAC ska omprövas
            med målet att de paragrafer som tillåter urholkning genom användande
            av biståndsmedel för flykting- och studentmottagande i industriländerna
            samt skuldavskrivningar tas bort. Detta bör riksdagen tillkännage
            för regeringen som sin mening.
          </p>
          <p xml:id="i-JimFgNmEc1XpcgZAa75Mus">
            I september i år kommer en halvtidsutvärdering och revidering
            av den s.k. Parisagendan att genomföras i Accra, Ghana. Inom ramarna
            för Parisagenda och i samband med detta möte bör Sveriges regering
            verka för att en betydligt större andel av det totala biståndet
            ska gå till fattigdomsbekämpning än vad som sker i dag * 2 . Detta
            bör riksdagen som sin mening ge regeringen till känna.
          </p>
          <head xml:id="i-4B9nFcAuHhm4exAWfirLvH" type="h1">
            7 Världsbanken och IMF
          </head>
          <head xml:id="i-5QPigtVkuQSMM7bjwyMYG5" type="h2">
            7.1 Demokratiunderskottet
          </head>
          <p xml:id="i-8tkrwBaJQgPS4XKvMPnDZG">
            En av det ekonomiska utanförskapets allvarligaste konsekvenser
            är den brist på makt som många utvecklingsländer lider av. Världsbanken
            och Internationella valutafonden (IMF) är två institutioner som
            många fattiga länder fortfarande är beroende av men som båda har
            ett stort demokratiskt underskott.
          </p>
          <p xml:id="i-C1MxKwudBMG4zCd9AvbPHD">
            Sverige bör verka för att styrningen av IMF och Världsbanken
            ska vara effektiv och att utvecklingsländernas inflytande stärks.
            I skrivelse 2007/08:89 diskuterar regeringen bl.a. det arbete
            med kvothöjning för underrepresenterade länder som pågått sedan
            2006. Vänsterpartiet menar att dessa kvothöjningar är alltför
            marginella och därför inte kommer leda till den demokratisering
            som bl.a. vi önskar se. Regeringen bör därför i den fortsatta
            processen med att ta fram ett nytt röstsystem inom IMF stödja
            det förslag som förespråkas av G 24-gruppen, ett system med dubbel
            majoritet där både en majoritet av rösterna och en majoritet av
            medlemsländerna vägs in. Detta bör riksdagen tillkännage för regeringen
            som sin mening.
          </p>
          <p xml:id="i-21fXpX4H7g2CathVaVH6bc">
            Regeringen skriver vidare att Sverige verkar för att chefen för
            IMF, liksom för Världsbanken, ska tillsättas i en tydlig och transparent
            urvalsprocess, baserad på kandidaternas meriter och lämplighet.
            Men trots denna tydliga position avstod Sverige under 2007 från
            att protestera både vid tillsättningen av Robert Zoellick som
            chef för Världsbanken och vid tillsättningen av Dominique Strauss-Kahn
            som chef för IMF, som i praktiken skedde utan öppenhet och transparens.
          </p>
          <p xml:id="i-QJNxT2cvRBXtPfBjokA22C">
            Sammantaget menar Vänsterpartiet att det i skrivelse 2007/08:89
            är otydligt hur Sverige har agerat för att stärka utvecklingsländernas
            position i IMF och Världsbanken. Regeringen ska därför i kommande
            skrivelser presentera en mer ingående redogörelse för hur Sveriges
            agerande i IMF och Världsbanken har lett till en mer effektiv
            styrning av IMF och Världsbanken samt hur vi bidragit till att
            utvecklingsländernas inflytande har stärkts. Detta bör riksdagen
            tillkännage för regeringen som sin mening.
          </p>
          <head xml:id="i-LdhuuXPAVtLXDBxrkAmhSX" type="h2">
            7.2 Detaljstyrning
          </head>
          <p xml:id="i-UB89t8mpK8ZMMjjpC1JJ5j">
            Till och med IMF:s egen oberoende utvärderingsenhet slår fast
            att kraven om vilka sektorer som ska drivas i privat respektive
            offentlig regi etc. ofta är alldeles för detaljerade i samband
            med bistånd eller nya lån. Rigida krav på låga inflationsnivåer
            och tak för offentliga utgifter har förhindrat satsningar på infrastruktur,
            välfärd och fattigdomsbekämpning, vilket IMF:s egen utvärderingsenhet
            IEO påtalat. Detta har dock inte föranlett några som helst initiativ
            från regeringens sida. Denna detaljstyrning av fattiga länders
            politik som de båda institutionerna ägnar sig åt i samband med
            bistånd och nya lån är oacceptabel då det leder till en urholkning
            av det demokratiska ägarskapet över politiken.
          </p>
          <p xml:id="i-4aRVTDab21uAiMCGzsa6we">
            Om detta nämner regeringen inget i skrivelsen. Man valde dock
            att under 2007, utan att ställa några krav, öka stödet till Världsbankens
            utvecklingsfond med 30 %.
          </p>
          <p xml:id="i-R7VByLHJK1kXWmAeZzuSq5">
            I implementeringen av PGU ska regeringen därför understryka vikten
            av utvecklingsländernas demokratiska ägarskap över politiken samt
            att ekonomiska policyvillkor som kör över demokratiska processer
            i utvecklingsländerna bör upphöra. Detta bör riksdagen tillkännage
            för regeringen som sin mening.
          </p>
          <head xml:id="i-P9jw6adJHUthWvW8GwsSzw" type="h1">
            8 Migration
          </head>
          <p xml:id="i-GyqKhtvEeu3YtTQqwXcvKT">
            Med anledning av skrivelsens avsnitt 2.3 Migrationsströmmar vill
            Vänsterpartiet klargöra att vi anser att svenska biståndsmedel
            inte ska användas till att återsända flyktingar och inte heller
            för att ersätta flyktingmottagande i Sverige. Vi är djupt kritiska
            till den hårdnande linje som regeringen företräder i flyktingpolitiken
            där människor återsänds till krig, förföljelse och svåra motsättningar
            i hemlandet. Vi menar att detta sker i strid med svensk lagstiftning
            och internationella konventioner.
          </p>
          <p xml:id="i-F8egXNeEsb9BJ1hgbaX1a6">
            Det är inte rimligt att biståndsmedel går till verksamheter i
            Sverige. Rätten att söka asyl är en mänsklig rättighet enligt
            FN:s allmänna förklaring om de mänskliga rättigheterna (artikel
            14) som Sverige förbundit sig att följa. Detta är oberoende av
            den svenska biståndspolitiken. Att finansiera flyktingmottagande
            genom avräkning av biståndsramen är förvisso tillåtet enligt OECD:s
            bestämmelser, men Vänsterpartiet har länge vänt sig mot ett sådant
            förfarande. Tidigare i denna motion har vi uppmanat regeringen
            att verka för att OECD:s regler ändras i detta avseende i stället
            för att man utnyttjar detta kryphål i regelverket (se avsnitt
            6 Urholkningen av biståndet).
          </p>
          <p xml:id="i-txNPgL7JhX7sKWiKUTirr">
            I det framtida arbetet med PGU bör regeringen inte räkna in flyktingmottagandet
            i Sverige i biståndsbudgeten utan i stället hänföra det till utgiftsområde
            8 Migration. Detta bör riksdagen tillkännage för regeringen som
            sin mening.
          </p>
          <p xml:id="i-XAkZqg7sqy9jF6JAhSsuMP">
            Vänsterpartiet är överlag djupt kritiskt till den linje som regeringen
            företräder i asyl- och migrationspolitiken, så väl nationellt
            som inom EU. Vi ställer oss inte bakom en ökad harmonisering av
            asyl- och migrationspolitiken, som skulle innebära ett ökat skydd
            för flyktingar inom Europa. Militariseringen av EU:s yttre gränser,
            transportörsansvar, visumtvång och Dublinbestämmelser hindrar
            i dag människor som är i behov av skydd undan krig och förföljelse
            att söka asyl inom EU och tvingar i stället människor i händerna
            på flyktingsmugglare. Vi vänder oss mot ökad överstatlighet inom
            asyl- och invandringspolitiken och menar att denna harmoniseringsprocess
            kommer att leda till en ännu mer restriktiv politik, till en ökad
            militarisering vid EU:s yttre gränser och en urholkning av asylrätten.
          </p>
          <p xml:id="i-PosQu8kkrhqnvCit7yfsvR">
            Vänsterpartiet vill via ökade medel till biståndet öka stödet
            för humanitär hjälp till människor som lever på flykt i andra
            delar av världen. Detta stöd får dock inte utformas på ett sådant
            sätt att det ersätter flyktingmottagande i Sverige eller används
            som förevändning för att inskränka möjligheterna att söka asyl.
            Se vidare Vänsterpartiets motion 2007/08:Sf277.
          </p>
          <head xml:id="i-YXjtSEAciUdR94BLLkAhjC" type="h1">
            9 Klimatförändringar och miljöpåverkan
          </head>
          <p xml:id="i-QjVT9wWM6N1gNPcGvHGTDw">
            Klimatförändringarna är ett stort och växande hot mot utvecklingsländer
            och ett enormt hinder för fattigdomsbekämpning. Redan fattiga
            länder i syd kommer att drabbas värst när effekterna av klimatpåverkan
            blir allt tydligare, enligt FN:s klimatpanel. Om inte nord tar
            sitt ansvar kommer konsekvenserna för syd att bli enorma. Vänsterpartiet
            vill därför se ett ökat fokus på klimatbistånd. I vårt budgetförslag
            från hösten 2007 föreslog vi att 500 miljoner kronor utöver den
            föreslagna biståndsramen skulle avsättas under 2008 till åtgärder
            som förebygger klimatförändringar och motverkar konsekvenserna
            av de klimatförändringar vi redan ser. Vidare önskade vi att detta
            bistånd till klimatåtgärder under 2009 ska öka till 1 miljard
            kronor för att 2010 uppgå till 1,5 miljard kronor (se vidare Vänsterpartiets
            motion U280). Detta skedde tyvärr inte, men vi avser att fortsätta
            driva detta krav.
          </p>
          <p xml:id="i-Wd6KYAkEt3HRZ1bHUEUPJS">
            De mål som regeringen presenterar i skrivelsen under Begränsning
            av globala utsläpp av växthusgaser och anpassning till klimatförändringar
            i utvecklingsländer är i sig inte dåliga, men dock otillräckliga.
          </p>
          <p xml:id="i-UiFp7BSgP1vYPJoBJTmAJ5">
            Med tanke på att regeringen är medveten om att de industrialiserade
            länderna svarar för de största utsläppen av växthusgaser och att
            det är nödvändigt att höginkomstländerna bidrar med såväl kunskaper
            som resursuppbyggnad för anpassningsåtgärder borde man inte vara
            främmande för att öka Sveriges ambition att minska klimatförändringarna,
            även ekonomiskt. Det räcker inte att säga att målet är att Sverige
            ska vara föregångsland i kampen mot klimatförändringarna och att
            vi därigenom bidrar till FN:s millenniemål 1, 6, 7 och 8 bl.a.
            om att säkerställa en miljömässigt hållbar utveckling. Ett föregångsland
            blir vi först när vi genomför skarpa åtgärder, som exempelvis
            ett höjt klimatbistånd.
          </p>
          <p xml:id="i-ERy27jZfnMfVo8amk4ZAbC">
            Att satsa på klimatåtgärder får aldrig tas som förevändning i
            nord att finansiera sina egna åtaganden enligt Kyotoprotokollet
            med biståndsmedel. Det skulle i så fall innebära att världens
            fattiga bestraffades dubbelt, först genom klimatförändringar de
            inte är upphov till och sedan genom uteblivet bistånd. Inte heller
            därför bör Sverige i fortsättningen finansiera egna åtaganden
            enligt Kyotoprotokollet med biståndsmedel. Detta bör riksdagen
            tillkännage för regeringen som sin mening.
          </p>
          <p xml:id="i-23kGTog4zRYmAg5RkN5cAi">
            Vidare bör Sverige även inom Organisationen för ekonomiskt samarbete
            och utveckling (OECD) och dess biståndskommitté (DAC) arbeta för
            att åtaganden enligt Kyotoprotokollet inte får räknas som utvecklingssamarbete.
            Detta bör riksdagen tillkännage för regeringen som sin mening.
          </p>
          <p xml:id="i-WUnp1gVgRWfPU91cxw2zjP">
            Världsbanken redovisade en kraftig ökning av investeringarna
            i förnybar energi för år 2007. Detta är bra eftersom behovet är
            enormt, inte minst i utvecklingsländerna. Vad man inte talar lika
            högt om är att Världsbanken fortfarande lägger ned långt mycket
            mer resurser på stöd till fossila bränslen än till förnybara.
            Att stödet till förnybar energi ökar spelar tyvärr mindre roll
            om stödet till fossila bränslen samtidigt ökar. Stödet till förnybar
            energi borde ersätta stödet till fossila inte komplettera det.
          </p>
          <p xml:id="i-Tn4Z55VTbRfGUaqoBJUvW">
            I en kommuniké från Development Committee, den gemensamma kommittén
            för Världsbankens och IMF:s ägare, lyser målsättningarna om konkreta
            målsättningar för en utfasning, eller åtminstone en minskning,
            av Världsbankens stöd till fossila bränslen med sin frånvaro.
          </p>
          <p xml:id="i-4o9eG6RHw7qk3Ano785dsH">
            I stället talar man om en ökning av modern, cost-effective, clean
            energy och därefter, i en separat mening, om att man också vill
            se ökat stöd till renewable energy vilket enbart kan tolkas på
            ett sätt; i begreppet clean energy ingår uppenbarligen en hel
            del icke-förnybara energikällor.
          </p>
          <p xml:id="i-SqmnU1CbcTf1rbc4a2gzd6">
            I det fortsatta arbetet med PGU bör regeringen arbeta för att
            Världsbanken upphör att finansiera investeringar i icke-förnybar
            energi . Detta bör riksdagen tillkännage för regeringen som sin
            mening.
          </p>
          <head xml:id="i-F1z5xkUtu67tufWdgJKpkj" type="h1">
            10 Konflikter och sviktande situationer
          </head>
          <head xml:id="i-WHdEmz1wWrMBkHAGpd34Go" type="h2">
            10.1 Vikten av att hålla isär militära och civila insatser
          </head>
          <p xml:id="i-MrPVn1swwGUiLafBiJ8Syu">
            Precis som regeringen påpekar ställer dagens komplexa konflikter
            nya krav på det internationella samfundet. Det handlar inte alltid
            längre om att skicka militär trupp för att skilja stridande parter
            åt, i stället blir s.k. multifunktionella mandat vanligare, med
            såväl militära som civila insatser. Vänsterpartiet vill med anledning
            av detta betona vikten av att hålla isär det militära och det
            civila arbetet i kris- och krigssituationer, både när det gäller
            finansiering och utförande.
          </p>
          <p xml:id="i-95AzCiKU31w6izs5PY2AvS">
            Målet för de internationella militära uppdragen måste även fortsättningsvis
            vara att etablera och upprätthålla ordning och säkerhet, underlätta
            en lösning av konflikten, samt att skapa en miljö där humanitära
            organisationer kan verka. Om militär både bedriver krigföring
            och utför biståndsinsatser ökar utsattheten för civilbefolkningen.
            Framför allt genom att oberoende hjälporganisationer, vars främsta
            syfte är att opartiskt bistå människor i nöd, uppfattas som en
            del av konflikten och därigenom inte effektivt kan bistå med hjälp
            och skydd mot våld och övergrepp. Ska utvecklingssamarbetet hålla
            en hög kvalitet måste det genomföras av kunnig personal med mottagarländernas
            intresse och ägandeskap som utgångspunkt. Vi har svårt att se
            att försvaret skulle kunna axla detta ansvar.
          </p>
          <p xml:id="i-5xwNVakkAXt4Sn5NafJ4Us">
            Enligt OECD-DAC får militära insatser inte räknas som bistånd.
            Vänsterpartiet är starkt kritiskt till att Sveriges regering under
            ett arbetsgruppsmöte inför OECD:s toppmöte i april 2007 som enda
            EU-land försökte ändra regelverket för att möjliggöra en ökad
            användning av biståndsmedel för militära eller säkerhetsrelaterade
            insatser . Biståndspolitiken måste hållas klart skild från försvarets
            uppgifter och svenskt bistånd ska därför inte användas till militära
            insatser. Detta bör riksdagen tillkännage för regeringen som sin
            mening.
          </p>
          <head xml:id="i-JomLQPChGQwpjhBt39F8XP" type="h2">
            10.2 Vapenhandel och exportkontroll
          </head>
          <p xml:id="i-SDDjbfAkNaMCcLASBxhRWi">
            I PGU konstateras att väpnade konflikter utgör det allvarligaste
            hindret för utveckling i många fattiga länder. De svenska riktlinjerna
            för krigsmaterielexport framhåller bland annat att situationen
            i mottagarlandet vad gäller mänskliga rättigheter alltid ska vägas
            in.
          </p>
          <p xml:id="i-EdNa2d34Wp48hCEu6nFMgr">
            I skrivelse 2007/08:89 redovisning av mål 62 menar regeringen
            att tilllämpningen av regelverket bedöms ha en positiv effekt
            för att undvika att svensk krigsmaterialexport motverkar en rättvis
            och hållbar global utveckling. Detta är enligt Vänsterpartiet
            en grov överdrift.
          </p>
          <p xml:id="i-CmVma1nU3pri4xVKs4csEo">
            Under 2006 och 2007 uppgick exporten sammantaget till 20 miljarder
            kronor den största någonsin. Trots nämnda riktlinjer exporterade
            Sverige krigsmateriel till länder som är indragna i väpnade konflikter,
            t.ex. USA och Thailand. De två största mottagarna av krigsmateriel
            under 2006 var Sydafrika respektive Pakistan, två länder som brottas
            med enorma utvecklingsproblem.
          </p>
          <p xml:id="i-WGcvD6jfQXzGbySJXxcXxC">
            I den kommande skrivelsen om PGU bör den svenska krigsmaterielexportpolitiken
            få ett större utrymme och i regeringens implementering av PGU
            bör den svenska krigsmaterielexporten ske på ett sätt som inte
            motverkar en rättvis och hållbar global utveckling. Detta bör
            riksdagen tillkännage för regeringen som sin mening.
          </p>
          <head xml:id="i-JwhJmZL7RKMBhajUA3jcrJ" type="h1">
            11 Regeringens resultatskrivelse för biståndet
          </head>
          <p xml:id="i-Qzrh9hvfQUzX8xFzWyG68">
            Vänsterpartiet anser att det är angeläget att få en sammanhållen
            helhetsbild av hur sittande regerings biståndspolitik har påverkat
            biståndets mål enligt PGU och millenniemålen. Detta är viktigt
            inte minst för att få klarhet i hur regeringens avräkningar för
            skuldavskrivningar och flyktingmottagande påverkar biståndets
            mål enligt PGU och millenniemålen.
          </p>
          <p xml:id="i-8Pzm5gH2NDfLmEb3ZExoE4">
            Det är därför avgörande att regeringen, när den nästa år återkommer
            till riksdagen med en skrivelse om biståndets resultat, gör en
            utvärdering av hela biståndsramen på 32 miljarder. Detta bör riksdagen
            tillkännage för regeringen som sin mening.
          </p>
        </div>
        <div type="motSignatures">
          <list>
            <item xml:id="i-8hF92XosqfagsniMBagvYo" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-3k3WhRf28f7UiYaafJdBa9" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-RWiQwvJ8SVF6SjSGx5ePyc" who="i-548HUVvKe8n48M3pQmFeUC">
              Amineh Kakabaveh (v)
            </item>
            <item xml:id="i-TwaDS1Nu637tuT2fY8u9BD" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-ESSesE2i52kYtw7a1dkV5c" who="i-991obiMTz36s9V7z3YpuZk">
              Gunilla Wahlén (v)
            </item>
            <item xml:id="i-3NfGTj6xs7azne5v2KLLQ9" who="i-2aZQBvMx8o6ihusfvExbt8">
              Alice Åström (v)
            </item>
          </list>
        </div>
      </div>
    </body>
  </text>
</TEI>
