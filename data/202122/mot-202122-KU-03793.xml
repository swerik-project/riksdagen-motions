<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202122-KU-03793">
  <teiHeader>
    <fileDesc>
      <titleStmt>
        <title>Starkare rättsstatliga principer, ett förstärkt fri- och rättighetsskydd och andra grundlagsfrågor</title>
        <author corresp="i-9Rr7JqtzHpZv84evqPH4D8">av Karin Enström m.fl. (M)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2021/22:3793 av Karin Enström m.fl. (M)</title>
          <idno type="rdwebb">H9023793</idno>
          <rs type="number">3793</rs>
          <orgName type="comitteeAbbreviation">KU</orgName>
          <ref type="dokument_url_text">http://data.riksdagen.se/dokument/H9023793/text</ref>
          <ref type="dokument_url_html">http://data.riksdagen.se/dokument/H9023793</ref>
          <ref type="dokumentstatus_url_xml">http://data.riksdagen.se/dokumentstatus/H9023793</ref>
          <ref type="docx">http://data.riksdagen.se/fil/19BBBD4E-9F45-48AC-896C-7B6F05B37A6E</ref>
          <ref type="pdf">http://data.riksdagen.se/fil/6549816D-F2D4-4A04-8C14-924651184726</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-9Rr7JqtzHpZv84evqPH4D8</idno>
            <name>Karin Enström</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-NDXytJ2sEVrtLhDNxEoc8A</idno>
            <name>Ida Drougge</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-KGa34znP4SNkFTbwiVao8N</idno>
            <name>Erik Ottoson</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="man">
            <idno>i-JVJBMZFMJK5YHSMqRKfcrP</idno>
            <name>Lars Jilmstad</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-Pu4JFuoHUq5W6JaAtvinyz</idno>
            <name>Annicka Engblom</name>
            <state type="partyAffiliation" ref="Q110843">
              <desc>M</desc>
            </state>
          </person>
          <person gender="woman">
            <idno>i-LmthhHLPxzMMpEiXSys13u</idno>
            <name>Ulrika Karlsson</name>
            <state type="partyAffiliation" ref="Q110843">
              <desc>M</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="committeeProcessing"/>
        <correspAction xml:id="i-Cef3LywmGb6QQo6nsb67K6" type="signed"/>
        <correspContext corresp="i-Cef3LywmGb6QQo6nsb67K6">
          <note type="signatory" corresp="i-9Rr7JqtzHpZv84evqPH4D8"/>
          <note type="signatory" corresp="i-NDXytJ2sEVrtLhDNxEoc8A"/>
          <note type="signatory" corresp="i-KGa34znP4SNkFTbwiVao8N"/>
          <note type="signatory" corresp="i-JVJBMZFMJK5YHSMqRKfcrP"/>
          <note type="signatory" corresp="i-Pu4JFuoHUq5W6JaAtvinyz"/>
          <note type="signatory" corresp="i-LmthhHLPxzMMpEiXSys13u"/>
        </correspContext>
        <correspAction xml:id="i-Cmy1VRBDrrF6D4Vtiwc1pj" type="submitted">
          <date when="2021-10-05"/>
          <time when="13:22:59"/>
        </correspAction>
        <correspAction xml:id="i-GbPYms6tje4sNuMJBALbrs" type="reviewed">
          <date when="2021-10-05"/>
          <time when="16:48:32"/>
        </correspAction>
        <correspAction xml:id="i-TSHdPkg7jQ9kSVFDys4raw" type="referred">
          <date when="2021-10-14"/>
        </correspAction>
        <correspAction xml:id="i-EF88d75RXX3VmNZ3coRtob" type="assigned">
          <date when="2022-06-08"/>
          <time when="16:47:54"/>
        </correspAction>
        <correspContext corresp="i-EF88d75RXX3VmNZ3coRtob">
          <ref type="assignedTo">Konstitutionsutskottet</ref>
        </correspContext>
        <correspAction xml:id="i-Ag5GdJmvzkYRDKupfPQLus" type="behandlas_i"/>
        <correspContext corresp="i-Ag5GdJmvzkYRDKupfPQLus">
          <ref type="uppgift">2021/22:KU30</ref>
          <ref type="ref_dok_id">H901KU30</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU30</ref>
          <ref type="ref_dok_titel">Författningsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-7VyvqDKdJ3GxSCSqH1uQCG" type="behandlas_i"/>
        <correspContext corresp="i-7VyvqDKdJ3GxSCSqH1uQCG">
          <ref type="uppgift">2021/22:KU13</ref>
          <ref type="ref_dok_id">H901KU13</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU13</ref>
          <ref type="ref_dok_titel">Föreningsfrihet och terroristorganisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-6CNUftofiW9BFnD4kaQM4C" type="behandlas_i"/>
        <correspContext corresp="i-6CNUftofiW9BFnD4kaQM4C">
          <ref type="uppgift">2021/22:JuU46</ref>
          <ref type="ref_dok_id">H901JuU46</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU46</ref>
          <ref type="ref_dok_titel">Förbud mot rasistiska organisationer</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-D3nnXshLMPDnNohUzzZbAX" type="behandlas_i"/>
        <correspContext corresp="i-D3nnXshLMPDnNohUzzZbAX">
          <ref type="uppgift">2021/22:JuU29</ref>
          <ref type="ref_dok_id">H901JuU29</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">JuU29</ref>
          <ref type="ref_dok_titel">Terrorism</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SLZaRWH5w87zUS3PN6XeGA" type="behandlas_i"/>
        <correspContext corresp="i-SLZaRWH5w87zUS3PN6XeGA">
          <ref type="uppgift">2021/22:KU29</ref>
          <ref type="ref_dok_id">H901KU29</ref>
          <ref type="ref_dok_typ">bet</ref>
          <ref type="ref_dok_rm">2021/22</ref>
          <ref type="ref_dok_bet">KU29</ref>
          <ref type="ref_dok_titel">Fri- och rättigheter m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-FKTe2NChUmNi8nbGuGP9FU" type="motHeader">
        <div xml:id="i-Fp3kEX3Dboo76iZGxUu17f" type="motTitle">
          Motion till riksdagen 2021/22:3793 av Karin Enström m.fl. (M)
          Starkare rättsstatliga principer, ett förstärkt fri- och rättighetsskydd
          och andra grundlagsfrågor
        </div>
      </div>
      <div xml:id="i-27Wq7xfZGpo3AYkj4RLvmG" type="motBody">
        <div xml:id="i-MQJVbytMa3f8vYW28VmNCG" type="motProposal" subtype="förslag">
          <head xml:id="i-DQ4aUeAE2yw5BMoDqVDCZN">
            Förslag till riksdagsbeslut
          </head>
          <list xml:id="i-UicSTE2xRDKwCAtgt7uXPp" style="ol">
            <item xml:id="i-84LsmG5HxLB8bMZ78Mn4D8">
              Riksdagen ställer sig bakom det som anförs i motionen om att
              regeringen bör utöka 2020 års grundlagskommittés uppdrag att stärka
              domstolarnas självständighet och tillkännager detta för regeringen.
            </item>
            <item xml:id="i-QsVAB4iq1dL98Tx1KcdSuT">
              Riksdagen ställer sig bakom det som anförs i motionen om att
              se över reglerna för utnämning av justitieråd och tillkännager
              detta för regeringen.
            </item>
            <item xml:id="i-Pz6vjcdexnEKBwYAVmqx3y">
              Riksdagen ställer sig bakom det som anförs i motionen om att
              se över hur långt domstolarnas grundlagsstadgade självständighet
              sträcker sig samt överväga om det finns anledning att i detta
              hänseende förtydliga regeringsformen och tillkännager detta för
              regeringen.
            </item>
            <item xml:id="i-7ewustasc3hA72QvuPUwoq">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att se
              över hur Lagrådets ställning och domstolarnas lagprövning kan
              stärkas och tillkännager detta för regeringen.
            </item>
            <item xml:id="i-FTJ1MujSwvyYig25NTceKK">
              Riksdagen ställer sig bakom det som anförs i motionen om att
              se över hur skyddet för mänskliga fri- och rättigheter kan stärkas
              i regeringsformen och tillkännager detta för regeringen.
            </item>
            <item xml:id="i-RonXA9RHUQARMKr14VDyPN">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att överväga
              om fler fri- och rättigheter bör omfattas av begränsningsreglerna
              i 2 kap. 21 § regeringsformen samt reglerna om vilandeförklaring
              i 2 kap. 22 § regeringsformen och tillkännager detta för regeringen.
            </item>
            <item xml:id="i-E1g1666SjytHdGoUyA5PGi">
              Riksdagen ställer sig bakom det som anförs i motionen om att
              stärka grundlagsskyddet för de mänskliga fri- och rättigheterna
              på så sätt att det slås fast att staten har en skyldighet att
              skydda enskilda från kränkningar av mänskliga fri- och rättigheter
              som utförs av andra enskilda och tillkännager detta för regeringen.
            </item>
            <item xml:id="i-82gf2hiX9xNiKD8x9mHbjx">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att förtydliga
              utformningen av skyddet för föreningsfriheten och tillkännager
              detta för regeringen.
            </item>
            <item xml:id="i-Ng4ZbGy8AHCHaQj7Ty3BRC">
              Riksdagen ställer sig bakom det som anförs i motionen om att
              regeringen omedelbart bör ge 2020 års grundlagskommitté i uppdrag
              att se över möjligheten att begränsa den grundlagsskyddade föreningsfriheten
              för alla former av våldsbejakande extremism och tillkännager detta
              för regeringen.
            </item>
            <item xml:id="i-Ja11hNHSLXHFGXzu8QjEdT">
              Riksdagen ställer sig bakom det som anförs i motionen om att
              införa ett förbud mot deltagande i en rasistisk organisations
              verksamhet och tillkännager detta för regeringen.
            </item>
            <item xml:id="i-YSRBBqiM27xiYS5WS3c5Xx">
              Riksdagen ställer sig bakom det som anförs i motionen om att
              regeringen omedelbart bör ge 2020 års grundlagskommitté i uppdrag
              att utreda och lägga fram ett förslag som innebär att ett undantag
              från föreningsfriheten utformas så att även kriminella sammanslutningar
              och gäng omfattas och tillkännager detta för regeringen.
            </item>
            <item xml:id="i-JFaYmrm6aUye5Udgt1dvou">
              Riksdagen ställer sig bakom det som anförs i motionen om att
              regeringen bör se över regeringsformens bestämmelse om medborgarskap
              på så vis att en möjlighet införs att återkalla medborgarskap
              i de situationer som medges i folkrätten och tillkännager detta
              för regeringen.
            </item>
            <item xml:id="i-X2ywjEYg6paMQTBgCVydoT">
              Riksdagen ställer sig bakom det som anförs i motionen om en äganderätts-
              och näringsfrihetskommission för att kartlägga hot mot och inskränkningar
              i äganderätten och näringsfriheten och tillkännager detta för
              regeringen.
            </item>
            <item xml:id="i-TymYJEwf6cRdJFvNJQHRU5">
              Riksdagen ställer sig bakom det som anförs i motionen om att
              regeringen bör ge 2020 års grundlagskommitté i uppdrag att överväga
              utformningen av diskrimineringsförbudet i 2 kap. 12 § regeringsformen
              och tillkännager detta för regeringen.
            </item>
          </list>
        </div>
        <div xml:id="i-ModhQNf5w9aJhDMp4zhHo6" type="motContent">
          <head xml:id="i-9rgA6vuEH8bcdB4ngsyMzi" type="h1">
            Motivering
          </head>
          <p xml:id="i-DE3Dg8CwjLbYDUBiMzJUpu">
            Sveriges grundlagar utgör fundamentet för vårt samhällskontrakt.
            Moderaterna har sedan tidigare förespråkat att en utredning borde
            tillsättas under innevarande mandatperiod med uppdrag att överväga
            en rad förstärkningar av grundlagsskyddet, såväl vad gäller individens
            fri- och rättighetsskydd gentemot stat och kommun som i fråga
            om den svenska rättsstaten och demokratin i allmänhet, särskilt
            mot bakgrund av det var 15 år sedan den senaste grundlagsutredningen
            tillsattes. En sådan utredning har vi ansett bör få som direktiv
            att lägga fram förslag om bland annat hur domstolarnas oberoende
            kan stärkas, hur Lagrådets ställning och domstolarnas lagprövning
            kan stärkas, hur enskildas fri- och rättighetsskydd kan bli mer
            robust samt hur grundlagsändringar kan försvåras. Hittills har
            regeringen inte hörsammat detta.
          </p>
          <p xml:id="i-39aZfaWcoYDZqQmLavmo41">
            Genom 2010 års grundlagsreform stärktes de svenska domstolarnas
            konstitutionella oberoende. Reformen beslutades i enighet mellan
            riksdagspartierna och skapade en solid grund för domstolarna att
            fullgöra sina dömande uppgifter utan påverkan från den politiska
            maktens önskemål och förväntningar. Efter grundlagsreformens ikraftträdande
            år 2011 har auktoritära partier flyttat fram sina positioner på
            flera håll i Europa. I Polen har de verkställande och lagstiftande
            organen systematiskt getts möjlighet att på politisk nivå påverka
            den dömande maktens sammansättning, befogenheter och funktion.
            En liknande utveckling där regeringar tänjer på den liberala demokratins
            principer går även att se i Ungern och Rumänien.
          </p>
          <p xml:id="i-NbHGSVWpM1kT6Gp8yHMa7H">
            De svenska domstolarnas oberoende hotas inte direkt av auktoritära
            krafter i andra länder, och något överhängande nationellt hot
            finns inte i Sverige. Men exemplen visar vad som kan hända med
            ett lands domstolsväsende när landet får en politisk majoritet
            som inte respekterar rättsstatens principer. Det är därför av
            vikt även för en demokratisk rättsstat som Sverige att ha ett
            regelverk som gör det så svårt som möjligt för en auktoritär regim
            att i en framtid ta politisk kontroll över domstolsväsendet och
            i synnerhet landets högsta domstolar.
          </p>
          <p xml:id="i-V4p2kXikgNvfS5Qiz8b1u9">
            Vidare innebar 2010 års grundlagsreform i flera avseenden en
            förstärkning av den enskildas fri- och rättighetsskydd. Detta
            genom bland annat borttagandet av det så kallade uppenbarhetsrekvisitet,
            en ny bestämmelse om rättvis rättegång, tydligare regler om ersättning
            vid intrång i äganderätten med mera. I februari 2020 tillsattes
            en grundlagsutredning som ska se över ett förstärkt skydd för
            demokratin och domstolarnas oberoende (JU 2020:04 2020 års grundlagskommitté).
            Vi välkomnar tillsättandet av denna utredning, men det finns behov
            av att ytterligare stärka skyddet för de i grundlagen fastslagna
            mänskliga fri- och rättigheterna. Det är motiverat att fortsätta
            att stegvis utveckla regeringsformen. Genom denna motion vill
            vi därför lyfta fram några frågor, som vi anser behöver belysas
            inom 2020 års grundlagskommitté, frågor som inte behandlades i
            Grundlagsutredningens slutbetänkande (SOU 2008:125) och som inte
            tillgodosetts i direktiven till 2020 års grundlagskommitté.
          </p>
          <p xml:id="i-Nd5VXiHoqqfqkj6wCHRqUG">
            Moderaterna ser inte att det finns någon anledning till att de
            grundläggande mänskliga fri- och rättigheter som läggs fast i
            vår egen grundlag ska spela mindre praktisk roll och därmed ha
            lägre status än motsvarande rättigheter i Europeiska konventionen
            om skydd för de mänskliga rättigheterna och de grundläggande friheterna
            (Europakonventionen). Det är och har tidigare varit vår utgångspunkt
            kring en översyn av regeringsformen i dessa delar.
          </p>
          <p xml:id="i-SQuHtPTm1MosHL7Zbd7a2j">
            Utredningens uppdrag löper fram till 15 februari 2023 (förutom
            uppdraget att utreda begränsningar i föreningsfriheten som redovisades
            i mars 2021). Det innebär att ändringarna skulle kunna genomföras
            tidigast efter valet 2026. Om grundlagsändringarna i stället ska
            hinna träda i kraft under nästa mandatperiod skulle slutsatserna
            behöva behandlas i riksdagen en första gång våren 2022. Vi har
            därför påtalat att utredningstiden borde ha kortats ned till två
            år i syfte att öppna upp för möjligheten att kunna genomföra ändringarna
            i samband med valet år 2022. Tyvärr har regeringen inte hörsammat
            detta.
          </p>
          <head xml:id="i-VWuCRLYoBivLDzZEB42jcV" type="h3">
            Stärk domstolarnas självständighet
          </head>
          <p xml:id="i-VMXur2Hp9MaV7ugc8dFrwK">
            Utvecklingen vad gäller rättsstatliga principer går åt fel håll
            i många delar av världen. Inte minst i Europa där olika regeringar
            utmanar den liberala demokratins grundläggande principer.
          </p>
          <p xml:id="i-Ugkvtj1SqPKWKNj47szpPd">
            I Sverige är den här utvecklingen inte lika påtaglig, men det
            finns inte tillräckligt som säger att vi skulle vara extra skyddade
            mot auktoritära krafter. Skyddet för domstolarnas självständighet
            och Lagrådets ställning bör därför utökas i syfte att säkra ett
            långsiktigt värnande av våra rättsstatliga principer. Därför välkomnar
            Moderaterna att 2020 års grundlagskommitté tillsatts, i vilken
            det övervägs reformer som stärker domstolarnas långsiktiga oberoende.
            Vi anser samtidigt att det finns behov av att utöka utredningens
            uppdrag och lägga till ytterligare direktiv till utredningen i
            syfte att säkerställa att domstolarnas självständighet stärks.
          </p>
          <p xml:id="i-GCYeJKoxjEtS6VaXmGZB8d">
            I arbetet med att se över behovet av att ytterligare stärka domstolarnas
            och domarnas oberoende långsiktigt ska utredningen se över om
            Domstolsverkets organisation, styrning och roll bör förändras.
            Vi menar att utredningen bör få i uppdrag att föreslå hur ett
            från riksdag och regering fristående domstolsråd som till en majoritet
            utgörs av domare skulle kunna inrättas, vilket skulle kunna utse
            Domstolsverkets chef. Utredningen bör också överväga om reguljär
            tillsyn över domstolarna bör utövas av domstolsrådet. Justitieombudsmannen
            utövar normalt extraordinär tillsyn, det vill säga tillsyn när
            det inte finns någon ordinarie tillsynsmyndighet att vända sig
            till eller den möjligheten av olika skäl är uttömd. Utredningen
            bör överväga om Justitieombudsmannen fortsatt ska kunna utöva
            extraordinär tillsyn över domstolarna, även om domstolsrådet får
            ansvar för reguljär tillsyn. 2010 års grundlagsreform ansåg att
            justitiekanslern fortsatt bör kunna utöva tillsyn över domstolarna.
            2020 års grundlagskommitté bör överväga om det finns anledning
            att ompröva den ståndpunkten mot bakgrund av att justitiekanslern
            är en myndighet under regeringen.
          </p>
          <p xml:id="i-TeJx8nMxWSX4T68V8LpstQ">
            Det bör även i grundlag läggas fast hur reglerna för domarna
            i de högsta domstolarna ser ut, exempelvis vad gäller avskedande
            med mera.
          </p>
          <p xml:id="i-Lz2tBQzr1dCApGqyib5x6z">
            Det finns även ett behov av att frikoppla domstolarnas ekonomiska
            beroende av regeringen genom att istället lägga anslagen för dessa
            under ett utskott i riksdagen. Det finns därför skäl att överväga
            om anslagen till Sveriges domstolar och Domarnämnden fortsättningsvis
            bör läggas under utgiftsområde 1 Rikets styrelse, som bereds av
            konstitutionsutskottet, i stället för att det som idag ligger
            under utgiftsområde 4 tillsammans med Polismyndigheten, Åklagarmyndigheten
            och övriga delar av rättsväsendet. Därmed skulle domstolarnas
            centrala konstitutionella funktion tydliggöras. 2020 års grundlagskommitté
            bör även se över tillsynen av domstolarna för att begränsa riksdagens
            och regeringens makt över desamma.
          </p>
          <p xml:id="i-4FXQuBxLPE51Gpx5PwbMy9">
            Fram till grundlagsreformen år 2010 utsågs domarna i Högsta domstolen
            och Högsta förvaltningsdomstolen (tidigare Regeringsrätten) av
            regeringen i ett slutet förfarande utan vare sig insyn eller extern
            beredning. En viktig förändring som då inträdde var att varje
            ny rekrytering till domstolarna ska beredas av ett oberoende organ,
            Domarnämnden. Nämnden inhämtar regelmässigt yttrande från domstolarna
            själva men det finns inte någon i lag reglerad skyldighet att
            höra dessa. Om regeringen överväger att till justitieråd utse
            någon som Domarnämnden inte har föreslagit har regeringen en lagstadgad
            skyldighet att först ge nämnden tillfälle att yttra sig. Någon
            motsvarande skyldighet att höra Högsta domstolen eller Högsta
            förvaltningsdomstolen när regeringen överväger att utse någon
            annan än den som domstolen eller Domarnämnden förordat finns inte.
          </p>
          <p xml:id="i-5RZAsdWTmpUA6YkqSijHGM">
            2020 års grundlagskommitté bör även specifikt ges i uppgift att
            överväga att ge domstolarna en lagstadgad rättighet att under
            beredningsprocessen framföra synpunkter till Domarnämnden och
            även till regeringen i fall då regeringen överväger att utse någon
            annan till justitieråd än en person som respektive domstol förordat
            (försåvitt inte den person som regeringen överväger att utse har
            förts fram av Domarnämnden och berörd domstol har yttrat sig om
            personen till Domarnämnden).
          </p>
          <p xml:id="i-3xFbVJ8Y27td42Jchnh8M6">
            De åtgärder för att förändra personsammansättningen i högsta
            domstolar som i vår nära omvärld främst kommit till användning
            har varit sänkning av pensionsålder, införande av nya behörighetskriterier
            och den verkställande maktens vägran att utnämna föreslagna ledamöter.
          </p>
          <p xml:id="i-KziPHcTd5gkZwJzdmEdJfM">
            Konkret har det handlat om att sänka den ålder då domare är skyldiga
            att gå i pension, för att bli av med alla domare som är äldre
            än så. Både Polens och Ungerns nuvarande regeringar stöds som
            bekant av en majoritet i respektive parlament. Även i Sverige
            är det möjligt att en framtida regering saknar respekt för rättsstatens
            principer, men har stöd av en majoritet i riksdagen. Den kan i
            så fall använda denna majoritet till att ändra pensionsregler
            som framgår av vanlig lag.
          </p>
          <p xml:id="i-2Rfe3VuE4KXuEiaq6ad5D5">
            För att göra skyddet för domarna i de högsta instanserna så heltäckande
            som möjligt och för att försvåra politiskt motiverade tvångspensioneringar
            välkomnar vi att 2020 års grundlagskommitté har i uppdrag att
            överväga en grundlagsfäst reglering om pensionsåldern för justitieråd
            och andra domare. Om staten framöver vill möjliggöra för justitieråd
            att stanna kvar i tjänsten längre upp i åren kan en högre pensionsålder
            bestämmas i vanlig lag.
          </p>
          <p xml:id="i-9DxKtrijhxHTFAVscKsEgZ">
            Statens ansvarsnämnd beslutar idag i frågor om avskedande, avstängning
            och läkarundersökning när det gäller ordinarie domare. Statens
            ansvarsnämnd är dock en myndighet under regeringen. För att ytterligare
            stärka skyddet för domstolarnas självständighet bör därför en
            ordning övervägas av 2020 års grundlagskommitté som innebär att
            beslut om avskedande m.m. fattas av ett organ som inte lyder under
            regeringen.
          </p>
          <p xml:id="i-EV5xbg7De2nvJVwHDd2fug">
            Principen om domstolarnas självständighet gentemot den politiska
            makten är av central betydelse i en rättsstat. Principen kommer
            till uttryck i 11 kap. 3 § regeringsformen, där det står att ingen
            myndighet, inte heller riksdagen, får bestämma hur en domstol
            ska döma i det enskilda fallet eller hur en domstol i övrigt ska
            tillämpa en rättsregel i ett särskilt fall.
          </p>
          <p xml:id="i-Ate4y5WCzDpj552SjZV9Ev">
            På senare tid har det visat sig att domstolarnas självständighet
            är mer begränsad än vad grundlagsstadgandet kan ge intryck av.
            När Gotlands tingsrätt lade ut domstolens uppropslistor på sin
            hemsida fick den ett föreläggande av Datainspektionen, som ansåg
            att förfarandet stod i strid med bestämmelser i personuppgiftslagen.
            Högsta förvaltningsdomstolen gav i mål 6894–13. Datainspektionen
            rätt och menade att domstolarnas självständighet inte omfattar
            sådana beslut som en domstol fattar i den egna verksamheten avseende
            domstolens administration.
          </p>
          <p xml:id="i-BybchzcjmSLNDYujqS3qkr">
            Eftersom det skulle kunna uppfattas som att det föreligger en
            diskrepans mellan Högsta förvaltningsdomstolens beslut och ordalydelsen
            i 11 kap. 3 § regeringsformen finns det anledning att 2020 års
            grundlagskommitté ser över om regeringsformen bör förtydligas
            så att det klargörs hur självständiga domstolarna är i förhållande
            till förvaltningsmyndigheterna.
          </p>
          <head xml:id="i-R8NXBsvnjqWNzTcaS4d8eC" type="h3">
            Lagrådets ställning och domstolarnas lagprövning ska stärkas
          </head>
          <p xml:id="i-WKdZkbYD6ZRdct5vnmGaFL">
            Det finns behov av ett tydligare system för att kontrollera om
            en viss bestämmelse i lag eller annan författning strider mot
            grundlagen. Moderaterna vill att 2020 års grundlagskommitté särskilt
            ser på två möjligheter för att åstadkomma detta: dels genom att
            stärka Lagrådets ställning (förhandskontroll), dels genom att
            införa en möjlighet att i vanlig domstol få fastställt att en
            viss lagbestämmelse strider mot grundlagen eller Europakonventionen,
            utan att frågan aktualiseras i ett konkret fall (efterhandskontroll).
          </p>
          <p xml:id="i-KEbFE7LJ4D3qY1Dscokr2H">
            Ytterst är lagstiftningen riksdagens ansvar, och väljarna kan
            utöva sin kontroll av lagstiftaren i allmänna val. Men andra förstärkningar
            bör övervägas. En möjlighet är att införa krav på förnyad lagrådsgranskning
            när ny lagstiftning har avstyrkts av Lagrådet och regeringen återkommer
            med ett reviderat lagförslag. Krav på kvalificerad majoritet i
            riksdagen bör övervägas, när en lag behandlas vilken av Lagrådet
            angetts vara oförenlig med grundlagarna, Europakonventionen eller
            rättssäkerhetens krav. Därtill bör det övervägas huruvida Lagrådets
            särställning kan tydliggöras genom att bestämmelserna om Lagrådet
            ges en ny placering i ett eget kapitel i regeringsformen samt
            överväga om det bör införas en möjlighet för domstolar att pröva
            en lagbestämmelses förenlighet med högre normer, även om det inte
            sker inom ramen för ett konkret fall, så kallad abstrakt normprövning.
          </p>
          <head xml:id="i-RKQ2BMzydTYydLXEX1oCW2" type="h3">
            Stärkande av skyddet för fri- och rättigheter i grundlagen
          </head>
          <p xml:id="i-58nmnhNdL4rbQ6J7UgYniY">
            Moderaterna vill att flera av rättigheterna i regeringsformen
            stärks eller kompletteras samt att vissa nya rättigheter införs.
            Därför vill vi att det införs en rätt till skadestånd när staten
            har överträtt en enskilds fri- och rättigheter i regeringsformen.
            Vi vill också att staten i ett skadeståndsmål som rör mänskliga
            fri- och rättigheter i regeringsformen ska betala sina egna rättegångskostnader
            även om staten vinner målet, om den enskilde haft skälig anledning
            att få sitt fall prövat. Det bör även utredas om en rätt till
            domstolsprövning och hur ett skydd mot dubbel lagföring kan införas
            i regeringsformen som motsvarar sjunde tilläggsprotokollet i Europakonventionen
            och EU:s stadga om de grundläggande rättigheterna, rättighetsstadgan.
          </p>
          <p xml:id="i-JENZpxLhNQjVpa5oY6zUqy">
            Alla i regeringsformen garanterade mänskliga fri- och rättigheter
            åtnjuter inte samma skydd mot rättighetsbegränsande lagstiftning.
            Skyddet för äganderätten och näringsfriheten är till exempel svagare
            än skyddet för sådana mänskliga fri- och rättigheter som yttrande-,
            informations-, mötes-, demonstrations- och föreningsfriheterna,
            eftersom de båda förstnämnda inte omfattas av de begränsningsregler
            som framgår av 2 kap. 21§ regeringsformen och inte heller av reglerna
            om vilandeförklaring i 2 kap. 22§ regeringsformen. 2 kap. 21§
            regeringsformen stadgar att begränsningar av ett antal fri- och
            rättigheter endast får göras för att tillgodose ändamål som är
            godtagbara i ett demokratiskt samhälle. Begränsningen får aldrig
            gå utöver vad som är nödvändigt med hänsyn till det ändamål som
            har föranlett den och inte heller sträcka sig så långt att den
            utgör ett hot mot den fria åsiktsbildningen som en av folkstyrelsens
            grundvalar. Begränsningen får inte göras enbart på grund av politisk,
            religiös, kulturell eller annan sådan åskådning.
          </p>
          <p xml:id="i-FSEnw5A7gXKn91LmV4AwEz">
            Vi menar att det finns skäl att överväga om fler mänskliga fri-
            och rättigheter, till exempel äganderätten och näringsfriheten,
            borde omfattas av begränsningsreglerna i 2 kap. 21 § regeringsformen
            och reglerna om vilandeförklaring i 2 kap. 22 § regeringsformen.
            Mycket talar för att grundlagens skydd mot rättighetsinskränkningar
            borde vara lika starkt, oavsett vilken mänsklig fri- och rättighet
            det gäller, men en analys behöver göras rättighet för rättighet
            för att ge underlag för en bedömning av om det finns sakliga skäl
            att ge vissa rättigheter ett starkare skydd än andra.
          </p>
          <p xml:id="i-QBcxVog79hUmDw7dVjBFdm">
            Rätten att äga är en hörnsten i ett fritt samhälle. Utan enskild
            äganderätt kan inte ett fritt och demokratiskt samhälle existera.
            Det är den entydiga slutsatsen från Central- och Östeuropas frigörelse
            från det socialistiska förtrycket. Enskilt ägande möjliggör den
            frihet från staten som är nödvändig i ett demokratiskt samhälle.
            Eget ägande lägger grunden till frihet, trygghet och ansvar. Om
            äganderätten skulle omfattas av begränsningsreglerna skulle en
            inskränkning i den enskildes äganderätt endast få göras för att
            tillgodose ändamål som är godtagbara i ett demokratiskt samhälle.
            Vidare skulle en begränsning aldrig få gå utöver vad som är nödvändigt
            med hänsyn till det ändamål som har föranlett den. Begränsningar
            skulle heller inte få göras på grund av politisk eller annan åskådning
            eller sträcka sig så långt att de utgör ett hot mot den fria åsiktsbildningen.
            Det framstår som rimligt och motiverat att överväga en sådan ordning
            inom ramen för 2020 års grundlagskommitté.
          </p>
          <head xml:id="i-V4p56FZGuaCzUmzNJZ6qbS" type="h3">
            Föreningsfriheten
          </head>
          <p xml:id="i-2Eq4s4QPFYAhTZwqnmZooC">
            Frågan om skyddet för föreningsfriheten – alltså rätten att vara
            medlem i eller stå utanför en förening – har diskuterats länge.
            Regeringsformens 2 kap. 1 § stadgar att var och en gentemot det
            allmänna är tillförsäkrad föreningsfrihet, det vill säga frihet
            att sammansluta sig med andra för allmänna eller enskilda syften.
            Som framgår av ordalydelsen skyddas enbart den ena aspekten av
            föreningsfrihet, nämligen rätten att organisera sig. Rätten att
            stå utanför en organisation – den så kallade negativa föreningsfriheten
            – skyddas inte.
          </p>
          <p xml:id="i-9yHJuGX3vJ2WpE3bSSbQEz">
            Europakonventionen innehåller också en bestämmelse om föreningsfrihet,
            och den täcker även den negativa föreningsfriheten. Eftersom Europakonventionen
            är svensk lag sedan 1995 finns därmed ett skydd för den negativa
            föreningsfriheten som omfattar människor även i vårt land. Med
            tanke på det omfattande svenska föreningslivet och den svenska
            föreningskulturen framstår det dock som egendomligt att inte båda
            formerna av föreningsfrihet har ett uttryckligt skydd i regeringsformen.
            Det är av stor betydelse att enskilda fritt får organisera sig,
            men det är också en viktig rättighet att inte bli tvingad in i
            organisationer som står för värderingar eller driver ståndpunkter
            som man inte delar, oavsett om tvånget utövas direkt genom till
            exempel lagstiftning eller indirekt genom att det i praktiken
            är förknippat med sådana negativa konsekvenser att stå utanför
            att den enskilde egentligen inte har något val.
          </p>
          <p xml:id="i-ArD6BTTCEJCdJJd9LXLqey">
            Kravet på skydd för den negativa föreningsfriheten har som bekant
            ofta drivits med tanke på rätten för arbetstagare att stå utanför
            fackliga organisationer, eller för den delen rätten för företagare
            att stå utanför arbetsgivarorganisationer, utan att drabbas av
            sanktioner eller missgynnas på andra sätt. Därmed har det kommit
            att bli en låsning i frågan utifrån ideologiska och maktpolitiska
            utgångspunkter. Vi menar att det är dags att göra upp med sådana
            föråldrade förhållningssätt. Föreningslivet är en viktig del av
            det svenska samhällslivet och den demokratiska infrastrukturen.
            Både rätten att vara medlem i och rätten att stå utanför en förening
            förtjänar därmed skydd också i svensk grundlag. Även vad gäller
            förhållandena på svensk arbetsmarknad erkänns redan såväl den
            positiva som den negativa föreningsfriheten genom Europakonventionen,
            som alltså är svensk lag. Detta har också bekräftats i flera rättsfall
            i Europadomstolen såväl som i våra nationella domstolar. Inom
            2020 års grundlagskommitté bör alltså utformningen av skyddet
            för föreningsfriheten övervägas, inte minst i ljuset av det skydd
            som redan ges genom Europakonventionen.
          </p>
          <head xml:id="i-EmzG6PtVjYSYxRJphx8VV5" type="h3">
            Förbud mot deltagande i alla typer av våldsbejakande organisationer
          </head>
          <p xml:id="i-SGTEP7Y2bDa3R1QRGJA1kZ">
            Det finns skäl för demokratin att rusta upp när den angrips av
            grupper som vill påverka med våld och hot. Det handlar både om
            att skydda de enskilda människor som drabbas av angreppen, och
            att skydda alla andra. Extremisterna skapar otrygghet och göder
            misstro samtidigt som de kriminella gängen ägnar sig åt en systemhotande
            brottslighet.
          </p>
          <p xml:id="i-XjJFYPy5v14gWfFT5b5tvx">
            Enligt Säkerhetspolisen har antalet personer i de våldsbejakande
            extremistiska miljöerna i Sverige på bara några år ökat från hundratals
            till tusentals. Det handlar inte bara om våldsbejakande islamism
            och nynazism utan även om den autonoma vänstern som alltså inte
            kommer träffas av något förbud likt de som nu tas fram för högerextrema
            grupper.
          </p>
          <p xml:id="i-2DmRyFWLnBmRVaucpbSYd8">
            Moderaterna menar att Sverige bör införa ett förbud mot deltagande
            i alla typer av våldsbejakande organisationer oavsett ideologiska
            motiv. Ett förbud kommer förstås inte lösa alla problem med växande
            extremism i Sverige, men det skulle markera var demokratin drar
            gränsen, det skulle försvåra för våldsbejakande organisationer
            att driva sin verksamhet och det skulle göra det möjligt att straffa
            dem som med hot och våld undergräver vårt fria och öppna samhälle.
          </p>
          <p xml:id="i-C5Rh4MaNDdcPHx6vAocpSo">
            2020 års grundlagskommitté har nyligen i ett delbetänkande lagt
            fram ett förslag som innebär utökade möjligheter att begränsa
            den grundlagsskyddade föreningsfriheten i förhållande till sammanslutningar
            som ägnar sig åt terrorism. Enligt vår mening borde 2020 års grundlagskommitté
            få i uppdrag att lämna förslag på hur föreningsfriheten ska kunna
            begränsas i fråga om alla sammanslutningar som ägnar sig åt våldsbejakande
            extremism oavsett ideologiska motiv. Det är beklagligt att regeringen
            valt att inte ge 2020 års grundlagskommitté ett sådant bredare
            uppdrag, trots att vi påtalat detta behov under en längre tid.
          </p>
          <p xml:id="i-QGfgVi4sYNhnMXQ11NfUf1">
            Vi menar att 2020 års grundlagskommitté omedelbart bör ges ett
            kompletterande uppdrag att utreda och lägga fram ett förslag som
            innebär att föreningsfriheten ska kunna begränsas i fråga om alla
            sammanslutningar som ägnar sig åt våldsbejakande extremism.
          </p>
          <p xml:id="i-PdJ5Ekik2mzJepTC4TMvUS">
            Det faktum att grundlagskommittén på grund av direktiven förhindrats
            att ta ett helhetsgrepp om vilka undantag som bör vara möjliga
            att göra från föreningsfriheten får flera negativa följder. De
            undantagsmöjligheter som nu kommer att finnas i grundlagsbestämmelsen
            – och den lagstiftning som kommer till stånd med stöd av dessa
            undantag – blir ofullständiga och inte helt logiska som helhet.
            Vi får en grundlagsreglering som medger begränsningar i fråga
            om viss systemhotande brottslighet, men inte annan likartat samhällsfarlig
            brottslighet, och som tillåter inskränkningar i fråga om vissa
            extremistiska och våldsbejakande sammanslutningar, men inte andra.
          </p>
          <head xml:id="i-UkgMHjgg6LWu88T4GBKqRJ" type="h3">
            Förbud mot deltagande i en rasistisk organisations verksamhet
          </head>
          <p xml:id="i-C8KUtY4QfpRxnNcbqAftW3">
            Kommittén om förbud mot rasistiska organisationer har nyligen
            presenterat ett förslag om att införa ett förbud mot deltagande
            i en rasistisk organisations verksamhet. Moderaterna anser att
            ett sådant förbud bör införas. Samhällets avståndstagande från
            rasism behöver komma till uttryck tydligare än idag. Rasistiska
            organisationers förföljelsebrottslighet ska inte tolereras i Sverige.
            Genom att begränsa förbudet till sammanslutningar av personer
            som genom brott förföljer en folkgrupp på grund av etniskt ursprung
            åstadkoms en ändamålsenlig avgränsning av det kriminaliserade
            området.
          </p>
          <p xml:id="i-VErPn7DSvCL58uBDXCPQPw">
            Vi menar dock, som vi skriver ovan, att grundlagskommittén borde
            ha fått ett bredare uppdrag att föreslå hur föreningsfriheten
            ska kunna begränsas för alla sammanslutningar som ägnar sig åt
            våldsbejakande extremism, inte bara för några av dem. Att delta
            i våldsbejakande vänsterextrema organisationer eller i ett kriminellt
            gäng kommer i och med detta fortsatt att vara straffritt.
          </p>
          <head xml:id="i-HGPrsYydesYVctkQ8xm2Eg" type="h3">
            Förbud mot deltagande i kriminella gäng
          </head>
          <p xml:id="i-7MXEfutezV9ytwKThmonRa">
            Vi har vid ett flertal tillfällen även påtalat att frågan om
            en kriminalisering av att delta i ett kriminellt gäng borde ha
            förts in i grundlagskommitténs arbete. Med hänsyn till den samhällsfara
            som de kriminella gängen i Sverige numera representerar finns
            anledning att även inkludera deltagande i ett kriminellt gäng
            i en framtida begränsning av den grundlagsskyddade föreningsfriheten.
            Föreningsfrihetens syfte har aldrig varit att skydda kriminellas
            rätt att organisera sig.
          </p>
          <p xml:id="i-YTcxr4BUcGcnrZVb1LyN5U">
            Enligt vår mening borde 2020 års grundlagskommitté ha fått direktiv
            att lämna förslag vad gäller deltagande i kriminella gäng och
            liknande sammanslutningar som ägnar sig åt grov organiserad brottslighet,
            vilket tyvärr inte skett. Regeringens ovilja att hörsamma våra
            krav innebär att en sådan lagstiftning sannolikt kommer fördröjas
            åtminstone sex år och inte kunna läggas fram förrän under mandatperioden
            2026-2030.
          </p>
          <p xml:id="i-WHF7pSuAECF3onVTUmBYFv">
            Vi menar nu att 2020 års grundlagskommitté omedelbart bör ges
            ett kompletterande uppdrag att utreda och lägga fram ett förslag
            som innebär att ett undantag till föreningsfriheten omfattar även
            kriminella sammanslutningar och gäng.
          </p>
          <head xml:id="i-CnRCKHS7Te8mMRBrqbtuL1" type="h3">
            Medborgarskap
          </head>
          <p xml:id="i-LVYPBvvoKEMX8QiHK5CscA">
            Moderaterna har även lyft frågan om svenska medborgare, som döms
            för exempelvis terrorbrott, också bör kunna bli av med sina svenska
            medborgarskap. Det är inte möjligt i dag, utan det förutsätter
            ändringar av både grundlag och vanlig lag. De internationella
            konventioner om medborgarskap, som Sverige skrivit under, medger
            återkallelse i två specifika situationer. Dels om någon fått sitt
            medborgarskap genom att lämna felaktiga uppgifter. Dels om en
            person har tagit värvning i annan stats tjänst eller begått allvarliga
            brott mot staten. I det senare fallet gäller ett ovillkorligt
            krav på att ett återkallat medborgarskap inte får leda till statslöshet.
          </p>
          <p xml:id="i-GiDy2DmyAcDkYUDAsEogXq">
            Vi riskerar att undergräva medborgarskapets värde och skapa misstro
            mot rättsordningen om det inte i efterhand går att ingripa mot
            ett medborgarskap som grundas på felaktiga eller bedrägliga uppgifter.
            Samma sak kan sägas om situationen att en person begår grova brott
            som terrorism, utan att det ytterst finns möjlighet att ingripa
            mot medborgarskapet i sig.
          </p>
          <p xml:id="i-GP4oDsw74rfYM3jbJB9V7f">
            Vi anser därför vi att det finns anledning att se över möjligheterna
            att ompröva medborgarskapet i de situationer som medges i folkrätten,
            det vill säga vid lämnande av oriktiga uppgifter i samband med
            medborgarskapsförvärv respektive vid grova brott mot staten, såsom
            exempelvis terrorbrott. Även detta anser vi att 2020 års grundlagskommitté
            bör få ett kompletterande uppdrag att se över detta.
          </p>
          <head xml:id="i-BVHoyyfmTSRJVwG3VBCo82" type="h3">
            En äganderätts- och näringsfrihetskommission
          </head>
          <p xml:id="i-L75xjYn3VsE22zSmqoYzVC">
            Äganderätten och näringsfriheten är grundläggande beståndsdelar
            i ett fritt samhälle och är även oundgängliga förutsättningar
            för välstånd och utveckling. Äganderätten har ett visst grundlagsskydd
            genom bestämmelserna i 2 kap. 15 § regeringsformen, medan näringsfriheten
            i viss mån skyddas genom 2 kap. 17 § regeringsformen.
          </p>
          <p xml:id="i-QjRsfkEgDwSQphExgurWMJ">
            Det är, som framgår ovan, lättare att inskränka äganderätten
            och näringsfriheten än vissa andra fri- och rättigheter i och
            med att begränsningsreglerna och reglerna om vilandeförklaring
            inte är tillämpliga på äganderätten och näringsfriheten. Den begränsning
            som finns i 2 kap. 15 § och 2 kap. 17 § regeringsformen är att
            de båda rättigheterna enbart får inskränkas för att tillgodose
            angelägna allmänna intressen, men man behöver till exempel inte
            göra någon sådan proportionalitetsbedömning som begränsningsreglerna
            kräver (begränsningen får aldrig gå utöver vad som är nödvändigt
            med hänsyn till det ändamål som har föranlett den).
          </p>
          <p xml:id="i-BmY8YTK3dC1JEw142X7F39">
            I praktiken får det anses vara oklart vad som krävs för att ett
            intresse ska anses vara angeläget och allmänt. Det tycks i hög
            grad vara upp till den politiska församling eller myndighet som
            vill tvångsinlösa, eller inskränka rådigheten över, viss privat
            egendom att efter fritt skön avgöra vad som är ett angeläget allmänt
            intresse. En särskild fråga gäller gränsdragningen mellan allmänna
            och privata intressen, exempelvis när en kommun inom ramen för
            ett planärende vill låta överföra en fastighet från en privatperson
            till en kommersiell aktör.
          </p>
          <p xml:id="i-EaPyt69mxawGswTY5BVK9P">
            Även inom jord- och skogsbruket aktualiseras ofta äganderättsfrågor
            mot bakgrund både av offentliga myndigheters ingripanden med hänvisning
            till miljö- och bevarandesynpunkter och av att offentliga eller
            privata aktörer vill ha tillgång till jordbruks- eller skogsmark
            för att exempelvis bygga vägar och järnvägar, sätta upp mobilmaster
            eller bygga vindkraftverk.
          </p>
          <p xml:id="i-89W8yTZBaCYBtRkw47YPKk">
            Det här är några exempel på situationer då frågor om äganderättens
            och näringsfrihetens ställning i dagens Sverige aktualiseras.
            Olika intressen och principer måste alltid vägas mot varandra
            om de kommer i konflikt när konkreta fall ska avgöras. Men mycket
            talar för att äganderätten och näringsfriheten får stå tillbaka
            i alltför hög grad idag. Mot bakgrund av äganderättens och näringsfrihetens
            grundläggande betydelse för ett fritt och välmående samhälle framstår
            det därför som angeläget att nu göra en omfattande kartläggning
            av hot mot och inskränkningar i äganderätten och näringsfriheten
            i dagens Sverige. Hur tillämpas rekvisitet angeläget allmänt intresse?
            Hur vanligt är det med expropriation och andra liknande intrång,
            vilka skäl anförs och vilka skäl godtas? Vilka andra åtgärder
            hotar äganderätten och näringsfriheten? Vilka av hoten beror på
            utformningen av lagstiftning och andra regler och vilka hot beror
            på hur myndigheterna och domstolarna tillämpar reglerna? Hur väl
            fungerar i praktiken de ersättningsregler som är kopplade till
            äganderätten i grundlag och vanlig lag? Det är några av de betydelsefulla
            frågorna som bör besvaras.
          </p>
          <p xml:id="i-9LXp94tFZAJSBfirg2MCH4">
            I konstitutionsutskottets betänkande 2018/19:KU27 Fri- och rättigheter,
            m.m. riktar utskottet ett tillkännagivande till regeringen där
            man uppmanar regeringen att bilda en parlamentariskt sammansatt
            kommitté med uppdrag att se över och stärka det grundlagsskyddade
            egendomsskyddet. Detta står vi bakom men anser att ytterligare
            åtgärder krävs för att stärka äganderätten och näringsfriheten.
            Vi föreslår därför att regeringen tillsätter en äganderätts- och
            näringsfrihetskommission som får i uppgift att brett och djupt
            kartlägga och analysera situationen. När den har avslutat sitt
            arbete blir nästa steg att överväga vilka åtgärder som behövs
            för att förstärka skyddet för äganderätten och näringsfriheten.
          </p>
          <head xml:id="i-K3X6yjauWJjoW6Rp2sdFMV" type="h3">
            Diskrimineringsförbudet
          </head>
          <p xml:id="i-WoNWJJRyzY2mtRM17FmB9P">
            I 2 kap. 12 § regeringsformen stadgas att lag eller annan föreskrift
            inte får innebära att någon missgynnas därför att han eller hon
            tillhör en minoritet med hänsyn till etniskt ursprung, hudfärg
            eller annat liknande förhållande eller med hänsyn till sexuell
            läggning. Denna formulering kan jämföras med 1 kap. 1 § diskrimineringslagen
            (2008:567). Denna lag har till ändamål att motverka diskriminering
            och på andra sätt främja lika rättigheter och möjligheter oavsett
            kön, könsöverskridande identitet eller uttryck, etnisk tillhörighet,
            religion eller annan trosuppfattning, funktionsnedsättning, sexuell
            läggning eller ålder.
          </p>
          <p xml:id="i-NeqJaLKTYY7kqHgKhsfwKf">
            Den centrala skillnaden mellan dessa båda bestämmelser är att
            den förstnämnda uttryckligen säger att diskrimineringsskyddet
            enbart gäller den som tillhör en minoritet, medan den begränsningen
            inte finns i diskrimineringslagen. Även den som i till exempel
            etniskt hänseende tillhör majoritetsbefolkningen, den som vad
            avser sexuell läggning tillhör majoriteten genom att vara heterosexuell
            och den som tillhör Sveriges största religiösa samfund Svenska
            kyrkan kan alltså utsättas för diskriminering på etnisk, sexuell
            respektive religiös grund i diskrimineringslagens mening – men
            vederbörande omfattas alltså inte av diskrimineringsförbudet i
            regeringsformen.
          </p>
          <p xml:id="i-6xYhMFr3cWGmSHg7ccGJYY">
            Självklart är det angeläget att ha ett starkt skydd för personer
            som i något avseende tillhör en minoritet, eftersom diskriminering
            inte sällan innebär att en majoritet på ett orättfärdigt sätt
            tar sig rätten att göra något på en minoritets bekostnad. Samtidigt
            är det viktigt att se vad det är som typiskt sett gör att diskriminering
            är orättfärdigt: att en individ blir behandlad annorlunda – dvs.
            sämre – på grund av en egenskap som individen inte själv har kunnat
            påverka. Kön, könsöverskridande identitet eller uttryck, etnisk
            tillhörighet, funktionsnedsättning, sexuell läggning eller ålder
            är givna omständigheter som individen har att förhålla sig till,
            men inte kan ändra på (annat än i några få undantagsfall), och
            därför uppfattar vi det som orättfärdigt att hålla faktorer av
            det slaget mot en individ som något negativt. Men det blir inte
            mindre orättfärdigt att särbehandla en individ utifrån exempelvis
            hans eller hennes kön eller etnicitet bara för att han eller hon
            tillhör en majoritet i det aktuella hänseendet. Särbehandlingen
            bygger likafullt på en omständighet som individen inte har kunnat
            påverka.
          </p>
          <p xml:id="i-BT5dYV3drrumLiuUHmbrka">
            Därmed har diskrimineringslagen en rimligare och rättvisare utgångspunkt
            än regeringsformen, när det gäller avgränsningen av diskrimineringsskyddet.
            Vi anser därför att utformningen av diskrimineringsförbudet i
            2 kap. 12 § regeringsformen bör övervägas inom ramen för 2020
            års grundlagskommitté. Då skulle man även kunna överväga om ytterligare
            diskrimineringsgrunder bör införas i regeringsformen. Diskrimineringslagen
            innehåller, som framgår ovan, fler grunder än regeringsformen.
            Exempelvis menar vi att utredningen bör se över införandet av
            ett förbud mot diskriminering på grund av politisk åsikt motsvarande
            det som finns i artikel 14 i Europakonventionen, i regeringsformen.
          </p>
        </div>
        <div xml:id="i-Vq2sUuusXajcxbuRyVAhmg" type="motSignatures">
          <list xml:id="i-QEFqSMBN6swWw58nBPhMAt">
            <item xml:id="i-AMEm4kFaYEnQCx2njWP6Pq">
              Karin Enström (M)
            </item>
            <item xml:id="i-APmCVW4qdYm7YRZWJQMXPM">
              Ida Drougge (M)
            </item>
            <item xml:id="i-SJ2BauPGqtCV4jyEAjyzYJ">
              Erik Ottoson (M)
            </item>
            <item xml:id="i-Ss6qZai4PomEHKpRvNxKKh">
              Lars Jilmstad (M)
            </item>
            <item xml:id="i-RiGP36ngrfEnqqc7wHskoz">
              Annicka Engblom (M)
            </item>
            <item xml:id="i-WMke6zDKv6ueQzg9yQc2FL">
              Ulrika Karlsson (M)
            </item>
          </list>
        </div>
      </div>
    </body>
  </text>
</TEI>
