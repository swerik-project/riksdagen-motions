<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UU-00208">
  <teiHeader>
    <fileDesc>
      <titleStmt>
        <title>Latinamerika</title>
        <author corresp="i-K3yJ7rruozYUK99nj91ffc">av Hans Linde m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Latinamerika</title>
          <idno type="rdwebb">H102U208</idno>
          <rs type="number">U208</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/H102U208/text</ref>
          <ref type="dokument_url_html">http://data.riksdagen.se/dokument/H102U208</ref>
          <ref type="dokumentstatus_url_xml">http://data.riksdagen.se/dokumentstatus/H102U208</ref>
          <ref type="doc">http://data.riksdagen.se/fil/C90A8871-52C5-4D40-B009-F4372B17B702</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-Beux79YM43dDCxrVuBqfWw</idno>
            <name>Torbjörn Björlund</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-5CH7vHLGXLfDB5Tn7xx95V</idno>
            <name>Siv Holma</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-FAhoYDeAxVXRZmnF5LnHgv</idno>
            <name>Kent Persson</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-ES2CWc9Hr1xd543zsYJszW" type="signed"/>
        <correspContext corresp="i-ES2CWc9Hr1xd543zsYJszW">
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-Beux79YM43dDCxrVuBqfWw"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-5CH7vHLGXLfDB5Tn7xx95V"/>
          <note type="signatory" corresp="i-FAhoYDeAxVXRZmnF5LnHgv"/>
        </correspContext>
        <correspAction xml:id="i-EnGzLbsRr4LQNNc4ZgYp6N" type="numbering">
          <date when="2013-09-27"/>
        </correspAction>
        <correspAction xml:id="i-TcVLJ7WHvr7UFv8n58okRM" type="submission">
          <date when="2013-09-26"/>
        </correspAction>
        <correspAction xml:id="i-MyFxgQaXAxhWoVkxXL1Q3d" type="transfer">
          <date when="2013-09-26"/>
        </correspAction>
        <correspAction xml:id="i-HoDxpLBjYscFbuVtL7nEQE" type="assigned"/>
        <correspContext corresp="i-HoDxpLBjYscFbuVtL7nEQE">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-2uy54jQ1kTmpnC2H2QQRgZ" type="motHeader"/>
      <div xml:id="i-7h8abTzs8LPT1xm298c3Zy" type="motBody">
        <div xml:id="i-7cEDtEeSg2SqsjCT3Yw2x8" type="TOC">
          <head xml:id="i-3PggUSMxV9bt2vszMvU7gq">
            1 Innehållsförteckning
          </head>
          <list xml:id="i-Wyy2CZ5iKDkngetEc8SEY6">
            <item xml:id="i-KULze9ekfHgw6chqmMELNM">
              2 Förslag till riksdagsbeslut 2
            </item>
            <item xml:id="i-L3XptvieiVRoT8Hkdg65y5">
              3 Inledning 4
            </item>
            <item xml:id="i-2WvvAyLNDhAjqDp3HBWsX3">
              4 En svensk utrikespolitik för Latinamerika 5
            </item>
            <item xml:id="i-5mvrR8M8kvg6S5ZbCginZr">
              4.1 En samlad svensk strategi för Latinamerika 6
            </item>
            <item xml:id="i-LCAU2rpzJUSKkftXVroqeR">
              4.2 Sveriges diplomatiska representation i Latinamerika 6
            </item>
            <item xml:id="i-H26ofhaK9Ag8fWfhuUDc2H">
              5 EU:s associeringsavtal med Latinamerika 7
            </item>
            <item xml:id="i-QbrSMJvVsZQSAYxbHZ7q9K">
              6 Mänskliga rättigheter 8
            </item>
            <item xml:id="i-5ez9VEwafr7rW1QD3cqP7k">
              6.1 Kvinnors och hbtq-personers rättigheter 8
            </item>
            <item xml:id="i-EAwTZQeZsN7nRZN3vci6uk">
              6.2 Ursprungsbefolkningens rättigheter 9
            </item>
            <item xml:id="i-GDZSyV2oU1bNVC2NxWwxSM">
              6.3 Fackliga rättigheter 10
            </item>
            <item xml:id="i-Quh9QbVSKfPXU6CwWiXPmH">
              7 Utvecklingen i Latinamerika – framsteg och bakslag 11
            </item>
            <item xml:id="i-B9UUwuxreHMyuJcQwtjwgz">
              7.1 Brasilien 11
            </item>
            <item xml:id="i-Xk1mjxWU6tDqBzzE19TWMX">
              7.2 Argentina 12
            </item>
            <item xml:id="i-Nk3Sm7uC89XWotRi6kpUFs">
              7.3 Colombia 13
            </item>
            <item xml:id="i-2jKD5q8895qR8htkcLGyBM">
              7.4 Venezuela 13
            </item>
            <item xml:id="i-8PaV1NaEJ3QjJ3GTXJmZko">
              7.5 Bolivia 14
            </item>
            <item xml:id="i-86VXyRcTYcVthDi9iFRPst">
              7.6 El Salvador 14
            </item>
            <item xml:id="i-6BTxMKqcuEJwHkxB8FeqHX">
              7.7 Honduras 15
            </item>
            <item xml:id="i-FabL7Sg6CzdV1QLhUQz6M3">
              7.8 Kuba 16
            </item>
          </list>
        </div>
        <div xml:id="i-VDJwo5f3aiqVoVcqgPgKBF" type="motProposal" subtype="förslag">
          <head xml:id="i-VvS3pKxrhZ4BQyZrL5hK2Y">
            2 Förslag till riksdagsbeslut
          </head>
          <list xml:id="i-AZkUFcFDvhVARnZVXsMVB8" style="ol">
            <item xml:id="i-DQqru2Qc9PAPPuSm3vcbDX">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med en heltäckande strategi för ett ökat svenskt samarbete och
              utbyte med Latinamerika.
            </item>
            <item xml:id="i-7XczXoZR2z329VqVamuNF7">
              Riksdagen tillkännager för regeringen som sin mening vad som
              anförs i motionen om att regeringen ska återkomma till riksdagen
              med besked om hur den svenska diplomatiska närvaron i Latinamerika
              kan utökas. 1
            </item>
            <item xml:id="i-9fKY31spjEBxDUifsKFUh3">
              Riksdagen tillkännager för regeringen som sin mening vad som
              anförs i motionen om att Sverige som medlem i EU bör agera för
              att frågor om fackliga rättigheter, ursprungsbefolkningens rättigheter
              och hållbart nyttjande av naturresurser lyfts fram inom ramen
              för den politiska dialogen i EU:s associeringsavtal med latinamerikanska
              länder.
            </item>
            <item xml:id="i-FHL7qjwuSrWZAnZsxi5CxZ">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN ska lyfta fram SRHR-frågorna i dialogen med Latinamerikas
              stater.
            </item>
            <item xml:id="i-XH8Ym3cpFEPVV6GwubZkX6">
              Riksdagen tillkännager för regeringen som sin mening vad som
              anförs i motionen om att Sverige inom ramen för sitt utvecklingssamarbete
              bör utöka det politiska såväl som det ekonomiska stödet till hbtq-rörelsens
              arbete i Latinamerika.
            </item>
            <item xml:id="i-SmAeBFE7rKAt7qZ2XtQwMi">
              Riksdagen tillkännager för regeringen som sin mening vad som
              anförs i motionen om att regeringen bör se över gällande regelverk
              för att garantera att svenska investeringar, exportfrämjande och
              pensionsplaceringar inte bidrar till att kränka eller inskränka
              ursprungsbefolkningens rättigheter i Latinamerika.
            </item>
            <item xml:id="i-3cycuAqcmAALv6V5Phc6FZ">
              Riksdagen tillkännager för regeringen som sin mening vad som
              anförs i motionen om att Sverige inom sitt utvecklingssamarbete
              med Latinamerika ska förstärka arbetet med att understödja fackliga
              rättigheter och möjligheten till facklig organisering.
            </item>
            <item xml:id="i-YW3HQJr3wuQZ89E9KV7UST">
              Riksdagen tillkännager för regeringen som sin mening vad som
              anförs i motionen om att Sverige som enskilt land såväl som medlem
              i EU och FN ska kräva att parterna i de pågående colombianska
              fredssamtalen ska uppfylla sina skyldigheter att värna säkerheten
              och de mänskliga rättigheterna för befolkningen.
            </item>
            <item xml:id="i-L3UdeHF2e1GQQyD2KVsfhq">
              Riksdagen tillkännager för regeringen som sin mening vad som
              anförs i motionen om att Sverige bör fortsätta bedriva långsiktigt
              utvecklingssamarbete med Bolivia.
            </item>
            <item xml:id="i-KRSBBsJNY297FwvQwzB5GD">
              Riksdagen tillkännager för regeringen som sin mening vad som
              anförs i motionen om att regeringen bör ta initiativ till att
              utveckla aktörssamverkan mellan El Salvador och Sverige.
            </item>
            <item xml:id="i-5SHKFSYYyLTYpmEwD6d4o1">
              Riksdagen tillkännager för regeringen som sin mening vad som
              anförs i motionen om att Sverige bör stärka stödet till det civila
              samhället i Honduras och verka för att våldet mot landets civila
              samhälle upphör.
            </item>
            <item xml:id="i-Crss1YTKGnvDQRYpCiKt5y">
              Riksdagen tillkännager för regeringen som sin mening vad som
              anförs i motionen om att Sverige tydligt ska fördöma USA:s ekonomiska
              blockad mot Kuba och kräva att man omgående upphäver densamma.
            </item>
          </list>
          <p xml:id="i-WKe9d6SfiSBJvnzGg4BLKR">
            1 Yrkande 2 hänvisat till KU.
          </p>
        </div>
        <div xml:id="i-PHEoiqPJiSNaksQ3fshbju" type="motContent">
          <head xml:id="i-E3wgt1sDFFNmWD1R6mYQ9e" type="h1">
            3 Inledning
          </head>
          <p xml:id="i-5g2pHDZVCGiQ732saQYHBU">
            Under det senaste decenniet har stora och grundläggande förändringar
            skett i Latinamerika. Efter att i decennier ha varit en kontinent
            känd för kupper, militärjuntor, förföljelse samt grova och omfattande
            brott mot de mänskliga rättigheterna har vi i land efter land
            kunnat se hur demokratiskt valda vänsterregeringar tillträtt makten.
            I land efter land har demokratin konsoliderats. Samhällsgrupper
            som tidigare exkluderats från inflytande har inkluderats i samhällsutvecklingen.
            Respekten för de mänskliga rättigheterna har stärkts, både de
            medborgerliga och de ekonomiska, sociala och kulturella rättigheterna.
            Latinamerika har brutit sig loss från rollen som USA:s bakgård
            för att bli en aktiv och självständig aktör i världssamfundet.
          </p>
          <p xml:id="i-4tzochG74YXohcFN5VRbDd">
            Den brokiga vänstervåg vi sett svepa över Latinamerika har sin
            grund i ett djupt folkligt missnöje efter 20 år av nyliberal politik
            som hade fördjupat den sociala krisen och cementerat de ständigt
            växande orättvisorna.
          </p>
          <p xml:id="i-UND3k9KeRVoxNZhEBCvcUS">
            Första steget togs i Venezuela genom maktskiftet 1998. Efter
            detta har regimskifte skett från höger till vänster i först Brasilien,
            Uruguay och Argentina och därefter i Bolivia, Ecuador, Peru, Nicaragua
            och El Salvador.
          </p>
          <p xml:id="i-8bo9bNtJ2hdWNcLzJuUs5v">
            Efter mer än 10 år med vänsterpolitik i stora delar av Latinamerika
            är det sociala reformer inom en lång rad områden som har präglat
            kontinenten. Enligt organisationen Cepal har 15 miljoner latinamerikaner
            kunnat resa sig ur fattigdom under 2000-talet. FN-organet Elacs
            årliga rapport berättar att andelen fattiga i Latinamerika aldrig
            varit lägre under de 30 år man gjort mätningar. I länder som t.ex.
            Uruguay, Venezuela, Argentina och Chile minskar fattigdomen snabbt.
          </p>
          <p xml:id="i-814wDcjfmBB6HVcSVj8VdL">
            Arbetet med att öka antalet läs- och skrivkunniga har gett resultat
            och utbildningen bland de fattigaste har ökat. Socialförsäkringar
            och pensionssystem byggs upp. I Mexiko och Costa Rica får många
            äldre för första gången pension. Och man gör det samtidigt som
            ekonomin växer och utan att statsskulder växer.
          </p>
          <p xml:id="i-9wKXTTukV2srPcF388LJXL">
            Framgångarna märks också på andra områden. Konstitutioner från
            svunna tider har efter demokratiska folkomröstningar bytts ut
            mot moderna författningar. I flera länder har ursprungsbefolkningens
            rättigheter erkänts. I Argentina har världens kanske mest progressiva
            lagstiftning för transpersoner antagits och i flera av kontinentens
            länder får samkönade par i dag ingå äktenskap.
          </p>
          <p xml:id="i-EszHgYk9UqJuNZv1JHEazD">
            Framstegen är många, men det är även utmaningarna inför framtiden.
            När Latinamerika nu äntligen har vänt bort blicken från USA innebär
            det förhoppningsvis ett ökat självförtroende att lägga grund för
            en politik som utrotar fattigdomen, minskar ojämlikheten mellan
            män och kvinnor och stärker respekten för de mänskliga rättigheterna.
          </p>
          <p xml:id="i-PLetHAv81qoqpN4yMC6sqW">
            Men de framsteg som gjorts kan inte tas för givna. I flera latinamerikanska
            länder har politiska grupper, framför allt på högerkanten, visat
            att man inte tvekar att ta till odemokratiska medel för att stoppa
            dagens utveckling. Kupperna i Honduras och Venezuela samt avsättningen
            av Paraguays progressive president Fernando Lugo 2012 är en tragisk
            påminnelse om detta. Trots att Barack Obama signalerat en vilja
            att förändra USA:s förhållningssätt till Latinamerika utgår fortfarande
            USA:s utrikespolitik från landets ekonomiska och säkerhetspolitiska
            intressen, vilket inte minst visat sig genom USA:s militära närvaro
            i Colombia och agerande i samband med kuppen i Honduras.
          </p>
          <p xml:id="i-XM2Gxa5xkYdLJvSwMh52Au">
            I några av Latinamerikas länder är förföljelser av oppositionella,
            polisiärt och militärt övervåld och mord på journalister och fackligt
            aktiva fortfarande alldeles för vanligt förekommande. Colombia,
            Guatemala och Honduras utmärker sig på detta område, men även
            i Mexiko är situationen ytterst allvarlig. Den organiserade brottsligheten,
            där narkotika spelar en central roll, fortsätter att vara ett
            stort problem.
          </p>
          <p xml:id="i-MBDrFZXyTZHrDwRhYxPC6v">
            Vänsterpartiet har inte ambitionen att i denna motion ge en heltäckande
            bild av utvecklingen i Latinamerika, det låter sig inte göras
            i en motion. Vi har i andra motioner och i andra initiativ beskrivit
            vår syn när det kommer till en rad enskilda länder och frågor.
            Vi har valt att lyfta fram några av de områden där vi ser att
            Sverige kan spela en positiv roll i Latinamerika.
          </p>
          <head xml:id="i-Nos8jUzid9QNkzj769ksLt" type="h1">
            4 En svensk utrikespolitik för Latinamerika
          </head>
          <p xml:id="i-Y8NeBVUsYTX7d2QiNKEc3v">
            Vänsterpartiet är övertygat om att Sverige kan spela en positiv
            roll i Latinamerika. Vi vill bygga vidare på de starka band som
            finns mellan Sverige och Latinamerika. Band som har byggts upp
            av de många invandrade med latinamerikansk bakgrund i Sverige,
            de starka svenska solidaritetsrörelserna med Latinamerika och
            Sveriges utvecklingssamarbete på kontinenten. Under 70- och 80-talet,
            då många latinamerikanska länder led under inbördeskrig och auktoritära
            regimer, spelade Sverige en ofta unik roll i stödet för demokratisering
            och fred. Vår gemensamma historia har gett vårt land en möjlighet
            att spela en viktig roll i Latinamerika också i framtiden. Men
            för att Sverige ska kunna spela en sådan roll krävs att vi agerar
            konsekvent och trovärdigt och står upp för de mänskliga rättigheterna,
            de medborgerliga och politiska rättigheterna, såväl som de ekonomiska,
            sociala och kulturella rättigheterna.
          </p>
          <p xml:id="i-PRe5tA3STc21FZHX6u7TE">
            Tyvärr kan vi konstatera att den borgerliga regeringen har valt
            att nedprioritera relationerna till Latinamerika och förminska
            Sveriges roll på kontinenten; man svartmålar vissa länder och
            försöker sälja Jas Gripen-plan till andra. De omfattande brotten
            mot de mänskliga rättigheterna i Colombia, Honduras och Mexiko
            ignoreras i stort, vilket förstärker bilden av en regering som
            har dubbla måttstockar för mänskliga rättigheter. Det har blivit
            uppenbart att den nuvarande regeringen låter den s.k. transatlantiska
            länken, med andra ord relationerna till USA, styra vårt förhållningssätt
            till Latinamerika. Det är hög tid för Sverige att formulera en
            svensk utrikespolitik som stödjer ett demokratiskt, rättvist och
            oberoende Latinamerika.
          </p>
          <head xml:id="i-7yMeSvuq14oiRc1Q3cRVyq" type="h2">
            4.1 En samlad svensk strategi för Latinamerika
          </head>
          <p xml:id="i-TD9w1efkEM4c9ouD3tMSf">
            Latinamerika förändras snabbt. Det betyder att Sveriges samarbete
            med Latinamerikas länder också behöver utvecklas. Vänsterpartiet
            önskar se ett utvecklat samarbete och utbyte mellan Sverige och
            länderna i regionen, inom såväl handel, ekonomi, forskning, fattigdomsbekämpning
            som fredsfrämjande arbete, demokrati och mänskliga rättigheter.
          </p>
          <p xml:id="i-8vmfSF2dj5hVhjSNYi8EYJ">
            Det är hög tid att Sverige fördjupar och breddar utbytet och
            samarbetet med Latinamerika. Regeringen ska därför återkomma till
            riksdagen med en heltäckande strategi för ett ökat svenskt samarbete
            och utbyte med Latinamerika. Detta bör riksdagen som sin mening
            ge regeringen till känna.
          </p>
          <p xml:id="i-8gjj9BMrsiRR3FBbUUdYKL">
            Tyvärr har utvecklingen under senare år gått i motsatt riktning.
            När det gäller utvecklingssamarbete har Vänsterpartiet de senaste
            åren hårt kritiserat den sittande regeringen bl.a. för utfasningen
            av biståndet till El Salvador och Nicaragua. Vänsterpartiet menar
            att Sverige genom ett långvarigt engagemang i regionen har byggt
            upp en hög grad av trovärdighet och kompetens som nu slösas bort
            när plötsliga och snabba utfasningar leder till att väl fungerande
            projekt i all hast får läggas ner.
          </p>
          <p xml:id="i-K2Zmck4h3FvdYaxZtL7ZEq">
            Sida har föreslagit att det kvarvarande bilaterala utvecklingssamarbetet
            med Colombia, Bolivia och Guatemala ska fasas ut. Det skulle innebära
            att Sverige inte skulle bedriva bilateralt utvecklingssamarbete
            med något land på kontinenten. I budgetpropositionen för 2014
            föreslår regeringen att Sveriges bilaterala bistånd till Bolivia
            ska fasas ut de närmaste åren. Vänsterpartiet ser att det finns
            ett stort behov av svenskt utvecklingssamarbete i flera latinamerikanska
            länder och har kritiserat förslaget om att fasa ut biståndet till
            Bolivia. Sverige bör fortsätta bedriva utvecklingssamarbete med
            Bolivia.
          </p>
          <head xml:id="i-DT9yB8jHDEBYb8XqEAfyax" type="h2">
            4.2 Sveriges diplomatiska representation i Latinamerika
          </head>
          <p xml:id="i-2hd4725m6tv7syKzXCdwHJ">
            Sveriges diplomatiska närvaro har under en rad år minskat. Såväl
            den tidigare socialdemokratiska regeringen som dagens borgerliga
            regering har stängt ambassader på kontinenten. Att regeringen
            2010 uppgraderade det svenska sektionskansliet i Bolivia till
            en egen ambassad utgör ett undantag. Skulle planerna på att fasa
            ut det svenska utvecklingssamarbetet med Colombia, Guatemala och
            Bolivia genomföras kommer dessutom troligen en av konsekvenserna
            bli att ytterligare ambassader läggs ner. Tvärtemot regeringen
            eftersträvar Vänsterpartiet ett utökat diplomatiskt engagemang
            i Latinamerika. Ska Sverige kunna bredda och utveckla samarbetet
            med länder i Latinamerika måste vi också ha en diplomatisk närvaro.
          </p>
          <p xml:id="i-WMkipshmshTvc7P1kFSYvy">
            Sveriges diplomatiska närvaro i Latinamerika behöver förstärkas
            och regeringen bör därför återkomma till riksdagen med besked
            om hur svensk diplomatisk närvaro kan utökas i Latinamerika. Detta
            bör riksdagen som sin mening ge regeringen till känna.
          </p>
          <head xml:id="i-DSEPkTfAXyhqUK8idTvFn8" type="h1">
            5 EU:s associeringsavtal med Latinamerika
          </head>
          <p xml:id="i-GbhD6TtULH4cDonHskQty7">
            Handel och handelsregler är centrala för möjligheterna till ekonomisk
            utveckling och fattigdomsbekämpning. Exemplen är många på hur
            orättvisa handelsregler hindrat utveckling och i stället fördjupat
            fattigdom och klyftor. Vad Latinamerika behöver är en handelspolitik
            som motverkar dagens ojämlika förhållanden. Sveriges regering
            fokuserar i dag ensigt på frihandel och ser investering och tillväxt
            som lösningen på fattigdomen i världen. Men regeringens fokus
            bottnar snarare i nyliberala teorier än i den faktiska värld vi
            lever i. För Vänsterpartiet är avregleringar av handeln och ökat
            ekonomiskt utbyte i sig inte ett självändamål. För oss är målet
            att handel och investeringar ska bidra till minskade klyftor inom
            och mellan länder, ökad jämställdhet och en hållbar utveckling.
            För oss är målet att handeln och det ekonomiska utbytet ska bli
            rättvist.
          </p>
          <p xml:id="i-46BY8UL3J2HvV7cdCGeWtS">
            Associeringsavtal är de mest långtgående avtal som EU sluter
            med länder eller grupper av länder. EU har under de senaste åren
            framförhandlat en rad associeringsavtal med flera länder i Latinamerika.
            År 2013 trädde ett associeringsavtal med Centralamerika i kraft
            och samma år började liknande avtal med Colombia och Peru att
            gälla. Samtal förs i dag om ett framtida associeringsavtal med
            Mercosur, där Argentina, Uruguay, Paraguay, Brasilien och Venezuela
            är medlemmar.
          </p>
          <p xml:id="i-BUQ3icV5Vk8PNKWdYysVKa">
            Associeringsavtalen har fått hård kritik av enskilda regeringar,
            men framför allt från sociala rörelser och det civila samhället
            i både Latinamerika och Europa. Bland annat har förhandlingarna
            med Ecuador och Bolivia försenats på grund av deras kritik mot
            inriktningen på avtalen. Tanken är att avtalen ska vila på tre
            ben: politisk dialog, utvecklingssamarbete och handel. Tyvärr
            har det dock visat sig att EU:s nya handelsstrategi (Global Europe:
            competing in the world) har fått större inflytande på förhandlingarna
            än vad EU:s samstämmighetspolicy har fått. Handelsstrategin slår
            bl.a. fast att handelspolitiken ska underlätta för europeiska
            företag att konkurrera på världsmarknaden och säkra tillgången
            till råvaror. Således tar EU i förhandlingarna mycket liten, eller
            ingen, hänsyn till fattiga människors behov. I stället ligger
            tyngdpunkten på att stärka europeiska storföretags intressen på
            bekostnad av länders handlingsutrymme att välja sin egen politik
            för att bekämpa hunger och fattigdom.
          </p>
          <p xml:id="i-FsUZ5zk9NVP9u4wXLpwXQ2">
            Vänsterpartiet har varit mycket kritiskt mot EU:s associeringsavtal.
            Vi har, precis som många röster i de berörda länderna, sett att
            avtalen riskerar att försvåra möjligheterna att bekämpa fattigdom
            och ökar riskerna för att småbönder ska slås ut och naturtillgångar
            exploateras på ett ohållbart sätt. Vi har också varit starkt kritiska
            mot att EU ingått avtal med Colombia och Honduras, eftersom de
            fackliga rättigheterna är starkt begränsade i dessa länder och
            de toppar den globala statistiken när det kommer till mord på
            fackliga aktivister. Förespråkarna av avtalen har pekat på att
            avtalen innehåller flera ben, bl.a. politisk dialog. När nu flera
            avtal är på plats anser Vänsterpartiet att det är centralt att
            Sverige och EU använder den politiska dialog som avtalen ger möjlighet
            till för att lyfta frågor om fackliga rättigheter, ursprungsbefolkningens
            rättigheter och ett hållbart nyttjande av naturresurser. Sverige
            bör som medlem i EU agera för att frågor om fackliga rättigheter,
            ursprungsbefolkningens rättigheter och hållbart nyttjande av naturresurser
            lyfts inom ramen för den politiska dialogen i EU:s associeringsavtal
            med latinamerikanska länder. Detta bör riksdagen som sin mening
            ge regeringen till känna.
          </p>
          <head xml:id="i-7A819Lub1hT9TveAMFVzDS" type="h1">
            6 Mänskliga rättigheter
          </head>
          <p xml:id="i-VnPdu7AqaChJbNPNuLhuzr">
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna där mötesfrihet, organisationsfrihet, strejkrätt,
            yttrandefrihet samt allmänna, fria och hemliga val framhålls som
            nödvändiga beståndsdelar i ett demokratiskt samhälle. Lika stor
            vikt läggs vid sociala framsteg och förbättrade levnadsvillkor.
            Det innebär att rätten till arbete, utbildning, bostad, vård,
            omsorg och kultur är nödvändiga för ett människovärdigt liv och
            ett demokratiskt samhälle. När alla människor på allvar har möjlighet
            att bestämma över sina egna liv kan verklig demokrati uppnås.
            Tyvärr är detta långt ifrån verkligheten för åtskilliga fattiga
            och utsatta människor i Latinamerika i dag.
          </p>
          <p xml:id="i-MefUeDFY5FfMT2JJjJU8HP">
            Vänsterpartiet står upp för de mänskliga rättigheterna oavsett
            var, när eller med vilka motiv de kränks och inskränks. Detta
            är vår utgångspunkt när vi analyserar situationen i Latinamerika,
            oavsett om det gäller Colombia och Peru eller Kuba och Venezuela.
          </p>
          <head xml:id="i-Hb5p7wyoGmzW3mTrrorP4p" type="h2">
            6.1 Kvinnors och hbtq-personers rättigheter
          </head>
          <p xml:id="i-QhHJM4yu2gEk53WEicBPhu">
            Latinamerika har sedan koloniseringen på 1500-talet varit en
            kontinent där den katolska kyrkan haft en stark ställning och
            stort politiskt inflytande. En stark kyrka i kombination med auktoritära
            högerregimer och en stark machismo i stora delar av samhället
            har inneburit att många latinamerikanska samhällen varit starkt
            patriarkala, med begränsade rättigheter för kvinnor och stark
            homo- och transfobi.
          </p>
          <p xml:id="i-JzJ7hwUfcRK1Z64M2rqjCh">
            Att Latinamerika i dag är en kontinent i stark förändring märks
            inte minst när det kommer till frågor runt kvinnors rättigheter.
            Satsningar på utbyggd välfärd, uppbyggnad av sociala skyddsnät
            och minskade ekonomiska klyftor har inneburit ökad frihet för
            många kvinnor. Mödra- och barnadödligheten minskar och färre tonårsflickor
            blir gravida. Inom politiken har antalet kvinnor i parlamenten
            tydligt ökat i länder som Ecuador och Argentina och i Brasilien,
            Costa Rica och Argentina är presidenterna kvinnor.
          </p>
          <p xml:id="i-Q3GieV1QRcgX3FhTXb5h9S">
            Men på flera områden är kränkningarna av kvinnors mänskliga rättigheter
            fortfarande utbredda. Rätten till laglig och säker abort är en
            grundläggande mänsklig rättighet, en rättighet som kränks och
            inskränks i alldeles för hög utsträckning i Latinamerika. El Salvador,
            Honduras, Nicaragua, Chile och Dominikanska republiken har totalförbjudit
            abort. I ett 30-tal ytterligare länder i Latinamerika är abort
            enbart tillåtet vid våldtäkt, incest och när kvinnans liv är i
            fara. Endast i Uruguay, på Kuba och i delar av Mexiko har kvinnor
            rätt till sin egen kropp. Abortförbud i kombination till begränsad
            tillgång till preventivmedel och sexualupplysning har inneburit
            att oönskade graviditeter och illegala aborter är några av kontinentens
            största utmaningar.
          </p>
          <p xml:id="i-25koCs6GWWN5PZX1TdtgwL">
            Frågor om sexuell och reproduktiv hälsa och rättigheter, SRHR-frågor,
            är fortfarande kontroversiella i stora delar av Latinamerika.
            Samtidigt organiserar sig kvinnor och en del män för förändring.
            Dessa modiga krafter behöver omvärldens stöd. Tyvärr har vi sett
            att Sveriges stöd till Nicaraguas kvinnorörelse i stora delar
            avvecklades i samband med att det svenska utvecklingssamarbetet
            fasades ut. Detta skedde i ett läge då landet precis infört ett
            totalt abortförbud. Vänsterpartiet anser tvärtom att stödet till
            Latinamerikas kvinnorörelse måste öka. Sverige ska såväl som enskilt
            land som medlem i EU och FN, lyfta SRHR-frågorna i dialogen med
            Latinamerikas stater. Detta bör riksdagen som sin mening ge regeringen
            till känna.
          </p>
          <p xml:id="i-FZrc5yMnAjUsLe115cKow8">
            När det kommer till hbtq-frågor är Latinamerika kanske den kontinent
            där de mest dramatiska förändringarna skett det senaste decenniet.
            Samkönande par får i dag gifta sig i Argentina, Mexiko och Uruguay
            och adoptera barn i Argentina och i delar av Brasilien och Mexiko.
            Ecuador och Bolivia har skrivit in förbud mot diskriminering på
            grund av sexuell läggning och könsidentitet i sina konstitutioner.
            Flera av kontinentens länder har dessutom börjat driva hbtq-frågor
            internationellt, vilket inte minst satt stora avtryck inom FN-systemet.
          </p>
          <p xml:id="i-4JHVNbPHwxQgC7conyNEjE">
            Trots de stora framstegen i delar av kontinenten är fortfarande
            homo- och transfobi djupt rotade samhällsproblem. I Honduras blev
            landets hbtq-rörelse en måltavla för våldet efter kuppen 2009.
            Uppgifter finns om att 117 hbtq-aktivister mördats i landet sen
            kuppen. I flera länder arbetar organisationer som driver hbtq-frågor
            under svåra omständigheter. Sverige bör inom ramen för sitt utvecklingssamarbete
            utöka det politiska såväl som det ekonomiska stödet till hbtq-rörelsens
            arbete i Latinamerika. Detta bör riksdagen som sin mening ge regeringen
            till känna.
          </p>
          <head xml:id="i-XF8r949Ee3qnG95yG2gkVr" type="h2">
            6.2 Ursprungsbefolkningens rättigheter
          </head>
          <p xml:id="i-XP8h7z2tDasnDamwXgtcEK">
            Koloniseringen av Latinamerika innebar att existerande stater
            och hela kulturer slogs i spillror. I flera delar av kontinenten
            utrotades i praktiken ursprungsbefolkningen genom massmord, slaveri
            och smittsamma sjukdomar. I andra delar blev ursprungsbefolkningen
            andra klassens medborgare i sina egna länder. Den strukturella
            diskrimineringen av ursprungsbefolkningen har levt kvar in i modern
            tid. Under inbördeskrigen i Colombia och Guatemala samt under
            70-talets militärjuntor blev ursprungsbefolkningen utsatt för
            repression, förföljelser och massmord.
          </p>
          <p xml:id="i-XMkguabnfytJBodFgpx6hu">
            Det senaste decenniet har inneburit ett genombrott för ursprungsbefolkningens
            rättigheter i flera länder. Betydelsen av att Bolivia för första
            gången har en president som kommer från landets ursprungsbefolkning
            ska inte underskattas. Men fortfarande förekommer diskriminering
            av ursprungsbefolkningen. Vid gruvetablering, damm- och vägbyggen
            och utvinning av naturresurser uppstår ofta konflikter runt ursprungsbefolkningens
            rättigheter och centralregeringarnas ekonomiska intressen.
          </p>
          <p xml:id="i-4f8VHWvCLg1v3wxVXd7uXp">
            FN:s deklaration om ursprungsbefolkningens rättigheter och ILO
            169 och konventionen om ursprungsfolk och stamfolk är viktiga
            verktyg. I dag har den stora majoriteten av Latinamerikas länder,
            till skillnad från Sverige, ratificerat ILO 169. Det är avgörande
            att Sverige garanterar att svenska investeringar, exportfrämjande
            och pensionsplaceringar inte bidrar till att kränka eller inskränka
            ursprungsbefolkningens rättigheter i Latinamerika. Regeringen
            bör se över gällande regelverk för att garantera att svenska investeringar,
            exportfrämjande och pensionsplaceringar inte bidrar till att kränka
            eller inskränka ursprungsbefolkningens rättigheter i Latinamerika.
            Detta bör riksdagen som sin mening ge regeringen till känna.
          </p>
          <head xml:id="i-V3RS9gdGbQ2CM3PGo8pYWf" type="h2">
            6.3 Fackliga rättigheter
          </head>
          <p xml:id="i-6pbUumq2SJgsiNssPBwHUV">
            Att få organisera sig på sin arbetsplats och bilda fria och oberoende
            fackföreningar är en grundläggande mänsklig rättighet, som kränks
            och inskränks i ett flertal latinamerikanska länder. Samtidigt
            som de fackliga rättigheterna stärkts i en rad länder och den
            fackliga rörelsen spelat en avgörande roll i konsolideringen av
            demokratin i ett flertal länder kan vi konstatera att de fackliga
            rättigheterna kränkts genom en mängd olika metoder i delar av
            Latinamerika: fysiskt våld, inskränkande lagar och ovilja att
            se till att lagarna respekteras. Många latinamerikaner arbetar
            fortfarande i den informella sektorn eller som hembiträden och
            saknar därigenom grundläggande fackliga rättigheter.
          </p>
          <p xml:id="i-X9eWZXYTqADHctte1stHxK">
            I Guatemala mördades 53 fackliga ledare under de gångna sex åren
            och bara under mars 2013 mördades 3 fackligt aktiva. I Colombia
            mördades 18 fackligt aktiva bara under 2012 och i Honduras har
            fackligt aktiva mördats och förföljts efter kuppen 2009.
          </p>
          <p xml:id="i-KVb1QiswdmcD8wFLuehMkU">
            Arbetskraft från bemanningsföretag och avskedanden av fackliga
            ledare används för att slå ut facken och i en del länder, exempelvis
            Nicaragua, införs obligatoriska korttidskontrakt, vilket gör det
            omöjligt att öka antalet fackföreningsmedlemmar.
          </p>
          <p xml:id="i-CQywKVPLatpnpDmuMoZMXq">
            Den omstrukturering och liberalisering av handelsregler som skett
            i dagens globaliserade värld har lett till en betydligt större
            utsatthet för arbetare i de allt fler exportfrizoner som uppstått
            i fattiga länder. Främst drabbas kvinnor eftersom de ofta utgör
            majoriteten av de anställda i frizonerna. De tvingas arbeta till
            låga löner, på osäkra kontrakt och under hälsofarliga förhållanden.
            Vanligtvis finns mycket små eller inga möjligheter till facklig
            organisering.
          </p>
          <p xml:id="i-GTjgXf98BVdCkH7APq2yEA">
            Dominikanska republiken, Guatemala, Panama och Costa Rica är
            några av de länder där problemen med frizoner är utbredda. I Costa
            Rica är det framförallt de multinationella fruktföretagen som
            fortsätter med sina antifackliga metoder. I andra fall, som i
            Dominikanska republiken, står löntagarna utan alla rättigheter.
            De få fackliga aktivister som trots allt finns i ländernas frizoner
            utsätts regelbundet för trakasserier och osakliga avskedanden.
          </p>
          <p xml:id="i-VtgCHCGk9LC3L1mLG9HyhJ">
            Vänsterpartiet har tidigare lagt en motion där vi beskrivit hur
            svensk utrikes-, handels- och biståndspolitik kan utformas för
            att stärka respekten för de fackliga rättigheterna (2011/12:U207
            Fackliga rättigheter i världen). Centralt för arbetet med att
            stärka respekten för de fackliga rättigheterna är att stödja de
            löntagare som, ofta under svåra förhållanden, organiserar sig
            för sina intressen och för förändring. LO/TCO:s biståndsnämnds
            verksamhet i flera latinamerikanska länder är goda exempel på
            detta. Sverige ska inom sitt utvecklingssamarbete med Latinamerika
            förstärka arbetet med att understödja fackliga rättigheter och
            möjligheterna att organisera sig fackligt på sina arbetsplatser.
            Detta bör riksdagen som sin mening ge regeringen till känna.
          </p>
          <head xml:id="i-RBD9L9eYXnpRwAneu5sANF" type="h1">
            7 Utvecklingen i Latinamerika – framsteg och bakslag
          </head>
          <p xml:id="i-KN9twPtRCnx5Cj6nMJzPvF">
            I Latinamerika, och framför allt i Centralamerika, är många länder
            fortfarande unga demokratier med åtskilliga brister vad gäller
            såväl demokratiska processer som rättssäkerhet. Trots detta har
            stora framsteg skett i arbetet med att skapa större ekonomisk
            och social rättvisa och utveckla demokratin, det medborgerliga
            inflytandet och deltagandet i det politiska beslutsfattandet.
            Det har skett på många olika sätt och på olika nivåer och inneburit
            ökad respekt för såväl de medborgerliga som de ekonomiska, sociala
            och kulturella rättigheterna. Men utvecklingen har inte varit
            entydig, utmaningarna är fortfarande många och på vissa områden
            har det skett en negativ utveckling när det kommer till respekten
            för de mänskliga rättigheterna.
          </p>
          <head xml:id="i-BrKQN5UZkiWaSNQVqfcZbM" type="h2">
            7.1 Brasilien
          </head>
          <p xml:id="i-5Vg1vLX4BeHqQAUbZsDQmh">
            Brasilien är en av de tydligaste symbolerna för hur Latinamerika
            i grunden har förändrats. Landet uppvisade länge samma problem
            och utmaningar som resten av kontinenten med militärjuntor, ekonomiska
            kriser, enorma ekonomiska klyftor, en ohållbar exploatering av
            naturresurser och ett utbrett förtryck mot landets ursprungsbefolkning.
            Men Brasilien slog in på en annan kurs då Luíz Inácio Lula da
            Silva från vänsterpartiet Partido dos Trabalhadores PT vann presidentvalet
            2002.
          </p>
          <p xml:id="i-T4rcfaDzKdift9QxJHaLxk">
            Under Lula inleddes ett ambitiöst arbete med att bygga upp välfärd
            och sociala skyddsnät för att minska landets enorma klassklyftor.
            I dag får exempelvis 12 miljoner fattiga brasilianska familjer
            ekonomiskt stöd, Bolsa Família, vilket har inneburit både att
            fattigdomen och undernäringen minskat och att fler barn kunnat
            gå i skolan.
          </p>
          <p xml:id="i-GuCtvSbsrHx9RZnkc4D8Bn">
            Samtidigt gick Brasilien om Storbritannien 2011 som världens
            sjätte största ekonomi. I takt med att ekonomin växt har Brasilien
            blivit en allt mer inflytelserik utrikespolitisk aktör. Den politiska
            utveckling som inleddes under Lula da Silva har fortsatt under
            hans efterträdare Dilma Rousseff.
          </p>
          <p xml:id="i-GA53EGxgf6NjtcCYqoZt6u">
            Men Brasilien står också inför stora utmaningar. Frågor runt
            landets regnskog och andra naturresurser, ursprungsbefolkningens
            rättigheter, de fortsatt stora klassklyftorna och korruptionen
            skapar fortfarande konflikter. I juni 2013 utbröt omfattande demonstrationer
            i São Paolo efter att busspriserna höjts. Protesterna spreds snabbt
            över landet och visar att det finns en folklig frustration över
            korruption, bristande samhällsservice och över att de politiska
            förändringarna inte går snabbare.
          </p>
          <p xml:id="i-7Gticwg6imWhJVNYpJmytg">
            Sveriges relation till Brasilien har under den borgerliga regeringen
            fokuserat på försöken att sälja Jas Gripen-plan till landet. Vänsterpartiet
            ser att det finns både behov och möjligheter att bredda och fördjupa
            både det ekonomiska och det politiska samarbetet inom en rad andra
            områden.
          </p>
          <head xml:id="i-Q6o6FvuCcqojW14VnSceRs" type="h2">
            7.2 Argentina
          </head>
          <p xml:id="i-UgDBrxjgW5e7pu7sP1cHwQ">
            Bland Latinamerikas militärjuntor utmärker sig diktaturen i Argentina
            mellan 1976 och 1983 genom sina omfattande övergrepp och försvinnanden.
            11 000 människor försvann under dessa år enligt en lista upprättad
            av landets justitiedepartement. Människorättsorganisationer och
            oberoende experter menar dock att det verkliga antalet försvunna
            snarare uppgår till närmare 30 000 människor. En av dem som försvann
            var svenskan Dagmar Hagelin.
          </p>
          <p xml:id="i-RDJwrJDvA8hLmd8WawkYzr">
            I dag pågår ett mödosamt arbete med att ge offren och deras anhöriga
            upprättelse. De tidigare amnestilagarna upphävdes 2005 och hitintills
            har tusentals människor vittnat i rättegångar mot förövarna. Argentina
            har därigenom kommit betydligt längre än många av grannländerna.
            Men de juridiska processerna går sakta och många fall har ännu
            inte kunnat behandlas, vilket resulterat i att många misstänkta
            förövare fortfarande inte ställts inför rätta.
          </p>
          <p xml:id="i-3w97Fzeqj4xyep4JxNmSQ3">
            80- och 90-talet präglades av en nyliberal ekonomisk politik
            och ekonomiska kriser i Argentina. 2003 valdes vänster-peronisten
            Néstor Kirchner till president och den politiska kursen lades
            om i linje med den politik som center-vänster regeringar i andra
            latinamerikanska länder genomfört. Kursomläggningen har märkts
            i människors vardag. I Argentina var 45 procent av befolkningen
            fattig 2002 och åtta år senare levde 8,6 procent i fattigdom enligt
            FN-organet Eclacs årliga rapport. Enligt Unicef har landet en
            av de lägsta nivåerna av barnfattigdom på kontinenten. Det finns
            i dag frågetecken kring huruvida den ekonomiska utvecklingen i
            Argentina är långsiktigt hållbar eller om det finns en risk att
            landet än en gång kastas in i en djup ekonomisk och finansiell
            kris.
          </p>
          <p xml:id="i-CTJGzthfsVfDKDU7gHy4GM">
            Argetina är i dag ett föregångsland inom hbtq-frågor. 2012 tilldelade
            The International Lesbian, Gay, Bisexual, Trans and Intersex Association,
            ILGA, Argentinas nuvarande president Cristina Fernández de Kirchner
            ILGA Award för att landet infört könsneutralt äktenskap och världens
            kanske mest progressiva lag som reglerar fastställande av nytt
            juridiskt kön.
          </p>
          <p xml:id="i-TVtXzxxgNGn8Rt7TKdsYg6">
            Argentina är en allt viktigare regional och internationell aktör.
            Man spelar en allt viktigare roll inom FN-systemet när det kommer
            till flera MR-frågor och Argentina sitter sedan december 2012
            i FN:s säkerhetsråd. Samtidigt skapar Argentinas konflikt med
            Storbritannien om Falklandsöarna spänningar.
          </p>
          <p xml:id="i-7H6Uz4HTNtLMnf74r2NEby">
            Den borgerliga regeringen har tydligt nedprioriterat kontakterna
            med Argentina. Regeringens tidigare planer på att stänga den svenska
            ambassaden i Buenos Aires skadade också relationerna mellan Sverige
            och Argentina. I ett läge då Argentina blir en allt viktigare
            politisk och ekonomisk aktör är regeringens nedprioritering av
            kontakterna svårbegriplig; Vänsterpartiet ser i stället både behov
            av och möjligheter till att Sverige fördjupar och breddar förbindelserna
            med Argentina.
          </p>
          <head xml:id="i-WivWYFcPeYf5YmC93jHMyQ" type="h2">
            7.3 Colombia
          </head>
          <p xml:id="i-MtWQWhgGhzLp8v8kgxjyve">
            Under de senaste decennierna har Colombia härjats av ett av vår
            tids värsta inbördeskrig som kostat mer än 70 000 människor livet.
            De allra flesta offer har varit civila som inte varit inblandade
            i strider. Tiotusentals människor har torterats, kidnappats och
            försvunnit. Det exakta antalet offer som har försvunnit är svårt
            att fastställa, men fram till i dag har nästan 60 000 personer
            anmälts som försvunna.
          </p>
          <p xml:id="i-BwSPjMZw6MAjH2DVQXDAis">
            Enligt människorättsorganisationen Codhes befinner sig i dag
            ungefär en tiondel av Colombias befolkning på flykt inom landet,
            nästan fyra miljoner människor. Det innebär att Colombia tillsammans
            med Sudan och Syrien utgör de länder som har flest internflyktingar.
          </p>
          <p xml:id="i-X3Fa3zPDp1Ubd72qQkXDC9">
            I slutet av 2012 påbörjades fredsförhandlingarna mellan den colombianska
            regeringen och Farcgerillan. Den förra norska regeringen har spelat
            en mycket aktiv roll för att förhandlingarna ska komma till stånd
            och förhandlingarna inleddes i Oslo. Möjligheten att Colombia
            börjar inleda en freds- och försoningsprocess samt börjar angripa
            konfliktens grundorsaker är självklart glädjande. Samtidigt är
            förhandlingarna i Oslo inte de första, tidigare försök har dock
            inte lyckats lösa den långa konflikten. Det är därför viktigt
            att fler länder engagerar sig i fredsförhandlingarna och sätter
            press på parterna att nå en uppgörelse. Sverige måste såväl som
            enskilt land, som medlem i EU och FN, kräva att parterna i de
            pågående fredssamtalen ska uppfylla sina skyldigheter att värna
            säkerheten och de mänskliga rättigheterna för befolkningen. Detta
            bör riksdagen som sin mening ge regeringen till känna.
          </p>
          <head xml:id="i-FMVckzsuZ5rq23r4XCRrE9" type="h2">
            7.4 Venezuela
          </head>
          <p xml:id="i-Ea8CR8DtFYpUwRYnSXsQMQ">
            Sedan Hugo Chávez tillträdde som president i Venezuela 1998 har
            landet i grunden förändrats. Denna utveckling har i huvudsak varit
            positiv, genom att stora grupper i det venezolanska samhället
            som tidigare exkluderats från beslutsfattandet nu inkluderas och
            genom att landets enorma oljeinkomster använts för att bekämpa
            fattigdom och analfabetism. Samtidigt har kritik riktats mot regeringen
            från bl.a. Amnesty International för inskränkningar av yttrandefriheten,
            denna kritik måste tas på allvar. Även Venezuelas fördjupade förbindelser
            med auktoritära stater som Iran och Vitryssland förtjänar att
            ifrågasättas. Samtidigt är det uppenbart att det största hotet
            mot demokratin och de mänskliga rättigheterna i Venezuela kommer
            från de delar av oppositionen som bl.a. genom militärkuppen 2002,
            visat att man inte tvekar att ta till odemokratiska medel för
            att avsätta den folkvalda regeringen. USA har i sammanhanget spelat
            en starkt negativ roll genom sitt stöd till militärkuppen 2002.
          </p>
          <p xml:id="i-3gp4xB8gab7zYtsypJWs8z">
            Vid presidentvalet 2013 vann Nicolás Maduro Moros. Det återstår
            att se om hans styre kommer att innebära någon politisk kursändring.
          </p>
          <head xml:id="i-GC8tTq6YyK9RaBbCuMFdBd" type="h2">
            7.5 Bolivia
          </head>
          <p xml:id="i-Y922969RkwtMV1tpRPZZhz">
            Bolivia har under flera år präglats av stora demokratiska framsteg.
            Evo Morales och hans parti MAS (Rörelsen för socialism) vann överlägset
            presidentvalet 2005. Morales blev den första demokratiskt valda
            presidenten i Bolivia med rötterna i ursprungsbefolkningen och
            innebar en radikal omläggning av landets utveckling, där ursprungsbefolkning
            för första gången inkluderades i samhällets utveckling. Sen dess
            har bl.a. ett omfattande arbete mot fattigdom inletts och en ny
            konstitution röstats fram av folket, vilken framförallt överför
            makt från den rika eliten till urbefolkningen. Tyvärr har den
            tidigare politiska och ekonomiska eliten i Bolivia visat att man
            inte tvekar att ta till odemokratiska medel för att störta den
            av folket valda regeringen. Det är därför extra viktigt att Sverige
            på alla sätt stödjer det bolivianska folket och dess demokratiskt
            valda regering. Vänsterpartiet har därför välkomnat att Sverige
            öppnat en ambassad i Bolivia och starkt kritiserat planerna på
            att fasa ut det svenska utvecklingssamarbetet med landet. Vi motsätter
            oss regeringens förslag i budgetpropositionen för 2014 att fasa
            ut biståndet till Bolivia. Sverige bör fortsätta bedriva långsiktigt
            utvecklingssamarbete med Bolivia. Detta bör riksdagen som sin
            mening ge regeringen till känna.
          </p>
          <p xml:id="i-QDSWKiCsTNu7r5DhoveXdb">
            Vänsterpartiets syn på utvecklingen i Bolivia har mer utförligt
            beskrivits i motionen 2006/07:U207 Fattigdomsbekämpning och kampen
            för demokrati i Bolivia.
          </p>
          <head xml:id="i-KtbnUzhsYs1YN3yX1t7pFi" type="h2">
            7.6 El Salvador
          </head>
          <p xml:id="i-5BVfcSYZ5JmBpvE44V83Bk">
            El Salvador härjades av ett blodigt inbördeskrig 1980 till 1992
            som krävde 75 000 liv. I dag har striderna sedan länge upphört
            och landet har genomfört en på många områden framgångsrik fredsprocess.
            80-talets dödsskvadroner och de brutala förföljelserna av oppositionella
            har ersatts med stora demokratiska landvinningar. Att El Salvador
            i grunden förändrats bekräftades 15 mars 2009 då vänsterfronten
            FMLN:s kandidat Mauricio Funes vann presidentvalet och Arenapartiets
            20-åriga maktinnehav bröts.
          </p>
          <p xml:id="i-KbEGEw2HQm1QWeMyLo6vmK">
            Sverige inledde i början av 80-talet ett omfattande utvecklingssamarbete
            med El Salvador med fokus på humanitär hjälp under inbördeskriget.
            2007 meddelade den borgerliga regeringen att det svenska biståndet
            skulle fasas ut. I dag bedriver We Effect (tidigare Kooperation
            utan gränser), Forum Syd och Diakonia projekt i landet med fokus
            på jordbruk, skogsbruk och mänskliga rättigheter. När utfasningen
            presenterades skrev biståndsminister Gunilla Carlsson att på olika
            sätt ska Sverige bibehålla och utveckla relationer med länder
            där utvecklingssamarbetet fasas ut (Dagens Nyheter 2007-08-27).
            De traditionella formerna för bistånd ska ersättas med aktörssamverkan
            där svenska företag, myndigheter, universitet och högskolor, fackföreningar,
            kommuner och landsting, enskilda organisationer och institutioner
            ska samverka med motsvarande aktörer i låg- och medelinkomstländer.
            Men det är i dag svårt att se några exempel på denna aktörssamverkan.
            Samtidigt är El Salvador ett land som fortfarande har behov av
            en fungerande samverkan med Sverige, t.ex. inom utveckling av
            skogs- och jordbruket, modernisering av skattesystemet, reformering
            av polisen och stärkande av de demokratiska institutionerna samt
            folkrörelserna. Riksdagen bör därför ge regeringen i uppdrag att
            ta initiativ till att utveckla aktörssamverkan mellan El Salvador
            och Sverige. Detta bör riksdagen som sin mening ge regeringen
            till känna.
          </p>
          <head xml:id="i-GuRxJ9bSKKZQmPT5iC56XV" type="h2">
            7.7 Honduras
          </head>
          <p xml:id="i-C3mwrpK7HQAjcJq9uvoYgD">
            Det tydligaste bakslaget för demokratin och de mänskliga rättigheterna
            i Latinamerika under det senaste decenniet var statskuppen i Honduras
            28 juni 2009, då den demokratiskt valde presidenten Manuel Zelaya
            avsattes.
          </p>
          <p xml:id="i-29u1iqMBzS2UPqAhGXUCNf">
            Kuppen väcker minnen från tidigare decenniers militärdiktaturer
            i Latinamerika och påminner om att det inte går att ta de demokratiska
            framstegen i Latinamerika för givna. Efter valet har världssamfundets
            blickar riktats mot andra delar av jorden. Men i Honduras fortsätter
            den våg av mord, förföljelser och övergrepp som inleddes med kuppen
            2009. Amnesty International rapporterar om bl.a. hot, tortyr och
            massarresteringar. Övergreppen drabbar alla som uppfattas som
            kritiska till den nya regimen i Honduras: journalister, medlemmar
            i bonde- och fackföreningsrörelserna, människorättsförsvarare,
            jurister, politiskt aktiva i oppositionen och hbtq-aktivister.
          </p>
          <p xml:id="i-Hw6wZbPrikT1s97YdDvy5p">
            24 november i år går Honduras åter till val. Enligt opinionsmätningarna
            leder Xiomara Castro de Zelaya från oppositionspartiet Libre,
            som utmanar det politiska och ekonomiska etablissemang som genomförde
            kuppen 2009. Det är nu helt avgörande att omvärlden agerar för
            att ett fritt och demokratiskt presidentval kan genomföras, att
            våldet mot oppositionen upphör och att parterna ska acceptera
            valutgången.
          </p>
          <p xml:id="i-C5dFWi37hbtbVGcFNWCUNV">
            Efter orkanen Mitch 1998 inledde Sverige ett omfattande utvecklingssamarbete
            med Honduras. 2007 beslutade den borgerliga regeringen att det
            skulle utfasas. I dag bedrivs bara mindre insatser inom framfört
            allt skogs- och jordbrukssektorn i Honduras av We Effect, Diakonia
            och Forum Syd.
          </p>
          <p xml:id="i-6Zw1rn61B84anfNFtP3Pj1">
            Ska Honduras återgå till demokrati och de mänskliga rättigheterna
            i landet stärkas behöver landets folkrörelser och civila samhälle
            stärkas och våldet mot dessa organisationer motverkas. Vänsterpartiet
            anser att detta borde vara en prioriterad uppgift för Sverige.
            Sverige bör stärka stödet till det civila samhället i Honduras
            och verka för att våldet mot landets civila samhälle upphör. Detta
            bör riksdagen som sin mening ge regeringen till känna.
          </p>
          <head xml:id="i-H8XbZ6TnXaKZopqz94Ezsb" type="h2">
            7.8 Kuba
          </head>
          <p xml:id="i-WdJjgM78jKyCKoLgotDcsZ">
            Få, om något, latinamerikanskt land får så mycket uppmärksamhet
            i Sverige som Kuba. Men utvecklingen på Kuba är inte entydig,
            stora sociala framsteg har uppnåtts samtidigt som brotten mot
            de medborgerliga rättigheterna är omfattande. Den negativa betydelsen
            av USA:s blockad mot Kuba kan inte underskattas. I dag syns tecken
            på reformer när det kommer till den ekonomiska politiken, men
            få signaler kommer om grundläggande förändringar av landets politiska
            system.
          </p>
          <p xml:id="i-MTq24Hbd5rHKr6VMQF36PD">
            Kuba uppfyller inte de nödvändiga kraven som måste ställas på
            en demokrati och brott mot de mänskliga rättigheterna fortsätter.
            Yttrande-, press- och mötesfriheten är kraftigt begränsad. Det
            saknas möjligheter att bilda och/eller organisera sig i fria och
            oberoende fackföreningar. Enligt Amnesty International tillkom
            ytterligare sju kubanska samvetsfångar under 2012. Vänsterpartiet
            önskar se en demokratisering och en ökad respekt för de mänskliga
            rättigheterna på Kuba. En sådan process måste formas av det kubanska
            folket.
          </p>
          <p xml:id="i-1kBJJnf1kvrVfAGckD6im">
            Vänsterpartiet ser samtidigt att sociala framsteg gjorts på Kuba.
            Kuba lever i flera hänseenden upp till de ekonomiska, sociala
            och kulturella rättigheter som ryms inom FN:s konvention för mänskliga
            rättigheter. Kuba bedriver även ett omfattande socialt solidaritetsarbete
            i många latinamerikanska länder, vilket uppskattas av kontinentens
            fattiga och sjuka. Även när det gäller en hållbar utveckling utmärker
            sig Kuba. Enligt Världsnaturfondens (WWF) årsrapport Living Planet
            Report 2006 är Kuba det enda landet i världen som lever upp till
            kriterierna på en hållbar utveckling såväl avseende social välfärd
            som ekologiskt avtryck.
          </p>
          <p xml:id="i-WBPdHebdPYbqaz5TyEm8Jb">
            Men att man på Kuba har gjort sociala framsteg ursäktar inte
            på något sätt bristerna i medborgerliga rättigheter. Men inte
            heller kan den ekonomiska blockad som har hållits vid liv av USA
            i decennier ursäktas med hänvisning till brott mot mänskliga rättigheter
            på Kuba. Blockaden är, bland mycket annat, en starkt hämmande
            faktor för en utveckling mot demokratin, och omvärlden behöver
            därför agera för att den hävs. Den påverkar dessutom miljoner
            kubaners möjlighet att få tillgång till mediciner och medicinsk
            teknik och är därmed avgörande för deras hälsa. Till detta kan
            fogas att olika FN-program vid åtskilliga tillfällen har drabbats
            av indragna leveranser av vacciner, sprutor och annan medicinsk
            utrustning när tillverkare fått veta att produkter och materiel
            är tänkta att användas på Kuba.
          </p>
          <p xml:id="i-EQiTLoyqJBaworQ1qVNDLj">
            Vänsterpartiet delar FN:s generalförsamlings kritik mot USA:s
            blockad mot Kuba. Det är helt oacceptabelt att en regering, i
            detta fall USA:s, beslutar om sanktioner som så uppenbart drabbar
            en hel befolkning. Sverige måste tydligt fördöma blockaden och
            kräva att USA omgående upphäver densamma. Detta bör riksdagen
            som sin mening ge regeringen till känna.
          </p>
        </div>
        <div xml:id="i-EnfRJm5NQy5jEU8iHfJ7bL" type="motSignatures">
          <list xml:id="i-QujaEDYPf4huKGPUNgDMbW">
            <item xml:id="i-9aQg56mqEG4vZ4F3A8NY26">
              Hans Linde (V)
            </item>
            <item xml:id="i-3gtnjL8RvFPq6H2ir3yhdg">
              Torbjörn Björlund (V)
            </item>
            <item xml:id="i-P4eAA42KpbT93jEnbEZiot">
              Jens Holm (V)
            </item>
            <item xml:id="i-B5gTb6CZB3xhw2JbGZ75br">
              Siv Holma (V)
            </item>
            <item xml:id="i-JNDmeTcegjnDfhvvhGFmmo">
              Kent Persson (V)
            </item>
          </list>
        </div>
      </div>
    </body>
  </text>
</TEI>
