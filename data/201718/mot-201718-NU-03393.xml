<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201718-NU-03393">
  <teiHeader>
    <fileDesc>
      <titleStmt>
        <title>En hållbar och långsiktig energipolitik</title>
        <author corresp="i-JZgLiagTc1Uwgw1yzLWrSS">av Birger Lahti m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2017/18:3393 av Birger Lahti m.fl. (V)</title>
          <idno type="rdwebb">H5023393</idno>
          <rs type="number">3393</rs>
          <orgName type="comitteeAbbreviation">NU</orgName>
          <ref type="dokument_url_text">http://data.riksdagen.se/dokument/H5023393/text</ref>
          <ref type="dokument_url_html">http://data.riksdagen.se/dokument/H5023393</ref>
          <ref type="dokumentstatus_url_xml">http://data.riksdagen.se/dokumentstatus/H5023393</ref>
          <ref type="docx">http://data.riksdagen.se/fil/6D68CF6C-0676-4543-BF57-936996DC4463</ref>
          <ref type="pdf">http://data.riksdagen.se/fil/B6FD6C2C-7790-4F8B-A8E9-24C602C37F2C</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-JZgLiagTc1Uwgw1yzLWrSS</idno>
            <name>Birger Lahti</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-DyTmp7YURsib9gzvRDZtm9</idno>
            <name>Stig Henriksson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-548HUVvKe8n48M3pQmFeUC</idno>
            <name>Amineh Kakabaveh</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-LfejaxmUP1kR5ztLJaJTkY</idno>
            <name>Emma Wallrup</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-Jm79yZXUGXiXuf6MrQ4rMV" type="signed"/>
        <correspContext corresp="i-Jm79yZXUGXiXuf6MrQ4rMV">
          <note type="signatory" corresp="i-JZgLiagTc1Uwgw1yzLWrSS"/>
          <note type="signatory" corresp="i-DyTmp7YURsib9gzvRDZtm9"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-548HUVvKe8n48M3pQmFeUC"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-LfejaxmUP1kR5ztLJaJTkY"/>
        </correspContext>
        <correspAction type="submitted" xml:id="i-RY16jvH6xMYzfDpB7ifboo">
          <date when="2017-10-05"/>
          <time when="13:10:17"/>
        </correspAction>
        <correspAction type="reviewed" xml:id="i-QM3ou9W2cU2X9QF7MYJN7A">
          <date when="2017-10-05"/>
          <time when="13:35:54"/>
        </correspAction>
        <correspAction type="referred" xml:id="i-7VH8rNmwYrXHSVE3HwdeUJ">
          <date when="2017-10-13"/>
        </correspAction>
        <correspAction type="assigned" xml:id="i-VChpqmnBQ1X8psCRFzVuRf">
          <date when="2018-10-11"/>
          <time when="10:53:54"/>
        </correspAction>
        <correspContext corresp="i-VChpqmnBQ1X8psCRFzVuRf">
          <ref type="assignedTo">Näringsutskottet</ref>
        </correspContext>
        <correspAction type="behandlas_i" xml:id="i-VBwZiED83dGq68gG7Pib6x"/>
        <correspContext corresp="i-VBwZiED83dGq68gG7Pib6x">
          <ref type="uppgift">2017/18:NU3</ref>
          <ref type="ref_dok_id">H501NU3</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU3</ref>
          <ref type="ref_dok_titel">Utgiftsområde 21 Energi</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-FyoDvrUTgEZNPZFCHhLUGP"/>
        <correspContext corresp="i-FyoDvrUTgEZNPZFCHhLUGP">
          <ref type="uppgift">2017/18:FöU12</ref>
          <ref type="ref_dok_id">H501FöU12</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU12</ref>
          <ref type="ref_dok_titel">Riksrevisionens rapport om Strålsäkerhetsmyndighetens kärnkraftstillsyn</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-88TSx7HkCvPKVN9XNmmiN5"/>
        <correspContext corresp="i-88TSx7HkCvPKVN9XNmmiN5">
          <ref type="uppgift">2017/18:CU13</ref>
          <ref type="ref_dok_id">H501CU13</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU13</ref>
          <ref type="ref_dok_titel">Hushållning med mark- och vattenområden</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-t2JgS8cZPo5wW9VaENj7c"/>
        <correspContext corresp="i-t2JgS8cZPo5wW9VaENj7c">
          <ref type="uppgift">2017/18:MJU19</ref>
          <ref type="ref_dok_id">H501MJU19</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">MJU19</ref>
          <ref type="ref_dok_titel">Övergripande miljöfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-GpTd27heGrr2jJf4uYdrE6"/>
        <correspContext corresp="i-GpTd27heGrr2jJf4uYdrE6">
          <ref type="uppgift">2017/18:FöU11</ref>
          <ref type="ref_dok_id">H501FöU11</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU11</ref>
          <ref type="ref_dok_titel">Ny strålskyddslag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AZAbDBTk1cLBwX9ETSSDG5"/>
        <correspContext corresp="i-AZAbDBTk1cLBwX9ETSSDG5">
          <ref type="uppgift">2017/18:FöU6</ref>
          <ref type="ref_dok_id">H501FöU6</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">FöU6</ref>
          <ref type="ref_dok_titel">Militära frågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AS8dL4skVgpd5DnBq2Zk6k"/>
        <correspContext corresp="i-AS8dL4skVgpd5DnBq2Zk6k">
          <ref type="uppgift">2017/18:CU31</ref>
          <ref type="ref_dok_id">H501CU31</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">CU31</ref>
          <ref type="ref_dok_titel">Vattenmiljö och vattenkraft m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-6a2PprCatcbyxkRwyQycev"/>
        <correspContext corresp="i-6a2PprCatcbyxkRwyQycev">
          <ref type="uppgift">2017/18:NU4</ref>
          <ref type="ref_dok_id">H501NU4</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU4</ref>
          <ref type="ref_dok_titel">Statliga företag</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-TgRqrUVQpc6Wg9yCUxGmVt"/>
        <correspContext corresp="i-TgRqrUVQpc6Wg9yCUxGmVt">
          <ref type="uppgift">2017/18:NU9</ref>
          <ref type="ref_dok_id">H501NU9</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU9</ref>
          <ref type="ref_dok_titel">Vissa elmarknadsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-An3G71woVcaZZqBFDgNALY"/>
        <correspContext corresp="i-An3G71woVcaZZqBFDgNALY">
          <ref type="uppgift">2017/18:NU10</ref>
          <ref type="ref_dok_id">H501NU10</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU10</ref>
          <ref type="ref_dok_titel">Mineralpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-NiENVz2q5VHh74QJY89g3a"/>
        <correspContext corresp="i-NiENVz2q5VHh74QJY89g3a">
          <ref type="uppgift">2017/18:NU22</ref>
          <ref type="ref_dok_id">H501NU22</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU22</ref>
          <ref type="ref_dok_titel">Energipolitikens inriktning</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction type="behandlas_i" xml:id="i-AuSK4L7cbtnFgqsCkXuUVC"/>
        <correspContext corresp="i-AuSK4L7cbtnFgqsCkXuUVC">
          <ref type="uppgift">2017/18:NU19</ref>
          <ref type="ref_dok_id">H501NU19</ref>
          <ref type="ref_dok_typ">bet</ref>
          <ref type="ref_dok_rm">2017/18</ref>
          <ref type="ref_dok_bet">NU19</ref>
          <ref type="ref_dok_titel">En sammanhållen politik för Sveriges landsbygder</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">Motion till riksdagen 2017/18:3393 av Birger Lahti m.fl. (V) En hållbar och långsiktig energipolitik</div>
      </div>
      <div type="motBody">
        <div type="TOC" xml:id="i-X6G6XpAvcyJuqPEffzj1fq">
          <head xml:id="i-JER1x7AkRGzLsuY1ZhdUMJ">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Ett förnybart energisystem
            </item>
            <item style="indent-level: 2">
              3.1 Energiöverenskommelsen
            </item>
            <item style="indent-level: 1">
              4 Forskning
            </item>
            <item style="indent-level: 1">
              5 Energieffektivisering
            </item>
            <item style="indent-level: 2">
              5.1 Bostadssektorn
            </item>
            <item style="indent-level: 2">
              5.2 Industrin
            </item>
            <item style="indent-level: 2">
              5.3 Vita certifikat
            </item>
            <item style="indent-level: 1">
              6 Energilagring
            </item>
            <item style="indent-level: 1">
              7 Vindkraft
            </item>
            <item style="indent-level: 2">
              7.1 Stimulera havsbaserad vindkraft
            </item>
            <item style="indent-level: 2">
              7.2 Avskaffa möjligheten till kommunalt veto mot vindkraft
            </item>
            <item style="indent-level: 2">
              7.3 Reglera vindkraftens närområdesersättning
            </item>
            <item style="indent-level: 1">
              8 Vattenkraft
            </item>
            <item style="indent-level: 1">
              9 Solenergin
            </item>
            <item style="indent-level: 2">
              9.1 Andra länder visar vägen
            </item>
            <item style="indent-level: 2">
              9.2 En svensk utbyggnad av solenergi
            </item>
            <item style="indent-level: 1">
              10 Bioenergi
            </item>
            <item style="indent-level: 1">
              11 Gynnsamma skatteregler för den förnybara energin
            </item>
            <item style="indent-level: 1">
              12 Elcertifikatssystemet
            </item>
            <item style="indent-level: 2">
              12.1 Elcertifikatssystemet och den elintensiva industrin
            </item>
            <item style="indent-level: 2">
              12.2 Torvanvändning inom ramen för elcertifikatssystemet
            </item>
            <item style="indent-level: 1">
              13 Kärnkraft – inget alternativ
            </item>
            <item style="indent-level: 2">
              13.1 Marknaden ska inte styra avvecklingen
            </item>
            <item style="indent-level: 2">
              13.2 Kärnkraftens ekonomiska risker
            </item>
            <item style="indent-level: 2">
              13.3 Den bristande säkerheten
            </item>
            <item style="indent-level: 2">
              13.4 Slutförvaret är ännu inte löst
            </item>
            <item style="indent-level: 3">
              13.4.1 Förändrade placeringsmöjligheter i kärnavfallsfonden
            </item>
            <item style="indent-level: 1">
              14 Det svenska elnätet
            </item>
            <item style="indent-level: 2">
              14.1 Elnätsavgifterna
            </item>
            <item style="indent-level: 2">
              14.2 Snabbare utbyggnad av elnätet
            </item>
            <item style="indent-level: 2">
              14.3 Ett elnät vi äger tillsammans
            </item>
          </list>
        </div>
        <div type="motProposal" subtype="förslag">
          <head xml:id="i-HTAYQVsswhbxfRBkXjpbKk">
            2 Förslag till riksdagsbeslut
          </head>
          <list style="ol">
            <item xml:id="i-QpTzaLvN3kd68EiDZKxvR6">
              Riksdagen ställer sig bakom det som anförs i motionen om att
              regeringen bör återkomma med förslag på utformning av s.k. vita
              certifikat och tillkännager detta för regeringen.
            </item>
            <item xml:id="i-Aj1hdMcqyNW15H9hWcP5fq">
              Riksdagen ställer sig bakom det som anförs i motionen om att
              regeringen bör uppdra åt berörda myndigheter att utreda hur en
              degressiv mineralersättning i syfte att främja lokal vidareförädling
              kan fungera och tillkännager detta för regeringen.
            </item>
            <item xml:id="i-NdqLSfxZC57N1RUA1fPHkr">
              Riksdagen ställer sig bakom det som anförs i motionen om att
              regeringen bör uppdra åt Försvarsmakten att återkomma med ett
              underlag för hur övningsverksamheten kan organiseras utan att
              utgöra ett hinder för byggandet av Blekinge Offshore och utan
              att drabbas negativt på lång sikt och tillkännager detta för regeringen.
            </item>
            <item xml:id="i-JpnEJUg5Y4AkNzBtUnsXex">
              Riksdagen ställer sig bakom det som anförs i motionen om att
              regeringen bör återkomma med ett förslag på utformning av driftsstöd
              till havsbaserad vindkraft och tillkännager detta för regeringen.
            </item>
            <item xml:id="i-UxMhMwaSeN7kZN67xmBera">
              Riksdagen ställer sig bakom det som anförs i motionen om att
              möjligheten till kommunalt veto mot vindkraft bör avskaffas och
              tillkännager detta för regeringen.
            </item>
            <item xml:id="i-WumpnLC4k8MVcypifHdUX2">
              Riksdagen ställer sig bakom det som anförs i motionen om att
              regeringen bör återkomma med ett förslag till reglering för vindkraftens
              närområdesersättning och tillkännager detta för regeringen.
            </item>
            <item xml:id="i-Ko5bMjQ1xuobf8ELAsTpBb">
              Riksdagen ställer sig bakom det som anförs i motionen om att
              regeringen bör uppdra åt berörda myndigheter att utreda potentialen
              för svensk vattenkraft att tillgodose effektbalansen och tillkännager
              detta för regeringen.
            </item>
            <item xml:id="i-7vSqZSMrqANsETTktRRFZX">
              Riksdagen ställer sig bakom det som anförs i motionen om att
              Vattenfall bör uppdras att utreda investeringskostnaderna för
              att återföra ett ekologiskt hållbart flöde av vatten till den
              torrlagda delen av Lilla Luleälven och tillkännager detta för
              regeringen.
            </item>
            <item xml:id="i-MuaXH4UpRWPig53DQrt99a">
              Riksdagen ställer sig bakom det som anförs i motionen om att
              regeringen under mandatperioden bör återkomma med en proposition
              med anledning av Vattenverksamhetsutredningen och tillkännager
              detta för regeringen.
            </item>
            <item xml:id="i-H1jXLb2X7ZYjnYqmiHeRii">
              Riksdagen ställer sig bakom det som anförs i motionen om att
              regeringen aktivt bör agera så att vattenkraftbolagens reinvesteringar
              samkörs i investeringsplaner så att hela den maximala nyttan tas
              till vara och tillkännager detta för regeringen.
            </item>
            <item xml:id="i-G1TbQeiSj7F5LWGEHF6ZCL">
              Riksdagen ställer sig bakom det som anförs i motionen om att
              regeringen bör återkomma med ett förslag på hur en större del
              av vattenkraftens vinster ska komma de berörda kommunerna till
              del och tillkännager detta för regeringen.
            </item>
            <item xml:id="i-MKfvh4XT3ZcTkARJyx54Yf">
              Riksdagen ställer sig bakom det som anförs i motionen om att
              regeringen bör ge berörda myndigheter i uppdrag att upprätta en
              informationsplattform för investering i solenergi samt en solkartläggning
              och tillkännager detta för regeringen.
            </item>
            <item xml:id="i-Yc4TF1XunZG5CTubLkA68m">
              Riksdagen ställer sig bakom det som anförs i motionen om att
              det utöver Energimyndighetens solstrategi bör inrättas nationella
              planeringsmål för solel och solvärme och tillkännager detta för
              regeringen.
            </item>
            <item xml:id="i-GCcqxWqeZ7dj1V486ciZrK">
              Riksdagen ställer sig bakom det som anförs i motionen om att
              regeringen bör ges i uppdrag att se över hur ytterligare stimulanser
              kan ges för att öka tillgången till förnybar el och tillkännager
              detta för regeringen.
            </item>
            <item xml:id="i-VWaaKcqbKse44VVCdu5Wd2">
              Riksdagen ställer sig bakom det som anförs i motionen om att
              regeringen bör göra en översyn av elcertifikatssystemets utformning
              med fokus även på effektbalans och tillkännager detta för regeringen.
            </item>
            <item xml:id="i-Y2f3v6aesseqTj4BvHC3an">
              Riksdagen ställer sig bakom det som anförs i motionen om att
              regeringen bör föreslå en högre ambitionsnivå gällande elcertifikatssystemet
              inför energiöverenskommelsens första planerade kontrollstation
              2018 och tillkännager detta för regeringen.
            </item>
            <item xml:id="i-Uti5Qtr63neXgu2CpRGfo8">
              Riksdagen ställer sig bakom det som anförs i motionen om att
              regeringen bör återkomma till riksdagen med en utredning av hur
              den elintensiva industrin bättre kan bidra till kvotplikten och
              tillkännager detta för regeringen.
            </item>
            <item xml:id="i-2Kv2aurnfg4LzyZUuHrHxM">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på hur torvanvändningen
              ska fasas ut ur elcertifikatssystemet, med inriktningen att nya
              torvtäkter inte ska öppnas, och tillkännager detta för regeringen.
            </item>
            <item xml:id="i-Cdd3dxycXcCXNEmxkYRVbZ">
              Riksdagen ställer sig bakom det som anförs i motionen om att
              regeringen bör återkomma till riksdagen med en avvecklingsplan
              för de resterande kärnkraftsreaktorerna och tillkännager detta
              för regeringen.
            </item>
            <item xml:id="i-UzqNUqkywxYjTLdHmWtPPp">
              Riksdagen ställer sig bakom det som anförs i motionen om att
              alla svenska kärnkraftsreaktorer bör omfattas av kravet på oberoende
              härdkylning och tillkännager detta för regeringen.
            </item>
            <item xml:id="i-HF8CCwXVFhdm4osxgLsPHj">
              Riksdagen ställer sig bakom det som anförs i motionen om att
              ellagen bör ändras för att motverka oskäliga prishöjningar för
              konsumenterna och tillkännager detta för regeringen.
            </item>
            <item xml:id="i-5ropJVEorxdVSgZvxucTvY">
              Riksdagen ställer sig bakom det som anförs i motionen om att
              regeringen bör se till att enhetligare elnätstaxor införs för
              att utjämna de orättvisa skillnader som finns i dag och tillkännager
              detta för regeringen.
            </item>
            <item xml:id="i-TYk5zxvUQ49WwgwRXAZFmr">
              Riksdagen ställer sig bakom det som anförs i motionen om att
              regeringen bör uppdra åt Svenska kraftnät att prioritera de planerade
              förstärkningarna av stamnätet och tillkännager detta för regeringen.
            </item>
            <item xml:id="i-7k8JzDArUshwW5dqXajeys">
              Riksdagen ställer sig bakom det som anförs i motionen om att
              regeringen i sitt regleringsbrev bör uppdra åt Svenska kraftnät
              att bygga den planerade elkabeln till Gotland och tillkännager
              detta för regeringen.
            </item>
            <item xml:id="i-7UeQHJxGH73gasuymc2jcE">
              Riksdagen ställer sig bakom det som anförs i motionen om att
              regeringen bör ge ansvariga myndigheter i uppdrag att utreda möjligheterna
              till en snabbare tillståndsprocess för stamnätskoncessioner och
              tillkännager detta för regeringen.
            </item>
            <item xml:id="i-RRg6V6bLCgZ2zgwHTQ6aBP">
              Riksdagen ställer sig bakom det som anförs i motionen om att
              regeringen bör utreda möjligheten att göra det svenska elnätet
              samhällsägt och tillkännager detta för regeringen.
            </item>
          </list>
        </div>
        <div type="motContent">
          <head type="h1" xml:id="i-CGVnWmyikZmumXz6LewbvA">
            3 Ett förnybart energisystem
          </head>
          <p xml:id="i-AtZuCE4vPBxrmyEgFVLZXY">
            Världens energianvändning ökar ständigt. I både Europa och resten
            av världen kommer behovet av energi att öka under de närmaste
            decennierna. Den ökande energiförbrukningen hänger ihop med befolkningsutvecklingen
            i världen. År 2050 beräknas befolkningen uppgå till någonstans
            mellan 9 och 10 miljarder människor – människor som kommer att
            kräva sin beskärda del av jordens tillgångar och välstånd. Det
            är kol, olja och gas som dominerar produktionen. Denna utveckling
            är inte hållbar.
          </p>
          <p xml:id="i-PmRxazxy58rug1BHgR5FML">
            Vänsterpartiet vill att Sverige i stället ska vara en föregångare
            i omställningen till ett förnybart energisystem. Sverige ska vara
            ett land som tar ansvar för kommande generationer. Investeringar
            i det svenska energisystemet är en viktig och nödvändig del i
            miljö- och klimatomställningen i Sverige. Fokus ska ligga på de
            förnybara naturresurserna: sol, vind, vatten och skog. Vi har
            kunskaperna inom en rad områden, vi har tekniken och vi vet att
            det är dyrare att inte göra något alls än att faktiskt agera.
            Räkningen ska betalas och frågan är av vem. Klimatförändringen
            är ett faktum som drabbar alla. Satsningar på förnybar elproduktion
            är helt nödvändiga för att nå målet: ett ekologiskt hållbart samhälle.
          </p>
          <p xml:id="i-PtxCAnjJoh33bfE4p51ViY">
            Vänsterpartiet vill se en hållbar energiförsörjning som klarar
            att möta klimatutmaningen såväl som leveranssäkerheten. Med satsningar
            på förnybar energi, energieffektiv teknik och energieffektivisering
            vill vi ställa om Sverige till en hållbar energiproduktion.
          </p>
          <p xml:id="i-GMCRq12dgYGTuX1kVADF28">
            Vänsterpartiet vill ha en 100 procent förnybar energiförsörjning
            till senast 2040. Den omställning Vänsterpartiet vill se innebär
            en mycket omfattande utbyggnad av förnybara energikällor, där
            sol-, vind- och biobränsle behöver byggas ut i en mångdubblad
            takt jämfört med i dag. Erfarenheter från andra länders utbyggnad
            av förnybart och de snabbt sjunkande produktionskostnaderna för
            framför allt solceller talar för att detta är fullt realistiskt.
          </p>
          <p xml:id="i-BJiAJe6Bd8VexoWzVs1DWg">
            Vi vill avveckla kärnkraften och i stället satsa på energieffektivisering
            av industrin genom samarbets- och informationsmedel, medan små
            och medelstora företag ska få utökad möjlighet till energikonsultstöd.
            Vi vill också öka energiforskningsanslaget och satsa mer medel
            på solel, solvärme, vågkraft och biogasstöd. Även konverteringen
            från eluppvärmning och fossileldning bör fortsätta. Vi vill ha
            en nationell plan för energibesparing och energieffektivisering
            eftersom den mest hållbara energin är den som går att spara.
          </p>
          <p xml:id="i-QKDpTCah6vst1ygXz1CsaL">
            Vänsterpartiet vill fasa ut fossilberoendet bl.a. genom en omfattande
            elektrifiering av transportsektorn och industrin och genom att
            styra om så att en större andel av godstransporterna sker via
            järnväg. Även användningen av bioenergi måste öka, framför allt
            inom sektorer som inte är möjliga att elektrifiera.
          </p>
          <p xml:id="i-CYcsviSPbWMAdTk6437dQN">
            Energieffektivisering är en viktig komponent av en hållbar energiförsörjning.
            Investeringar i energieffektivisering har också visat sig vara
            en mycket lönsam affär. Trots det sker energieffektivisering sällan
            av sig själv. Energieffektivisering kräver oftast investeringar
            och dessa motverkas dels av ett fokus på kortsiktig lönsamhet,
            dels av att investeringar i kärnverksamheten har högre prioritet.
            Därför behövs det ekonomiska incitament för framför allt industrin
            och bostadssektorn att investera i energieffektivisering. Satsningar
            på energieffektivisering och förnybar energi innebär förutom de
            miljömässiga vinsterna en stor möjlighet att skapa många arbetstillfällen.
          </p>
          <p xml:id="i-MzwwWBGeBywMwUSfhNPXdZ">
            För att trygga Sveriges långsiktiga energiförsörjning och energisäkerhet
            vill Vänsterpartiet förutom att satsa på olika förnybara energikällor
            också utveckla och investera i lösningar för energilagring, elnät
            som klarar att hantera en decentraliserad elproduktion med större
            produktionssvängningar, samt skapa reserv- och regleringskapacitet
            som kan drivas med biogas och vätgas.
          </p>
          <head type="h2" xml:id="i-BqLjvnZVKakbKG9rik45Jt">
            3.1 Energiöverenskommelsen
          </head>
          <p xml:id="i-FJV6e6cwRm3ZoSu38fqe8L">
            I juni 2016 slöt regeringen en ramöverenskommelse om energipolitiken
            med Moderaterna, Centerpartiet och Kristdemokraterna. Trots ett
            flertal stora utmaningar kom man till korta i flera viktiga frågor.
            Uppgörelsen saknar också slutdatum för kärnkraften och innebär
            att nya kärnkraftsreaktorer kan byggas. En ny regering kan t.o.m.
            utveckla forskning på ny kärnkraft. Därmed finns i praktiken heller
            inget datum för när vi ska ha ett förnybart energisystem.
          </p>
          <p xml:id="i-8ZdZDBw1xJUidoNNHqLtdq">
            Överenskommelsen innebär också en slopad skatt på termisk effekt
            och en sänkning av fastighetsskatten på vattenkraft. Notan ska
            finansieras av elkonsumenterna genom en höjning av energiskatten.
            Det menar vi är olyckligt.
          </p>
          <p xml:id="i-3FomYXMx8BwCk1jKc87rqM">
            Den tillsatta Energikommissionen lämnade i januari över sitt
            betänkande för energipolitikens inriktning. Kommissionen hade
            uppdraget att återkomma med ett underlag för en bred politisk
            överenskommelse om energipolitikens inriktning med fokus på 2025
            och framåt. Tyvärr valde man att göra det lätt för sig genom att
            utgå från den tidigare energiöverenskommelsen.
          </p>
          <p xml:id="i-9dMacfvCRUFTpC2eyTD1MC">
            Vänsterpartiet delar energikommissionens uppfattning om vikten
            av en säker och tillräcklig elförsörjning anpassad efter framtida
            behov och vill understryka vikten av hållbara premisser. Det är
            positivt att kommissionen lagt fram förslag om att elcertifikatssystemet
            ska förlängas, om energieffektivisering och om ökad överföringskapacitet.
            Men betänkandet är i sin helhet allt för vagt och saknar de ambitioner
            som krävs för en snabb omställning. Betänkandet innehåller dessutom
            bedömningar gällande kärnkraften som går i direkt motsatt riktning
            mot en 100 procent förnybar energiförsörjning.
          </p>
          <head type="h1" xml:id="i-BFVUXF9fFtPgBz8zFCM2XH">
            4 Forskning
          </head>
          <p xml:id="i-Ptn9fFzSzhYGjdTGgf3dVC">
            Sverige ska ligga i framkant vad gäller forskning på förnybar
            energi och energieffektivisering. Ny teknik och nya innovationer
            är helt nödvändiga för att kunna uppnå målet om en 100 procent
            förnybar energi i Sverige senast 2040. Samverkan mellan företag
            (enskilda och i kluster), universitet, forskningsinstitut och
            myndigheter är av yttersta vikt för att få en verksamhet som inte
            bara styrs av kortsiktiga vinstmotiv. Det arbetet kommer att behöva
            intensifieras och fördjupas.
          </p>
          <p xml:id="i-PfZrAgfwC6YLUacQjjs9Cx">
            Vänsterpartiet är positivt till en ökad energiforskning och satsningar
            som t.ex. provanläggningar, som kan gynna utvecklingen av solel,
            vindkraft, biogas, vågkraft och andra förnybara energikällor.
            Även konverteringen från eluppvärmning och fossileldning bör fortsätta.
            Vi vill se en satsning på teknikutveckling för att minska utsläppen
            inom industrin med särskilt fokus på järn- och stålproduktionen
            samt ökat fokus på energieffektivisering och lagring av energi.
            Behovet av att ställa om till ett hållbart samhälle kommer att
            kräva nya ämnen och material. Exempelvis kommer en ökad batterianvändning
            att bli nödvändig, inte minst när trafik och transporter behöver
            ersätta fossila bränslen med hållbara alternativ. Sverige har
            goda möjligheter att ligga i framkant vad gäller utveckling och
            produktion för framtidens energieffektivisering och energilagring,
            inte minst p.g.a. en stark gruvindustri och en aktiv industriforskning.
          </p>
          <p xml:id="i-TvcvMJHd6d7Nu1Djits4m5">
            Det är också glädjande att Vänsterpartiet och regeringen tidigare
            i budgetsamarbetet har kommit överens om en utökning av Klimatklivet
            vilket möjliggör viktiga lokala klimatåtgärder över hela landet.
            Vårändringsbudgeten för 2017 innebar bl.a. ett förslag om att
            stärka Klimatklivet med ytterligare 500 miljoner kronor under
            året för att öka takten i omställningen till ett fossilfritt Sverige.
            Många av åtgärderna har hittills handlat om installation av laddpunkter
            för elfordon, konvertering från fossilt bränsle eller utökad produktion
            av biogas.
          </p>
          <head type="h1" xml:id="i-VU6kvg1CXUYCgZfmK9nNwj">
            5 Energieffektivisering
          </head>
          <p xml:id="i-FJJ6cSxfYeiSmV98eN9v6B">
            Behovet av el och en hållbar energiproduktion kommer alltid att
            finnas. Däremot är det både möjligt och nödvändigt att ställa
            om till en mer effektiv energianvändning. Genom ny teknik och
            energibesparing kan Sverige göra betydande energieffektiviseringar.
            Hur omfattande utbyggnaden av förnybara energikällor behöver vara
            är avhängigt hur stora energibesparingar och energieffektiviseringar
            som kan ske i samhället.
          </p>
          <p xml:id="i-7G83e9zV2WFtY8MkUrGg46">
            Omställningen av fossila bränslen till förnybar energi och övergången
            till att i möjligaste mån elektrifiera industrin och transportsektorn
            kommer att öka elbehovet. Även om vi i dag har ett elöverskott
            i Sverige är det viktigt att energieffektiviseringen sker i en
            så pass hög takt att vi klarar ett ökat behov av el i nya sektorer.
          </p>
          <p xml:id="i-RnqzfLSgroMo3qh6kUBLpe">
            Den gjorda energiöverenskommelsen innebär i förlängningen en
            målsättning om att Sverige år 2030 ska ha 50 procent effektivare
            energianvändning jämfört med 2005. Vänsterpartiet välkomnar ett
            sådant mål men understryker att det måste till verkningsfulla
            åtgärder för att det inte ska bli bara tomma ord.
          </p>
          <head type="h2" xml:id="i-3cKo2UEjb33sQTSsgnjCc2">
            5.1 Bostadssektorn
          </head>
          <p xml:id="i-G4s8fzwVK9Ccxe3cWASNRE">
            I dag utgör användningen av energi i bostäder och lokaler uppemot
            40 procent av Sveriges totala energianvändning. Bostadssektorn
            måste därför i högre utsträckning än i dag bidra till klimatomställningen.
            EU:s direktiv om byggnaders energiprestanda anger att alla hus
            som uppförs efter 2020 ska vara nära-nollenergibyggnader. Om vi
            ska klara den målsättningen är det av avgörande betydelse att
            minska energianvändningen genom att ställa strängare krav på energianvändning
            vid nybyggnation. Men det finns också ett stort behov av att energirenovera
            dagens befintliga bostadsbestånd. Det investeringsstöd för nybyggnation
            av hyresrätter som Vänsterpartiet och regeringen tidigare kommit
            överens om ställer därför höga krav på energieffektivisering för
            att få ta del av stöden. Vänsterpartiet menar att Boverkets krav
            på energianvändning i dagsläget är alldeles för låga, och de kritiseras
            av den anledningen också med rätta av såväl byggindustrin som
            forskare och miljöorganisationer.
          </p>
          <p xml:id="i-Y8e9avFmnMgQvAnUk23WXR">
            Många bostäder, inte minst i miljonprogramsområdena, står inför
            enorma renoveringsbehov och potentialen för energieffektivisering
            är stor. Därför har vi även kommit överens med regeringen om en
            mycket viktig satsning på 1 miljard kronor årligen till ett upprustningsstöd
            för att renovera och energieffektivisera miljonprogrammens bostäder.
            För vidare läsning om energisnålt byggande, se vår motion Bra
            bostäder åt alla (2017/18:2344).
          </p>
          <head type="h2" xml:id="i-81YCX6mMig2edUPZrwixJE">
            5.2 Industrin
          </head>
          <p xml:id="i-Bo9BDfqrNEgjArmCJVkKu5">
            Industrin står för en stor del av Sveriges utsläpp av växthusgaser
            och för mer än en tredjedel av den slutliga energianvändningen
            i Sverige. En betydande energieffektivisering är därför helt nödvändig,
            inte minst för att kunna hänga med i den globala konkurrensen.
            Miljömålsberedningen (SOU 2016:21) konstaterar att de största
            utmaningarna i att minska utsläppen i Sverige återfinns inom bl.a.
            basindustrin och att en ökad styrning måste gå hand i hand med
            stärkt konkurrenskraft och skapandet av nya, hållbara arbetstillfällen.
          </p>
          <p xml:id="i-Cyir8MuHxH9XZJ7EMPDNsn">
            För att lyckas ställa om och energieffektivisera industrin i
            den omfattning som krävs för en långsiktigt hållbar produktion,
            måste forsknings- och utvecklingsarbetet kring den energiintensiva
            industrin intensifieras. Hittills har en elektrifiering av olika
            delar av de industriella processerna sett ut att vara den potentiellt
            bästa vägen för att minimera klimat- och miljöpåverkan, t.ex.
            inom stålindustrin. Det är dock en lösning som kräver en hög teknisk
            utveckling och en långsiktigt trygg elförsörjning till relativt
            låga kostnader. Det är viktigt att en ökning av elförbrukningen
            kommer från hållbara energikällor. Det finns ingen vinst i att
            ersätta ett utsläpp med ett annat. Tekniska lösningar har potential
            att minska industrins utsläpp betydligt och bör vara ett av fokusområdena
            för svensk industriforskning. För vidare läsning om Vänsterpartiets
            industripolitik, se vår motion En aktiv industripolitik (2016/17:1737).
          </p>
          <p xml:id="i-AmTa59jUnJnACntgRqixFa">
            Riksrevisionens rapport Energieffektivisering inom industrin
            – effekter av statens insatser (RiR 2013:8) konstaterar till skillnad
            från Energimyndigheten att det är tveksamt om statens program
            för energieffektivisering inom industrin, PFE, har bidragit till
            några betydande energieffektiviseringar. Man menar dock att programmet
            kan ha gynnat konkurrenskraften. Programmet är sedan 2012 inte
            längre aktuellt eftersom det bedömdes strida mot EU:s statsstödsregler.
            Energikommissionen föreslår dock att ett nytt, särskilt energieffektiviseringsprogram
            för den elintensiva industrin bör införas, givet att man kan hitta
            ansvarsfull finansiering. Vänsterpartiet förordar ett sådant program,
            men vill understryka vikten av att ta till vara tidigare erfarenheter
            så att ett sådant program blir verkligt effektivt. Framtida incitamentsprogram
            och stödsystem måste vara utformade utifrån aktuell forskning
            och bygga på tydliga och konkreta krav samt följas upp regelbundet.
          </p>
          <head type="h2" xml:id="i-ER7Zd34F5bhGNygBDQC5pA">
            5.3 Vita certifikat
          </head>
          <p xml:id="i-QW5oqG1Fj84aYhQKG97afd">
            Vita certifikat är ett marknadsbaserat styrmedel där staten sätter
            ett obligatoriskt mål för energibesparingar. Staten identifierar
            de parter som kommer att vara ålagda att uppnå målet, vilka åtgärder
            för energieffektivisering som kommer att ingå, hur de genomförda
            åtgärderna och deras besparingar ska mätas och verifieras m.m.
            Dessutom beslutar staten om hur handel med certifikat ska ske.
            Storbritannien och Italien har infört sådana system, och fler
            länder planerar att göra det. I Göteborg pågår redan ett marknadstest
            med syfte att skapa kunskap inför ett eventuellt framtida nationellt
            styrmedel. Regeringen bör återkomma med förslag på utformning
            av s.k. vita certifikat. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-EnWHu2m1Z9uhts8SrJ5rNA">
            6 Energilagring
          </head>
          <p xml:id="i-XruziSXfZ2bGCTXiyTPpXf">
            Nya sätt att producera energi kräver nya lagringstekniker. Många
            förnybara energikällor är i dag beroende av yttre faktorer som
            väder och vind. Det innebär en viss osäkerhet vad gäller både
            tillförsel och överföring. I framtiden kommer elnätet att behöva
            anpassas efter en mer rörlig produktion. Ett område med stor utvecklingspotential
            är nya sätt att lagra energi. I dag finns en rad olika tekniker
            för att lagra energi, men många befinner sig fortfarande på utvecklingsstadiet.
            Det finns en potential både i nya typer av batterier och i olika
            typer av kraftverk som kan ta till vara och lagra energi fram
            till dess att den behövs.
          </p>
          <p xml:id="i-98Drr4SkT68QvCiSpe2dhX">
            Utvecklingen av nya lagringstekniker och behovet av att ställa
            om till ett hållbart samhälle kommer att kräva nya ämnen och material.
            En ökad batterianvändning kommer att bli nödvändig, inte minst
            när trafik och transporter behöver ersätta fossila bränslen med
            hållbara alternativ. Sverige har med sin starka industri, forskning
            och sina rika naturtillgångar goda chanser att gå före i den utvecklingen.
            Det ger också en god grund för en ekologiskt hållbar produktion
            över hela livscykeln – från brytning till återvinning. Utanför
            Vittangi har t.ex. en fyndighet med världens mest högkvalitativa
            grafitmalm hittats – ett ämne som kan spela stor roll för den
            framtida energilagringen. Nya utvecklingsprojekt kan också göra
            stor skillnad för berörda lokalsamhällen, i synnerhet om en sådan
            fyndighet som den i Vittangi också leder till en tillverkning
            av batterier i länet. För att möjliggöra en kommersiell användning
            krävs dock fortsatt utveckling. Där kan svensk industriforskning
            spela en viktig roll. Ett gott tecken är att det redan i dag finns
            ett starkt intresse från industrin och därtill långtgående planer
            på att bygga Europas största batterifabrik i Sverige. Här skulle
            en förändring av mineralavgiften i syfte att främja lokal vidareförädling
            kunna vara avgörande för en större acceptans för brytningen. En
            framtida mineralersättning bör fungera degressivt i förhållande
            till vidareförädling. För företag som väljer att i högre grad
            förädla sina råvaror lokalt bör mineralersättningen vara lägre
            än annars. Regeringen bör uppdra åt berörda myndigheter att utreda
            hur en degressiv mineralersättning i syfte att främja lokal vidareförädling
            kan fungera. Detta bör riksdagen ställa sig bakom och ge regeringen
            till känna.
          </p>
          <head type="h1" xml:id="i-AoicSV4f7QuthWgJfaDX9A">
            7 Vindkraft
          </head>
          <p xml:id="i-Mc3emBf8FcUBQbZdh74Sa9">
            Vindkraften blir alltmer konkurrenskraftig och är den förnybara
            energikälla som ökar mest i världen. Utvecklingen i Sverige visar
            på samma trend. Totalt utgör den ungefär 10 procent av Sveriges
            elanvändning. I början av 2017 fanns totalt 3 335 vindkraftverk
            i Sverige med en installerad effekt på 6 422 MW. Under 2016 mattades
            dock utbyggnadstakten av något. Enligt Energimyndigheten beror
            det på att det under de senaste åren har byggts mer förnybar elproduktion
            än vad elcertifikatsmarknaden efterfrågat. Det är olyckligt i
            ett läge när utbyggnaden måste fortsätta. Vi föreslår därför ett
            antal åtgärder för att påskynda utvecklingen.
          </p>
          <head type="h2" xml:id="i-BMTtn9buvTQxMCFKGm9F2N">
            7.1 Stimulera havsbaserad vindkraft
          </head>
          <p xml:id="i-UTFk7GdRGReyuMwXkDJihA">
            Trots att det finns en stor potential för havsbaserad vindkraft
            i Sverige har byggandet ännu inte tagit fart. I dag finns det
            sex havsbaserade vindkraftsparker. De är främst lokaliserade i
            södra delen av landet. Förutom de uppenbara klimatvinsterna ger
            havsbaserad vindkraft dessutom fler jobb i Sverige, eftersom mycket
            arbete måste utföras på plats. En utbyggd havsbaserad vindkraft
            i södra Sverige skulle också minska belastningen på överföringskapaciteten
            från de norra till de södra delarna av landet.
          </p>
          <p xml:id="i-G9gr3xYbb9N5PgsdeqcQYK">
            Även om både bygg- och driftskostnaden är hög för havsbaserad
            vindkraft är årsproduktionen betydligt högre. En stor del av kostnaden
            kan härledas till nätanslutningen. Energikommissionen liksom den
            energipolitiska överenskommelsen menar att anslutningsavgifterna
            till stamnätet för havsbaserad vindkraft bör slopas. Vänsterpartiet
            är positivt till detta, även om det krävs ytterligare åtgärder
            för att främja verksamheten.
          </p>
          <p xml:id="i-2MFe6rG7aeX3gKLPRebKx2">
            I dag kan Försvarsmakten sätta stopp för planerade byggen av
            havsbaserad vindkraft om man upplever att de inkräktar på vad
            man använder som militärt övningsområde. Ett aktuellt exempel
            är vindkraftsparken Blekinge Offshore i Hanöbukten. Vänsterpartiet
            menar att det måste vara fullt möjligt att både bygga ut den havsbaserade
            vindkraften där förutsättningarna är som bäst och att ge Försvarsmakten
            rimliga förutsättningar till övningsverksamhet. När sådana här
            knutar uppstår där en myndighet helt kan sätta stopp för en viktig
            utbyggnad av förnybar energi måste regeringen ta ansvar för att
            hitta en framåtsyftande lösning. Regeringen bör uppdra åt Försvarsmakten
            att återkomma med ett underlag för hur övningsverksamheten kan
            organiseras utan att utgöra ett hinder för byggandet av Blekinge
            Offshore och utan att drabbas negativt på lång sikt. Detta bör
            riksdagen ställa sig bakom och ge regeringen till känna.
          </p>
          <p xml:id="i-Vn7X7YTq7cCsXdMVqKa3Z9">
            Energimyndigheten har tidigare förespråkat ett ekonomiskt driftsstöd
            till havsbaserad vindkraft där ersättningsnivån bestäms genom
            anbud, under förutsättning att syftet är en storskalig utbyggnad.
            Myndigheten har dock gjort en omsvängning, och i den nya rapporten
            Havsbaserad vindkraft (ER 2017:03) menar man att det inte längre
            finns anledning till ett särskilt stöd för havsbaserad vindkraft
            vid sidan av elcertifikatssystemet. Däremot vill man se att en
            att en framtida utbyggnad säkerställs. Det huvudsakliga skälet
            är att den samhällsekonomiska nyttan inte skulle vara större än
            den från utbyggnad av förnybar el med hjälp av ett teknikneutralt
            stöd, vars kostnad är lägre. Det menar vi är en olycklig slutsats.
            Havsbaserad vindkraft har en stor potential att bli en viktig
            kraftkälla. Det kräver dock åtgärder för att stimulera utbyggnaden
            från statligt håll. Regeringen bör därför återkomma med ett förslag
            på utformning av driftsstöd till havsbaserad vindkraft. Detta
            bör riksdagen ställa sig bakom och ge regeringen till känna.
          </p>
          <head type="h2" xml:id="i-YaCRJReNTW88vJXyPXWa4a">
            7.2 Avskaffa möjligheten till kommunalt veto mot vindkraft
          </head>
          <p xml:id="i-Li6vB6yuzzwmQZKZ7ASJp3">
            Kommunerna har i dag i praktiken vetorätt mot vindkraft. Detta
            genom att en kommun som är negativt inställd till vindkraft helt
            enkelt kan låta bli att ta upp sådana ärenden och därmed helt
            bromsa utbyggnaden. Vetorätten står i skarp kontrast till att
            kommunerna inte har samma möjligheter att hindra utvinning av
            fossil och klimatpåverkande energi, t.ex. olja och gas.
          </p>
          <p xml:id="i-EcmEWjSWW5P54dXVtBcz7J">
            Formerna för kommunernas inflytande på vindkraftssidan måste
            därför förändras, och kravet på tillstyrkande bör tas bort. Kommunernas
            åsikt ska väga tungt, men i ett läge där Sverige på energiområdet
            ska gå från fossil energi och kärnkraftsenergi till förnybart
            och lägre energianvändning är ett kommunalt veto orimligt. Möjligheten
            till kommunalt veto mot vindkraft bör avskaffas. Detta bör riksdagens
            ställa sig bakom och ge regeringen till känna.
          </p>
          <head type="h2" xml:id="i-PXUDBZMHpQwzWqa6GakRCQ">
            7.3 Reglera vindkraftens närområdesersättning
          </head>
          <p xml:id="i-4AcNoxkVx3zFBCzTNZ3PWN">
            På vattenkraftssidan finns en närområdesersättning, även kallad
            bygdepeng, som utgår till vattenkraftskommuner och som används
            till upprustning av lokaler m.m. Denna ersättning regleras i en
            förordning. På vindkraftssidan har en närområdesersättning uppstått
            som ett krav från olika kommuner, men det har skett på frivillig
            väg utan förordningsreglering. Vänsterpartiet föreslår att även
            närområdesersättningen för vindkraft regleras i förordning för
            att inte de bäst förhandlande kommunerna ska få de högsta ersättningarna.
            Detta skulle göra det svårare för oseriösa aktörer att verka och
            öppnar inte för diskussion om otillbörlig påverkan. Regeringen
            bör därför återkomma med ett förslag till reglering för vindkraftens
            närområdesersättning. Detta bör riksdagen ställa sig bakom och
            ge regeringen till känna.
          </p>
          <head type="h1" xml:id="i-J4BxNPKQWFBv2ztJPBhEJs">
            8 Vattenkraft
          </head>
          <p xml:id="i-KxqFktZ5jXo1AzPhV6eZ5p">
            Vattenkraften är en av våra största förnybara energikällor och
            mycket viktig för svensk elproduktion. Ett normalt år produceras
            nästan 70 TWh i svenska vattenkraftverk, vilket motsvarar ca 45
            procent av den totala elproduktionen. Det finns drygt 1 800 vattenkraftverk
            i Sverige, men de flesta är små med effekter på bara några tiotal
            eller hundratal kW. Drygt 200 verk är större och av dem har ungefär
            50 en effekt på över 100 MW. Den största delen av energin produceras
            i norra Sverige eftersom det där finns större vattendrag och älvar
            med högre fallhöjder och bättre förutsättningar. Det finns dock
            regleringar som hindrar en större utbyggnad av vattenkraften i
            Sverige. De fyra nationalälvarna Torne älv, Pite älv, Kalix älv
            och Vindelälven är t.ex. helt skyddade från utbyggnad.
          </p>
          <p xml:id="i-6sgEM2UN2wwwS9YCBvmmxX">
            Vi behöver vattenkraften om vi ska kunna begränsa koldioxidutsläppen
            inom svensk energiproduktion. Vattenkraften står för en stor del
            av den förnybara elproduktionen, och den utgör även en resurs
            för att reglera variationerna över dygn och år i produktionen
            av sol- och vindenergi. El kan i dagsläget inte lagras i någon
            större utsträckning. Det kan däremot vatten, vilket ger Sverige
            goda förutsättningar för en jämn elproduktion året om. Genom att
            lagra vatten i stora magasin som fylls på av snösmältning och
            regn under året kan man under vintern, när efterfrågan på energi
            är som störst, successivt släppa iväg den mängd vatten som efterfrågas.
            Vattenkraften spelar därmed en stor roll för effektbalansen. I
            takt med att sol- och vindenergins andel av elproduktionen ökar
            blir också behovet av att använda vattenkraften som reglerkraft
            större. Regeringen bör uppdra åt berörda myndigheter att utreda
            potentialen för svensk vattenkraft att tillgodose effektbalansen.
            Detta bör riksdagen ställa sig bakom och ge regeringen till känna.
          </p>
          <p xml:id="i-GcZSJFARct32wfQdoXzrE9">
            Vänsterpartiet vill se en stark vattenkraftsproduktion som kombineras
            med biologisk mångfald och uppsatta miljömål. Då krävs långsiktiga
            spelregler för industrin och tydliga krav från politiskt håll.
            Men också en aktiv energibransch som ser sin roll på en internationell
            energimarknad.
          </p>
          <p xml:id="i-LFD8XQ2PZ7icBq8jopNKgD">
            Ett exempel på hur man skulle kunna kombinera de två intressena
            är Letsi kraftstation som ägs av Vattenfall och ligger mellan
            Jokkmokk och Vuollerim. För att utnyttja en högre fallhöjd och
            därmed öka effekten har man här valt att leda om vattnet genom
            en tunnel i berget. Resultatet är en av Europas längsta torrlagda
            flodfåror, på 1,7 mil. Det finns dock möjlighet att med relativt
            små medel återföra en del av vattenflödet för att på så sätt återskapa
            fiskbeståndet. Genom att låta ett par procent av det totala flödet
            i stället gå ovan jord skulle man kunna ge liv åt älvfåran, vilket
            kan gynna både den biologiska mångfalden och lokalsamhället. Vattenfall
            bör därför uppdras att utreda investeringskostnaderna för att
            återföra ett ekologiskt hållbart flöde av vatten till den torrlagda
            delen av Lilla Luleälven. Detta bör riksdagen ställa sig bakom
            och ge regeringen till känna.
          </p>
          <p xml:id="i-6DxaFwdn2oQT8LCnPwN4rn">
            Att klimatet förändras och att artrikedomen minskar är två olika
            miljöproblem. Vattenkraften är en del av lösningen på det ena
            problemet, men samtidigt en bidragande orsak till det andra. Vänsterpartiet
            är positivt till att vattenverksamheten prövas enligt miljöbalken.
            Vi har länge föreslagit åtgärder för att fler vandringsvägar ska
            byggas och för att utarmningen av biologisk mångfald ska bromsas.
            Vi välkomnar därför förslag för en mer ekologiskt hållbar vattenkraft.
            Från regeringens håll har det dragit ut på tiden och det senaste
            beskedet var att en proposition skulle kommit i juni i år. Vänsterpartiet
            ser behovet av att regeringen i närtid återkommer med förslag
            utifrån den s.k. Vattenverksamhetsutredningen I vått och torrt
            – förslag till ändrade vattenrättsliga regler från 2014. Regeringen
            bör återkomma under mandatperioden med en proposition med anledning
            av Vattenverksamhetsutredningen. Detta bör riksdagen ställa sig
            bakom och ge regeringen till känna.
          </p>
          <p xml:id="i-2PSQjP82d2TEM5E45KDvUg">
            Olika kraftbolag kan samsas om samma älv. Det är därför särskilt
            viktigt att från politiskt håll se till att hela älvsystemets
            kapacitet tas till vara utifrån samhällsnyttan. Regeringen bör
            därför aktivt agera så att vattenkraftbolagens reinvesteringar
            samkörs i investeringsplaner så att hela den maximala nyttan tas
            till vara. Detta bör riksdagen ställa sig bakom och ge regeringen
            till känna.
          </p>
          <p xml:id="i-9Mj6x5qqG91G6BiTasBSee">
            Vattenkraften genererar enorma summor. Trots det kommer en mycket
            liten del kommunerna till del. Norge har valt en annan modell
            där kommunerna får en betydligt högre summa för den exploatering
            vattenkraften innebär. Regeringen har i och med den energipolitiska
            överenskommelsen i stället valt att sänka fastighetsskatten på
            vattenkraft till 0,5 procent, och man har ingen annan lösning
            på att återföra pengar till kommunerna mer än genom närområdesersättningen,
            även kallad bygdepengen. Vänsterpartiet förstår behoven av investeringar
            i ny teknik och åtgärder för att öka effekten. Vi menar dock att
            det finns bättre sätt än genom den föreslagna skattesänkningen.
            Vi vill att en större del av kraftbolagens vinster ska återföras
            till de kommuner där vattenkraften finns. Regeringen bör därför
            återkomma med ett förslag på hur en större del av vattenkraftens
            vinster ska komma de berörda kommunerna till del. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-8GZ3RsYMZoCVy7v1wWw2XB">
            9 Solenergin
          </head>
          <p xml:id="i-fCfGiTjSbLV256TVQXBWf">
            Energi från solen finns i närmast oändliga mängder, och solen
            är också den enda energikälla som ger jorden ett verkligt tillskott
            av energi. Ändå används bara en mikroskopisk del för att producera
            energi. I Sverige står solenergin för mindre än 0,1 procent av
            den totala elproduktionen.
          </p>
          <p xml:id="i-8LJxN4VXKvkXotJYY28yb6">
            Även om en stor del av den solenergi som når jorden inte går
            att ta till vara finns det ändå en enorm potential att utnyttja
            solen som kraftkälla mycket effektivare än i dag. Många länder
            har upptäckt detta och har en betydligt högre andel solenergi
            jämfört med Sverige. I Tyskland och Italien står t.ex. solenergin
            för ca 7 respektive 8 procent av elproduktionen. Enligt International
            Energy Agency (IEA) finns det potential för solenergin att bli
            ett av våra största kraftslag globalt efter 2050.
          </p>
          <p xml:id="i-MQZU4Ds7XejQb71Xcn4xkh">
            I Sverige står investeringar i solenergi än så länge och stampar,
            trots stort intresse bland företag, offentlig sektor och privatpersoner.
            I dag är el från solceller dyrare än exempelvis el från vindkraft.
            Det beror i hög grad på att solceller ännu används i relativt
            liten skala. Solcellsbranschen växter dock mycket snabbt. Redan
            2015 konstaterade den internationella energiorganisationens solcellsprogram
            IEA PVPS i sin årliga rapport att solelen för första gången står
            för mer än 1 procent av den globala elförbrukningen. Den totala
            installerade solcellseffekten uppgick 2016 till ca 300 GW. Det
            är en mycket positiv utveckling, men ökningen sker från mycket
            låga nivåer varför Vänsterpartiet vill se en ytterligare kraftig
            ökning av produktion av ren el från solen.
          </p>
          <p xml:id="i-UxqogJHpidJrstyAAi47Qs">
            Nyttjandet av solenergi bär dock på ett antal utmaningar. I Sverige
            överensstämmer t.ex. inte utbudet med efterfrågan. Ett vanligt
            villatak i Sverige tar emot cirka fem gånger mer solinstrålning
            än husets totala energianvändning på ett helt år, och med monterade
            solceller skulle hushållet kunna minska sitt övriga elberoende
            betydligt. Samtidigt är behovet av värme, varmvatten och el som
            minst under sommaren – den tid då solen lyster som mest. Ny teknik
            för energilagring kan därför spela stor roll för möjligheten att
            öka användningen av solenergi i Sverige. Genom åtgärder som främjar
            forskning och nya innovationer ska Sverige ligga i framkant när
            det gäller utvecklingen av förnybar energi. Med effektbalansen
            i åtanke måste utbyggnaden av solel ske parallellt med utvecklingen
            av andra förnybara energislag.
          </p>
          <p xml:id="i-Gf5QcXPGW1w6mkoK9DCzPs">
            Vänsterpartiet har tidigare kommit överens med regeringen om
            en rad åtgärder för att stärka solelsproduktionen, däribland att
            kraftigt förstärka stödet för solceller med 100 miljoner kronor
            per år 2015–2018.
          </p>
          <head type="h2" xml:id="i-R1JeyHpLsVBMZmBc4oE48g">
            9.1 Andra länder visar vägen
          </head>
          <p xml:id="i-52QdBVEToWXJBrBrV61z1s">
            Tyskland är ett intressant jämförelseland eftersom man har ett
            starkt fokus på basindustrin samtidigt som man har en stor servicesektor,
            liknande klimatförutsättningar och inte minst liknande klimatmål.
            I dag är Tyskland näst efter Kina och Japan världens största producent
            av solenergi – med en installerad effekt på nästan 42 GW har man
            potential att stå för en betydande del av världsproduktionen.
            Den snabba tyska utbyggnaden av solenergi är direkt kopplad till
            politiska beslut.
          </p>
          <p xml:id="i-FSce6dgoGqxHNu5vMEStqH">
            Tysklands stora energiomställning, Die Energiewende, innebär
            att kärnkraften helt och hållet ska vara avvecklad år 2022 och
            att 80 procent av energiproduktionen ska vara förnybar senast
            2050. Det är främst solenergi och vindkraft som har byggts ut
            när reaktorerna har stoppats samtidigt som man satsat kraftigt
            på energieffektivisering. En annan bärande del i den tyska energiomställningen
            är lagen om förnybar energi, Erneuerbare Energien Gesetz (EEG),
            som garanterar producenterna av förnybar energi ett fast pris
            för den el de producerar och ger den förnybara energin företräde
            i elnätet framför t.ex. kol och kärnkraft.
          </p>
          <p xml:id="i-3AeSFNZt5EGM4uBfYkgbJu">
            Också Danmark har liknande förutsättningar som Sverige, men en
            solelsproduktion som är betydligt högre. I Danmark ger solel ca
            2,5 procent av elbehovet, och man har också Nordens största solcellspark
            med en effekt på 60 MW. Även i Danmark har solelen vuxit fort.
            Skälet till den snabba danska utbyggnaden är att man 2010 uppgraderade
            det tidigare systemet med nettodebitering samt sjunkande priser
            på solceller. Med det danska systemet – som är inriktat på småskalig
            produktion av förnybar el – kan producenterna tanka ut sitt överskott
            på elnätet och kvitta det mot sin elräkning. Danmark har också
            antagit en energistrategi med målsättningen att senast år 2050
            vara helt oberoende av fossila energikällor. När nettodebiteringssystemet
            begränsades år 2013 bromsade dock utvecklingen in. Detta visar
            hur stor roll ett sådant system kan spela. Det finns dock oroande
            signaler om att Danmark från politiskt håll kan komma att dämpa
            utvecklingen av ekonomiska skäl. En svensk strategi bör ta lärdom
            av andra länders utveckling för att kunna bibehålla en stabil
            och långsiktigt ökande utbyggnad.
          </p>
          <p xml:id="i-Qu7e3AmBKepHK1iJ4rMcEe">
            I dag sker dock den snabbaste utvecklingen i Asien som nu dominerar
            världsmarknaden. Kina är med sina installerade över 100 GW i särklass
            störst på solenergi i världen.
          </p>
          <head type="h2" xml:id="i-VotzjtF9r8ZGaupsiasMaw">
            9.2 En svensk utbyggnad av solenergi
          </head>
          <p xml:id="i-6GdjQzy1Cug4SSQLX5jxFT">
            Tyvärr ligger Sverige långt efter både Tyskland och Danmark.
            Vid årsskiftet 2015/2016 fanns det enligt Energimyndigheten solceller
            som kan producera cirka 127 MW installerade i Sverige. I relativa
            termer har utvecklingen visserligen varit kraftig på senare år,
            men i absoluta tal spelar solelen i dagsläget en i praktiken obetydlig
            roll för Sveriges totala energimix.
          </p>
          <p xml:id="i-7vNQMvxWCxPLeavkxUtdNT">
            Stödet för en utbyggd solenergi är dock starkt. Enligt SOM-institutet
            (rapport 2017:01) vill 81 procent av svenskarna se en ökad användning
            av solenergi.
          </p>
          <p xml:id="i-AVdx8pH5NrX68ZaF4uqnUY">
            Solenergin kan dra nytta av elcertifikatssystemet. Men eftersom
            det är billigare att installera el från andra förnybara energikällor
            blir solenergin förlorare i elcertifikatssystemet. Det måste därför
            sättas in särskilda åtgärder för att påskynda utvecklingen.
          </p>
          <p xml:id="i-XdeRCuXzozNRvRbcAGuk2Y">
            I oktober 2016 presenterade Energimyndigheten sin rapport om
            hur solel ska kunna bidra till att Sverige på sikt ska ha 100
            procent förnybar energi samt en strategi för hur användningen
            av solel ska kunna öka i Sverige. Där menar myndigheten att solelen
            har potential att öka till mellan 5 och 10 procent av den totala
            elanvändningen i Sverige till 2040. Man ska komma ihåg att solel
            i dag utgör en marginell del av den totala elkonsumtionen. Vi
            menar trots det att prognosen är väl lågt räknad. I Tyskland står
            solelen redan för 8 procent av elanvändningen, och Sverige har
            under många år fördubblat sin solcellskapacitet, om än från en
            låg nivå. Med rätt satsningar har Sverige möjlighet att nå betydligt
            högre nivåer till 2040, bl.a. WWF har presenterat scenarier där
            man menar att Sverige skulle kunna uppnå det tredubbla på samma
            tid.
          </p>
          <p xml:id="i-4ubc5KJnBijVhvQVakdLi8">
            Vänsterpartiet ser stora möjligheter till en kraftfull utbyggnad
            av solelen i Sverige. Vi vill dock poängtera att det krävs en
            politisk vilja och handlingskraft för att öka produktionen av
            solenergi. Det är ingenting som kan lämnas åt marknaden att sköta.
            Vi tror att den största potentialen finns i att bygga på redan
            befintliga byggnader, exempelvis tak till offentliga byggnader,
            industrilokaler, lager och förstås privatbostäder. En ökad byggnadsintegrering
            av solceller kan också bidra till att minska materialåtgången,
            vilket är positivt både ur ett kostnadsperspektiv och av klimatskäl.
            Det är naturligtvis varken möjligt eller kanske ens önskvärt att
            täcka all byggnadsyta med solceller, men förutsättningarna för
            att öka svensk solel är betydligt större än vad som i dag nyttjas.
          </p>
          <p xml:id="i-SYWdLYJX1C4irbiQvEJjRM">
            Sverige har ungefär samma solinstrålning som Tyskland och Danmark.
            I de länderna har man kommit mycket längre. Där börjar solelen
            spela en reell roll som producent av ren energi för hushåll och
            industrin. Solenergin skapar jobb och välfärd. Det är inte några
            klimatologiska orsaker till skillnaden mellan våra länder, utan
            politiska. Det är dags att ändra på det.
          </p>
          <p xml:id="i-U3vn8MUY7iuWB9wPzsANYp">
            I vissa kommuner har solkartläggning genomförts. Genom solkartläggningen
            ges en analys av potentialen för solceller på taken, vilket gör
            det lättare för fastighetsägare att fatta beslut om investering.
            Regeringen bör se till att denna typ av goda kommunala exempel
            sprider sig i Sverige. Det är någonting som även Energimyndigheten
            förespråkar, tillsammans med en större informationsplattform där
            relevanta uppgifter för investering i solceller sammanställs.
            Det är ett bra exempel på hur man kan tillgängliggöra information
            om solceller till fler. Regeringen bör ge berörda myndigheter
            i uppdrag att upprätta en informationsplattform för investering
            i solenergi samt en solkartläggning. Detta bör riksdagen ställa
            sig bakom och ge regeringen till känna.
          </p>
          <p xml:id="i-Le1UmLKFrcQ8iE7NJ4bmaY">
            I Sverige finns inte något klart planeringsmål för solceller,
            och Energimyndigheten har heller inte fått något särskilt uppdrag
            att ta fram ett sådant i sin strategi. Branschorganisationen Svensk
            solenergi har satt 4 TWh solel och 4 TWh solvärme inom 10–20 år
            som förslag till planeringsmål. Om det inte finns något uppsatt
            mål försvåras ambitionshöjningar. Vänsterpartiet vill se en kraftfull
            utbyggnad av solenergin även i Sverige. Vi vill ha mer ren energi
            och nya gröna jobb. För detta krävs i det korta perspektivet öronmärkta
            stöd och på längre sikt långsiktiga styrmedel. Med planeringsmål
            får branschen och hushållen en tydlig signal om att solenergi
            är värt att satsa på. Det bör därför utöver Energimyndighetens
            solstrategi inrättas nationella planeringsmål för solel och solvärme.
            Detta bör riksdagen ställa sig bakom och ge regeringen till känna.
          </p>
          <p xml:id="i-35EmEwSmU2zmfxX1NLKfZM">
            I dagsläget är det dock svårt att se hur solenergin i närtid
            skulle kunna ersätta andra typer av energislag i någon större
            utsträckning. Dessutom är det som tidigare nämnts nödvändigt att
            kombinera solenergin med andra energislag för att uppnå stabilitet
            och effektbalans. Det är därför viktigt att utbyggnaden av andra
            förnybara energislag fortsätter i hög takt.
          </p>
          <head type="h1" xml:id="i-QEHGYo9VsytYMcvpay6eCJ">
            10 Bioenergi
          </head>
          <p xml:id="i-KaeaPc5SSLeJbQ91AbtDRE">
            Bioenergi är ett av Sveriges största energislag och står för
            ungefär 35 procent av all energi som används. Användningen har
            ökat stadigt de senaste decennierna vad gäller både el och värmeproduktion
            samt inom transportsektorn. För att skapa ett hållbart energisystem
            som helt baseras på förnybar energi är det dock nödvändigt med
            en betydande ökning av bioenergi i olika former. Det är ett behov
            som dessutom kommer att öka i takt med att kärnkraften fasas ut.
            Ju snabbare vi ställer om till en ökad hållbar produktion av förnybar
            energi desto snabbare kan kärnkraften avvecklas. Trafik och transporter
            kommer att behöva bli elektrifierade i betydligt större utsträckning
            och ju högre andel, desto mer biogas frigörs för kraftproduktion.
          </p>
          <p xml:id="i-Fbc2xzQHbFVmwqjtS8WxFQ">
            Biomassa är förnybar och eftersom biomassans kol har tagits upp
            ur atmosfären så tillför inte användningen kol till klimatsystemet
            vid förbränning. En ökad hållbar produktion av bioenergi tillsammans
            med en omfattande energieffektivisering skulle öka Sveriges möjligheter
            att exportera el och bidra till en mer hållbar energianvändning
            i Europa. Biomassan är en potentiellt mycket lönsam exportindustri,
            då behovet av den är stort och förädlingen i hög utsträckning
            kan ske inom landet. Detta är någonting som i högsta möjliga utsträckning
            bör ske i glesbygd eller i andra skogsnära regioner. Däremot är
            satsningar på kraftvärmeverk som även producerar el att föredra
            i storstäder i södra Sverige där vi har en betydligt mindre produktion
            och där effektbalansen på det viset bättre tillgodoses under kalla
            vinterdagar.
          </p>
          <p xml:id="i-C7WZSSMgEhit2F7AV71kRp">
            I dag kommer den absolut största delen, runt 85 procent, av den
            bioenergi som används i Sverige från skogen. Här finns också stora
            möjligheter att bättre utnyttja de resurser som finns och därigenom
            öka uttaget av biobränsle. Mycket av det avfall som kommer från
            olika håll kan också användas för framställning av biogas. Den
            hållbara biomassa världen kan ta ut utgör dock en begränsad resurs
            och måste därför hanteras klokt med ett långsiktigt perspektiv
            i åtanke. Det handlar om att göra noggranna överväganden avseende
            biomassans potential till återväxt samt hänsyn till biologisk
            mångfald, men också om hur vi väljer att använda de råvaror vi
            tar ut från skogen.
          </p>
          <p xml:id="i-K99tK9qrEA9PTm4ufaWMFv">
            Vänsterpartiet ser positivt på nya lösningar som kan möjliggöra
            ett mer effektivt uttag om det samtidigt innebär en ekologiskt
            och socialt hållbar avverkning. I dag struntar man t.ex. i att
            ta hand om avverkad biomassa p.g.a. bristande lönsamhet. Konsekvensen
            blir att trä avverkas för att sedan lämnas att ruttna i stället
            för att tas till vara. Med hjälp av ny teknik kan man dock ta
            hand om denna utan att behöva göra avkall på klimat och miljö.
          </p>
          <p xml:id="i-UP6zXCL77b3qbF6ZZvaL82">
            De fordon som är svårast att elektrifiera, t.ex. inom sjöfarten
            och flyget, kommer att behöva gå över till ökad andel biobränsle.
            Många gånger är det dock mer värdefullt att ersätta produkter
            av fossila material än att låta biomassan gå till energiproduktion.
            Dessutom kan produkterna i nästa steg användas för energiutvinning
            om det inte längre är möjligt att återvinna dem. Styrmedlen för
            biomassan bör i första hand prioritera långsiktigt bundet kol
            och i andra hand behöver biomassan styras mot områden där den
            är det enda alternativet till fossila bränslen. Utgångspunkten
            bör vara att uttaget av biomassa ska ske på ett biologiskt och
            ekologiskt bärkraftigt sätt.
          </p>
          <p xml:id="i-5fCG9e49UUEx23hxS71XBR">
            För att produktionen av bioenergi ska kunna betraktas som hållbar
            krävs både hänsyn till biologisk mångfald och klimat samt socioekonomiska
            effekter för lokalsamhällen och urbefolkning. Det behövs betydligt
            bättre regelverk för låg miljö- och klimatpåverkan innan vi ökar
            uttaget av biomassa för att inte klimatmål och stödsystem för
            biomassa ska pressa fram ohållbar bioenergi. Ett effektivt biobränsleuttag
            måste ske utan att det ställs i motsättning till övriga miljömål
            och biologisk mångfald samtidigt som det kombineras med stärkt
            naturvårdshänsyn. Därför är det positivt att Vänsterpartiet och
            regeringen tidigare i budgetsamarbetet har kommit överens om att
            insatser som främjar en omställning till en biobaserad ekonomi
            ska prioriteras, bl.a. genom att en agenda för biobaserad näringslivsutveckling
            tas fram.
          </p>
          <head type="h1" xml:id="i-6NYm4nXq5g5Xhjgrq9vz55">
            11 Gynnsamma skatteregler för den förnybara energin
          </head>
          <p xml:id="i-Be7nS5t3yufH893qEh1Lyt">
            Utvecklingen för vindkraftskooperativen har hejdats av införandet
            av en uttagsskatt på mellanskillnaden mellan elpriset på börsen
            Nordpool och det pris andelsägarna betalar på elleveranser från
            kooperativen. Vidare har Skatteverket genom en egen tolkning av
            ellagen kraftigt reducerat energiskattebefrielsen för kommuner
            och företag som äger och producerar vindkraftsel för egen förbrukning.
            Skatteverket har också genom ett ställningstagande angående momsregler
            gjort det väsentligt mer komplicerat och dyrare att sälja vindkraftverk
            till kommuner och företag. Att den mycket positiva utvecklingen
            av vindkraften bromsas upp på detta sätt är inte bra. Samhället
            bör underlätta för småskalig förnybar elproduktion.
          </p>
          <p xml:id="i-G4cePuJVEUipHjLENtn1xW">
            Den 1 januari 2015 trädde den tidigare borgerliga regeringens
            förslag om skattereduktion för mikroproduktion av förnybar el
            i kraft. Vänsterpartiet har länge förordat ett system med nettodebitering
            eftersom vi menar att det på ett bättre sätt ger små producenter
            en rättvis betalning för det överskott de levererar samt är ett
            effektivare sätt att stimulera småskaligt producerad förnybar
            energi. Vi verkar därför fortsatt för att ett system med nettodebitering
            införs eller att den nu gällande skattereduktionen förändras på
            så sätt att den uppfyller andemeningen i ett nettodebiteringssystem.
          </p>
          <p xml:id="i-A6PxGvaWSUebECuxPy3RAi">
            I dag är det i hög grad boendeformen som avgör vem som omfattas
            av stödet. Sveriges ca två miljoner lägenhetshushåll kan t.ex.
            inte ta del av skattereduktionen. Det är märkligt att inte alla
            hushåll som vill producera egen förnybar el ska få en chans på
            lika villkor. Genom att främja andelsägd förnybar energi kan även
            människor som bor i hyreslägenhet eller som annars inte har de
            rätta förutsättningarna uppmuntras till att bli en del av omställningen.
            Det är centralt att förutsättningarna för mikroproduktion av förnybar
            el är lika för alla, oberoende av boendeform. Vi var därför positiva
            när regeringen tillsatte en utredning som skulle se över förutsättningarna
            för hur andelsägd förnybar el ska kunna omfattas av skattereduktionen.
            Dessvärre tycks arbetet ha stannat av och man har varken gett
            besked om vad som nu sker med utredningen eller presenterat någon
            ny tidsplan för när arbetet ska vara slutfört.
          </p>
          <p xml:id="i-GNXqqCFgR1EHNVjgtkxPkC">
            Den första juli 2016 begränsade regeringen skattefriheten för
            förnybar el, något som i synnerhet drabbade solelsanläggningar
            (över 255 kW i installerad effekt). Efter hård kritik lade man
            fram ett nytt förslag och från och med den 1 juli 2017 behöver
            fastighetsägare som överskrider gränsen ändå bara betala 0,5 öre/kWh
            för solel från de anläggningar som är mindre än 255 kW. Vänsterpartiet
            har varit starkt kritiskt mot den tidigare begränsningen, inte
            minst eftersom den försvårat utvidgningen av solelen, från t.ex.
            kooperativ, kommuner och allmännyttiga bostadsbolag som kan ha
            anläggningar som tillsammans överskrider gränsen på 255 kW. Vi
            välkomnar därför förändringen. Målet bör dock vara att helt ta
            bort skatten på den solel producenten själv förbrukar, oavsett
            anläggning.
          </p>
          <p xml:id="i-GUBEVxHSgQU1CZJbvSmi64">
            Regeringen bör uppdras att se över hur ytterligare stimulanser
            kan ges för att öka tillgången till förnybar el. Detta bör riksdagen
            ställa sig bakom och ge regeringen till känna.
          </p>
          <head type="h1" xml:id="i-EVHTX12m12DUeAwD64HRfv">
            12 Elcertifikatssystemet
          </head>
          <p xml:id="i-RmPk4vdizF6pvdX16izuZ2">
            Klimatfrågan är vår tids ödesfråga, och det är därför viktigt
            att Sverige ligger i framkant vad gäller förnybar elproduktion.
            Elcertifikat är ett marknadsbaserat ekonomiskt stöd för producenter
            av förnybar el. För varje producerad megawattimme (MWh) förnybar
            el kan producenterna få ett elcertifikat av staten. Elproducenterna
            kan sedan sälja elcertifikaten på en öppen marknad där priset
            bestäms mellan säljare och köpare. Elcertifikaten ger på så sätt
            en extra intäkt till den förnybara elproduktionen, utöver den
            vanliga elförsäljningen. Köpare är aktörer med s.k. kvotplikt,
            främst elleverantörer. Dessa måste köpa en viss andel elcertifikat
            i förhållande till sin elförsäljning eller elanvändning. Hur stor
            andelen är bestäms genom en kvot i lagen om elcertifikat. Kvoten
            är utformad för att skapa en efterfrågan på elcertifikat och förnybar
            el varje år fram till 2020. Sedan systemet infördes 2003 har utbyggnaden
            av förnybara energikällor tagit fart. Enligt Energimyndigheten
            utfärdades 2015 21,8 miljoner elcertifikat i Sverige, och i dag
            finns omkring 6 700 godkända anläggningar för tilldelning. Elcertifikatssystemet
            har därmed tjänat Sverige väl.
          </p>
          <p xml:id="i-WHtsSgTGQ2hpadxp4St1f6">
            Regeringens tidigare förslag att Sverige, inom ramen för elcertifikatssystemet,
            ska finansiera 30 TWh ny förnybar elproduktion till 2020 jämfört
            med 2002 var ett viktigt steg på vägen. I den energipolitiska
            överenskommelsen slås det fast att elcertifikatssystemet ska förlängas
            och utökas med 18 TWh nya elcertifikat till 2030. Det är också
            positivt. Vänsterpartiet menar dock att det är olyckligt att slå
            fast att ingen ytterligare ambitionshöjning ska göras fram till
            2020. Utbyggnaden av elcertifikatssystemet är ett bra sätt att
            gynna produktionen av förnybar el, inte minst från små producenter.
            Långsiktiga spelregler är eftersträvansvärda, men samtidigt är
            behovet av en omställning akut, och vi välkomnar alla ambitionshöjningar
            på området.
          </p>
          <p xml:id="i-RnWcHHaPey83wA55N6r5t7">
            Stora framsteg har gjorts på området smarta elnät, dvs. ett elnät
            som kan ta emot elproduktion från olika håll och vara mer flexibelt
            än dagens system. Men fortsatt utveckling behövs för att stabilisera
            elpriserna för privathushåll och företag. Utformningen av styrsystem
            såsom elcertifikaten kan också spela stor roll för effektbalansen.
            Regeringen bör därför göra en översyn av certifikatsystemets utformning
            med fokus även på effektbalans. Detta bör riksdagen ställa sig
            bakom och ge regeringen till känna.
          </p>
          <p xml:id="i-J5Zu5JFgbVsfJgEcu9Tbzk">
            Vänsterpartiet anser att det kommer att behövas mer för att öka
            utbyggnaden av den förnybara energin och nå regeringens ambition
            om att Sverige på sikt ska ha ett energisystem som baseras på
            100 procent förnybar energi. Regeringen bör därför föreslå en
            högre ambitionsnivå gällande elcertifikatssystemet inför energiöverenskommelsens
            första planerade kontrollstation 2018. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-Vw4X1z3cPKfPuCwmDxpQCu">
            12.1 Elcertifikatssystemet och den elintensiva industrin
          </head>
          <p xml:id="i-N3o5Szu42TQntxa4LXGEBW">
            Enligt lagen (2011:1200) om elcertifikat är den s.k. elintensiva
            industrin undantagen från kvotplikt för den el som används i tillverkningsprocessen.
            Under 2016 var 487 företag registrerade för undantag. Exempel
            på sådana industrier är pappers- och massabruk. Undantaget innebär
            att den elintensiva industrin inte behöver betala kostnaden för
            elcertifikat – en kostnad som övriga elanvändare betalar. Den
            elintensiva industrin kan därmed sägas ta del av ett lägre elpris
            samtidigt som de undgår den fulla kostnaden för elcertifikat.
            Undantaget motiveras med att man vill värna den elintensiva industrins
            internationella konkurrenskraft.
          </p>
          <p xml:id="i-Gvbv8q4xhWJcgjLoLWxp8G">
            Vänsterpartiet anser emellertid att den elintensiva industrin
            bör ta ett större ansvar för elcertifikatssystemet framöver. Det
            är inte rimligt att den elintensiva industrin drar nytta av elcertifikatssystemet
            genom lägre elpriser samtidigt som man inte behöver vara med och
            betala fullt ut. Vi anser därför att den elintensiva industrin
            i större utsträckning än i dag bör vara med och finansiera elcertifikatssystemet.
            En sådan utveckling vore bra både för utbyggnaden av förnybar
            energi och för den elintensiva industrin i sig som behöver mer
            energi i takt med att vi avvecklar kärnkraften. Samtidigt är det
            viktigt att den elintensiva industrins internationella konkurrenskraft
            inte hotas. Regeringen bör därför återkomma till riksdagen med
            en utredning av hur den elintensiva industrin bättre kan bidra
            till kvotplikten. Detta bör riksdagen ställa sig bakom och ge
            regeringen till känna.
          </p>
          <head type="h2" xml:id="i-QY8omC98GcqRXMTAu7cC89">
            12.2 Torvanvändning inom ramen för elcertifikatssystemet
          </head>
          <p xml:id="i-5CQKEBBcPYRGBCM4kfC4wj">
            Förutom förnybara energikällor omfattar elcertifikatssystemet
            i dag även torv. Vänsterpartiet menar att torv bör fasas ut ur
            elcertifikatssystemet. Det finns i huvudsak tre skäl till detta.
            För det första är torv enligt såväl EU som Kyotoprotokollet att
            betrakta som ett fossilt bränsle och bör därmed inte vara berättigat
            till tilldelning av elcertifikat. För det andra har såväl brytning
            som förbränning av torv en klimatpåverkan i nivå med fossila bränslen.
            För det tredje påverkar torvbrytning ett flertal av Sveriges miljömål
            negativt, däribland miljömålen Begränsad klimatpåverkan och Levande
            sjöar och vattendrag.
          </p>
          <p xml:id="i-LkNF6CztnSqFudpSVWbpzS">
            Torvbaserad elproduktion bör därför inte vara en del av elcertifikatssystemet.
            Regeringen bör återkomma till riksdagen med förslag på hur torvanvändningen
            ska fasas ut ur elcertifikatssystemet, med inriktningen att nya
            torvtäkter inte ska öppnas. Detta bör riksdagen ställa sig bakom
            och ge regeringen till känna.
          </p>
          <head type="h1" xml:id="i-HwNognXHV3siKc7acnXtjM">
            13 Kärnkraft – inget alternativ
          </head>
          <p xml:id="i-WgRefRFxpU8oKnrt4HLTWp">
            Kärnkraften är inte bara en osäker energikälla, den är också
            dyr och försvårar omställningen till en 100 procent förnybar energiproduktion.
            Kärnkraften är heller inte förnybar. Att satsa på en utbyggnad
            av kärnkraften innebär att man är beredd att låta den vara kvar
            i decennier framöver. En förnyad kärnkraft sker på bekostnad av
            utbyggnaden av förnybara energikällor. Därför vill Vänsterpartiet
            ha en avveckling av kärnkraften så fort som möjligt. Att folkomröstningen
            om kärnkraft 1980 landade i en avveckling och att efterföljande
            riksdagsbeslut slog fast att denna skulle ske till år 2010 är
            också i sig skäl för att fortast möjligt avveckla kärnkraften.
          </p>
          <head type="h2" xml:id="i-R1b6cyrru8tzYkjvanuKR9">
            13.1 Marknaden ska inte styra avvecklingen
          </head>
          <p xml:id="i-4xdaCvyRFd1jSA22xBz928">
            Sverige har ett elöverskott, vilket innebär att vi exporterar
            el till våra grannländer. Överskottet kommer dessutom att växa
            ju mer förnybar energi som kommer in i systemet. Den tidigare
            högerregeringen öppnade trots det upp för en utredning om nya
            kärnkraftverk och deklarerade att man kunde tänka sig en förlängning
            av nuvarande reaktorers livslängd med upp till 80 år. Den ingångna
            energiöverenskommelsen mellan regeringen, Moderaterna, Centerpartiet
            och Kristdemokraterna fortsätter i samma spår. I överenskommelsen
            är man mycket tydlig med att målet om en helt förnybar elproduktion
            2040 endast är ett mål och inget stoppdatum som förbjuder kärnkraft.
            Det innebär heller inte någon stängning av kärnkraft med politiska
            beslut. Tvärtom är det fullt möjligt att inom ramen för maximalt
            tio reaktorer tillåta nybyggnation på befintliga platser, och
            tillstånd kan ges för att successivt ersätta nuvarande reaktorer
            i takt med att de når sin ekonomiska livslängd. Genom att hävda
            att beslutet om att kärnkraften ska bära sina egna kostnader gör
            det olönsamt med kärnkraft smiter regeringen undan sitt politiska
            ansvar. Det är ett stort misslyckande. Huruvida Sverige ska ha
            kärnkraft eller inte ska inte vara upp till marknaden.
          </p>
          <p xml:id="i-JpWSTYXEfcHRBGmSFxuqms">
            Stödet för en avveckling av kärnkraften är betydligt större än
            stödet för att behålla kärnkraften. Stödet för en utbyggd solenergi
            är starkt. Enligt SOM-institutet (rapport 2017:01) vill fler än
            hälften av svenskarna fasa ut kärnkraften som energislag medan
            bara en knapp tredjedel vill se en fortsatt användning. Stödet
            för en avveckling har också ökat markant de senaste åren.
          </p>
          <p xml:id="i-Y1tZAxiV6vuKEjsbnVPBS1">
            Kärnkraften har nått vägs ände. Det är dags att avveckla den
            och i stället satsa på förnybara energikällor. Två av tre reaktorer
            på Oskarshamns kärnkraftverk har avställts permanent, och inom
            de närmaste åren kommer även två reaktorer i Ringhals att stängas
            ned. Orsaken är primärt bristande lönsamhet. Det kan dock inte
            vara upp till marknaden att avgöra när svenska kärnkraftverk ska
            avvecklas. Regeringen bör återkomma till riksdagen med en avvecklingsplan
            för de resterande kärnkraftsreaktorerna. Detta bör riksdagen ställa
            sig bakom och ge regeringen till känna.
          </p>
          <head type="h2" xml:id="i-3UXK3zq6rt356ihdDGdHSX">
            13.2 Kärnkraftens ekonomiska risker
          </head>
          <p xml:id="i-NPFjibQMeN6V5RMnjkTVXX">
            Flera av världens stora industrinationer, bl.a. Tyskland och
            Japan, har beslutat om en avveckling. Det är ett helt logiskt
            beslut. Kärnkraften är dyr och blir allt dyrare. För att investerare
            ska kunna satsa på ny kärnkraft krävs även stora statliga investeringar
            och risktagande. Riskerna är betydande vad gäller planeringen,
            byggkostnaden, elpriset, driftkostnaden, avfallet och nedmonteringen
            – m.a.o. så gott som alla delar av processen.
          </p>
          <p xml:id="i-NBFs8PiixS3XN7rHtVouR7">
            Nya kärnkraftsreaktorer i Europa möter ofta allt större motstånd,
            inte minst p.g.a. just skenande kostnader. Byggandet av en tredje
            reaktor i det finska kärnkraftverket Olkiluoto är ett bra exempel
            på hur projektet både dragit ut på tiden och hur byggkostnaderna
            ser ut att landa långt över vad man först tänkt sig. Den brittiska
            regeringen har också mött kraftiga protester mot planerna på statliga
            subventioner i miljardklassen för att bygga två enorma kärnkraftsreaktorer
            vid Hinkley Point i sydvästra England.
          </p>
          <p xml:id="i-wkUKDopkCp4KQRhV3bYhS">
            Den energipolitiska överenskommelsen innebär en utökning av kärnkraftsbolagens
            ansvar vid radiologiska olyckor. Det är på tiden att ansvaret
            utökas, men de 1 200 miljoner euro som föreslås är långt ifrån
            tillräckligt. Vänsterpartiet anser att principen måste vara att
            kärnkraften ska bära sina skadeståndskostnader vid kärnkraftsolyckor.
            Tyvärr vet vi att kostnaderna för kärnkraftsolyckor och kärnavfallets
            hantering alltid kommer att få betalas av skattebetalarna. Inget
            av de i Sverige verksamma kärnkraftsägande energibolagen har tillnärmelsevis
            den ekonomi som behövs för att kunna täcka upp för vare sig olyckor
            eller avfall. I Japan visar sig magnituden på de kostnader vi
            talar om. Kostnaderna för att röja upp efter olyckan i Fukushima,
            förhindra fortsatta läckage av radioaktivitet från reaktorerna
            och kompensera de drabbade uppgår redan nu till enorma summor.
            Förra året uppskattade Japans handelsdepartement att de direkta
            kostnaderna motsvarar 1 640 miljarder kronor, där den största
            delen utgörs av kompensation till offren och sanering. Ingen vet
            i dag vad det slutgiltigt kommer att kosta, men det kommer att
            bli betydligt dyrare och riskerar att underminera den japanska
            statens finanser.
          </p>
          <head type="h2" xml:id="i-F9Jut23qSiMpu4BHvQFvZv">
            13.3 Den bristande säkerheten
          </head>
          <p xml:id="i-CYYff6cK7UKi2FwpuVEAK7">
            De svenska kärnkraftsreaktorerna är gamla. Faktum är att Sverige
            har några av de äldsta reaktorerna i världen. Utmattningsskador
            visar sig. Under perioden 2010–2012 hade svenska reaktorer oplanerade
            stopp under 15 procent av tiden, enligt FN:s atomenergiorgan IAEA.
            Den allvarligaste incidenten inträffade emellertid 2006 då mer
            än 12 säkerhetssystem slogs ut i Forsmark. Även om uppgraderingen
            av kärnkraftsreaktorerna har höjt säkerheten så kommer reaktorerna
            att bli allt äldre, vilket innebär växande säkerhetsproblem. Detta
            utgör tillsammans med den mänskliga faktorn en överhängande risk.
            Man har dessutom fortfarande inte löst frågan om vad som ska hända
            med avfallet. Att då fortsätta producera ytterligare avfall som
            kommer att behöva förvaras i årtusenden är direkt oansvarigt.
          </p>
          <p xml:id="i-WdyLdjLuLxAFv4WfBBvXvG">
            Kärnkraftverkens yttre säkerhet har testats av Greenpeace, som
            lyckats nå verk utan svårigheter, och i ett fall kunde Greenpeaceaktivister
            stanna kvar inne på Forsmarksverkets område under flera timmar.
            Även om de inte hade möjlighet att nå själva reaktorhallarna är
            det anmärkningsvärt att man över huvud taget kan ta sig så långt
            in på området och undvika upptäckt.
          </p>
          <p xml:id="i-Hqt2WD7M3pVPFycYP42pcZ">
            Svenska kärnkraftverk är utrustade med haverifilter som sätts
            i funktion om alla andra säkerhetssystem skulle fallera vid ett
            haveri. Om haverifiltren inte fungerar eller är inkopplade kan
            en olycka leda till stora utsläpp av radioaktiva ämnen. I Strålsäkerhetsmyndighetens
            årsrapport för 2015 bedömer man att samhället inte har förmåga
            att hantera konsekvenserna av en så allvarlig olycka.
          </p>
          <p xml:id="i-Nqf8KXV3P7ek5PJr2rvxBP">
            Kärnkraftsvännerna ser ljuset i tunneln med den s.k. fjärde generationens
            reaktor. Men mycket av det som i debatten kallas för ”ny teknik”
            är i själva verket egentligen gammal teknik från 1950- och 60-talen,
            men som av olika orsaker aldrig sett dagens ljus mer än i mycket
            liten skala. En del av tekniken är däremot verkligen ny, men därmed
            också oprövad. Att lita till att ny kärnkraftsteknik ska lösa
            energifrågan skulle innebära att man uppfinner helt nya metoder
            som hittills aldrig varit på tal. Med varje nytt kärnkraftverk
            som tas i drift ökar beroendet av kärnkraft, mängden förbrukat
            kärnbränsle och risken för spridning av farliga ämnen som kan
            användas för kärnvapen. Dessutom minskar den politiska viljan
            att ställa om till förnybar energi i takt med att reaktorerna
            byggs ut. Oaktat teknikslag är fortfarande inte avfallsfrågan
            löst.
          </p>
          <p xml:id="i-EBfQDshx4Bqntx2YMBUP5q">
            Enligt ett beslut från Strålsäkerhetsmyndigheten ska svenska
            kärnkraftsbolag senast 2020 ha genomfört åtgärder för s.k. oberoende
            härdkylning, dvs. ett kylsystem som fungerar även om elen skulle
            slås ut. Detta är ett mycket viktigt krav. De äldre reaktorerna
            som planeras att tas ur drift inom den närmsta framtiden ska dock
            få dispens från detta krav, och man ska då i stället sätta in
            ”kompensatoriska åtgärder”. Detta är en mycket märklig ordning.
            När man kommit fram till att oberoende härdkylning är ett mycket
            viktigt krav för säkerheten på kärnkraftverken så borde detta
            krav även ställas på de äldsta och farligaste reaktorerna. Alla
            svenska kärnkraftsreaktorer bör omfattas av kravet på oberoende
            härdkylning. Detta bör riksdagen ställa sig bakom och ge regeringen
            till känna.
          </p>
          <head type="h2" xml:id="i-3gqBpSudAEdKWfg9mVjEa5">
            13.4 Slutförvaret är ännu inte löst
          </head>
          <p xml:id="i-NvpcQA4pfJK2wiMBQN6HQj">
            Frågan om vad som ska hända med kärnkraftsavfallet är fortfarande
            inte löst. Forskarna sliter ännu med avgörande frågeställningar,
            som hur man ska kunna garantera att ett sådant förvar håller i
            hundratusentals år och hur man ska meddela framtida generationer
            om avfallets risker. Inget land i världen har ett slutförvar i
            bruk som ska kunna garantera säkerheten under tillräcklig tid
            framöver. Trots att Svensk Kärnbränslehantering AB (SKB) har lämnat
            in en ansökan om ett slutförvar i Östhammar är forskarvärlden
            oense om den planerade metoden. SKB arbetar med förvaring i kopparkapslar.
            Allvarliga invändningar kring risken för korrosion av kopparn
            har funnits i flera decennier. Miljöorganisationernas kärnavfallsgranskning
            (MKG) lämnade hösten 2012 SKB:s referensgrupp eftersom delar av
            kopparkorrosionsforskningen inte offentliggjorts. Denna typ av
            hemlighetsmakeri kring forskning som rör slutförvaret av kärnkraftssopor
            är mycket problematisk. Allt måste upp på bordet.
          </p>
          <head type="h3" xml:id="i-Rv3SCHJwLu3veaD6tE3STN">
            13.4.1 Förändrade placeringsmöjligheter i kärnavfallsfonden
          </head>
          <p xml:id="i-RJC8y5bJnqSyb3MVnG6G5Z">
            Den tidigare nämnda energiöverenskommelsen mellan regeringen
            och Moderaterna, Centerpartiet och Kristdemokraterna öppnade upp
            för nya placeringsmöjligheter i kärnavfallsfonden. Detta har sedan
            följts upp med en proposition från regeringen, (2016/17:199).
          </p>
          <p xml:id="i-Dz6wDqUxLxwZ22EH4NXy2W">
            Vänsterpartiet motsätter sig att utöka placeringsmöjligheterna
            för kärnavfallsfonden om syftet är att, så som det låtit i debatten,
            underlätta ekonomiskt för att bibehålla kärnkraften. Det är sedan
            ett antal år känt att det saknas pengar i fonden som ska finansiera
            avvecklingen av svensk kärnkraft, och risken är att det blir skattebetalarna
            som får stå för den kostnad som egentligen åligger kärnkraftsbolagen.
            Men att försöka lösa problemet genom utökade placeringsmöjligheter
            för fonden är fel väg att gå.
          </p>
          <p xml:id="i-1p597ZijrCV3VFnFesWn2">
            De nuvarande placeringsbegränsningar som finns för kärnavfallsfonden
            är satta i syfte att garantera ”god avkastning och tillfredsställande
            betalningsberedskap”. Det finns i sammanhanget en betydande kostnadsosäkerhet
            och ett behov av osäkerhetsmarginaler för kärnavfallsprogrammet
            såsom också Strålsäkerhetsmyndigheten påpekar. Att utöka placeringsmöjligheterna
            på ett sätt som ökar riskerna för kärnavfallsfonden är inte lösningen.
          </p>
          <head type="h1" xml:id="i-H9ownHBtbM3TakmAgvA7Zq">
            14 Det svenska elnätet
          </head>
          <p xml:id="i-WBZTVcSh5rTLcpvrzZUddV">
            Det svenska elnätet är uppbyggt av tre olika nivåer – lokala
            elnät, regionala elnät och stamnät. De flesta elanvändare är anslutna
            till ett lokalt elnät, som i sin tur är anslutet till ett regionalt
            elnät. De regionala elnäten är i sin tur anslutna till stamnätet.
            Totalt omfattar det svenska elnätet 555 000 km, varav 360 000
            km är jordkabel. Om det skulle gå att sträcka ut det svenska elnätet
            i en enda lång ledning, skulle det räcka mer än 14 varv runt jorden.
          </p>
          <p xml:id="i-ATLmg7BsZqjraxzBeq3Bok">
            Stamnätet ägs av staten och förvaltas av Svenska kraftnät. Regionnäten
            och lokalnäten förvaltas i stället via s.k. koncession, dvs. att
            staten gett en aktör möjlighet att driva, underhålla och förvalta
            nätet. Regionnäten ägs till största delen av tre bolag: Eon, Vattenfall
            och Ellevio. Det finns ungefär 160 lokala elnätsföretag i Sverige,
            men hur stora områden de hanterar varierar stort. En del mindre
            företag förvaltar bara några kilometer ledning, medan andra äger
            tusentals mil.
          </p>
          <head type="h2" xml:id="i-GTWnnnF8nb3krQJumUo54n">
            14.1 Elnätsavgifterna
          </head>
          <p xml:id="i-HaUxiiHwWSwLT1ehBYr6oE">
            I år är det 20 år sedan elmarknaden i Sverige avreglerades. Syftet
            var att öka konkurrensen inom elförsörjningen och, sades det,
            sänka priserna. Men med facit i handen har avregleringen tvärtom
            lett till betydligt högre avgifter.
          </p>
          <p xml:id="i-UijdYr65XCTid6pKJVkkgj">
            Privata elnätsföretag tillåts i dag sätta mycket höga avgifter,
            och avgifterna varierar också stort över landet. Processen präglas
            dessutom av återkommande överklaganden från företagens håll i
            syfte att öka vinsterna. I och med det s.k. naturliga monopol
            som gäller för nätverksamheten, den avreglerade marknaden och
            en otillräcklig reglering ges privata företag ett mycket stort
            spelrum. Elnätsavgiften som tas ut av elnätsbolaget avgörs i hög
            grad av var man bor, och det kan skilja tusentals kronor per år.
          </p>
          <p xml:id="i-W38fAacdM3MxXdYPuJS9kZ">
            Trots energiöverenskommelsen mellan regeringen, Moderaterna,
            Centerpartiet och Kristdemokraterna har man inte kunnat presentera
            något svar på de stigande elnätsavgifterna. I ett läge där både
            vanliga hushåll och svensk industri skulle drabbas hårt av ytterligare
            höjningar väljer man att låta marknaden sköta saken. Hittills
            har det enbart lett till högre elpriser för hushållen. Det krävs
            ett större politiskt ansvar för att motverka orimliga prishöjningar
            för konsumenterna. Den lagstiftning som reglerar intäktsramarna
            är alltför godtycklig. Ellagen bör därför ändras för att motverka
            oskäliga prishöjningar för konsumenterna. Detta bör riksdagen
            ställa sig bakom och ge regeringen till känna.
          </p>
          <p xml:id="i-BSg6Eu6PJE4mn1A3uBkQ5A">
            Det är orimligt med så stora skillnader i nätavgifterna mellan
            stad och land, mellan regioner i Sverige och mellan olika bolag.
            Stegrande elnätsavgifter drabbar inte bara hushållen hårt utan
            slår även mot industrin och i förlängningen även mot jobben. Risken
            finns också att den nödvändiga omställningen till ett säkrare
            och mer tillförlitligt elnät inte kommer att ske i den takt som
            är nödvändig p.g.a. de olika bolagens ekonomiska förutsättningar.
            För att säkra tillgången på el krävs ett elnät som är anpassat
            efter de behov som finns. Det är uppenbart att vinstmaximerande
            företag varken har något intresse av att hålla priserna nere eller
            att ta hänsyn till de samhällspolitiska effekter höjda avgifter
            kan få. Regeringen bör därför se till att enhetligare elnätstaxor
            införs för att utjämna de orättvisa skillnader som finns i dag.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-8g3zfZvFVQbq7CR2LTywhS">
            14.2 Snabbare utbyggnad av elnätet
          </head>
          <p xml:id="i-RnaRDytBRX4PzWVhwEggp5">
            Utbyggnaden av stamnätet för el i Sverige är kraftigt eftersatt
            och stora delar av det existerande nätet behöver förnyas. I Svenska
            kraftnäts Perspektivplan 2025, som fastslogs 2013, beräknas behovet
            av investeringar och reinvesteringar till 55–60 miljarder kronor
            fram till 2025. Som en jämförelse kan nämnas att investeringarna
            under perioden 2000–2011 uppgick till 10,6 miljarder kronor.
          </p>
          <p xml:id="i-KSyRTpnbsWU1Snfi3WTKpN">
            I dag finns ett stort problem med flaskhalsar i överföringen
            av elen till konsumenterna genom elnäten. En bristande överföringskapacitet
            mellan prisområde 2 och 3 innebär att vi varken fullt ut kan nyttja
            energin från våra älvar eller den lagringskapacitet som vattenkraften
            bär på. Det innebär att överskottet från de norra delarna av landet
            inte kan komma de södra delarna till nytta i tillräcklig omfattning.
          </p>
          <p xml:id="i-9SsX3WPZ7trWwBZYQSeS9U">
            I takt med att nya vindkraftverk ansluts till nätet förvärras
            dagens problem. Särskilt bekymmersamt är att dagens elnät inte
            räcker till för att utbyggnaden av vindkraftsel i norra Sverige
            ska komma hela landet till del. Ofta är det lättare att få tillstånd
            för utbyggnad av vindkraftverk i de norra delarna av landet. För
            att öka elproduktionen i södra Sverige är både slopandet av det
            kommunala vetot och utbyggnaden av havsbaserad vindkraft viktigt.
            En förändring av elcertifikatssystemet som också tar hänsyn till
            effektbalans skulle också kunna vara ett steg i rätt riktning.
            Det är dock av största vikt att nätkapaciteten byggs ut så att
            elen kan överföras till södra Sverige där elförbrukningen är större.
            Regeringen bör därför uppdra åt Svenska kraftnät att prioritera
            de planerade förstärkningarna av stamnätet. Detta bör riksdagen
            ställa sig bakom och ge regeringen till känna.
          </p>
          <p xml:id="i-MHuNz4ZHmKbYUAikC7e7Wa">
            För att säkra elförsörjningen i hela landet behöver förnybar
            energi byggas ut i högre utsträckning även i södra Sverige. Där
            kommer den havsbaserade vindkraften att spela stor roll. Utbyggnaden
            av vindkraft på Gotland är också en möjlighet som inte ska underskattas.
            En nyckel för att möjliggöra utbyggnaden är dock en väl fungerande
            överföringskapacitet. Den tidigare planerade elkabeln mellan Gotland
            och fastlandet har avbrutits av Svenska kraftnät. Det är ett misstag
            som riskerar att hindra viktig utbyggnad av förnybar energi. Dessutom
            äventyras elsäkerheten för hela Gotland, vilket inte minst har
            bevisats genom sommarens omfattande elavbrott. Svenska kraftnäts
            agerande är kortsiktigt och ett steg i fel riktning. Regeringen
            bör i sitt regleringsbrev uppdra åt Svenska kraftnät att bygga
            den planerade elkabeln till Gotland. Detta bör riksdagen ställa
            sig bakom och ge regeringen till känna.
          </p>
          <p xml:id="i-XQUtEmJDPbZKZSjRx369nn">
            I sammanhanget bör även nämnas vikten av en nordisk samsyn när
            det kommer till överföringskapaciteten mellan länderna.
          </p>
          <p xml:id="i-HQR6iQgfuFhbf7StRzcF9x">
            Den översyn av Svenska kraftnäts ekonomiska mål som pågår inom
            Regeringskansliet förväntas ligga till grund för nya avkastningsmål.
            I ett läge när Svenska kraftnät står inför stora investeringsbehov
            är det inte rimligt att varje år ge hundratals miljoner i utdelning
            till staten. Ägardirektiven till Svenska kraftnät bör vara tydliga
            i att samhällsnyttan ska gå före vinstutdelning.
          </p>
          <p xml:id="i-u37Y6Vxpd82fhwcsMzkw4">
            Vidare måste tillståndsprocessen för stamnätskoncessioner snabbas
            upp. I dag tar tillståndsprocessen för stamnätet orimligt lång
            tid. Flaskhalsarna i elnätet och den långsamma tillståndsgivningen
            är två av de problem Riksrevisionen lyfter fram i sin rapport
            Staten på elmarknaden – insatser för en fungerande elöverföring
            (RiR 2013:3). Bland de orsaker till problemen som Riksrevisionen
            identifierar finns den tidigare regeringens passivitet i styrningen
            av Svenska kraftnät, dess bristande återkoppling till riksdagen
            om orsakerna till Svenska kraftnäts ouppfyllda investeringsplaner
            samt avsaknaden av gemensamma riktlinjer för länsstyrelserna för
            deras insatser i tillståndsprocessen för stamnät.
          </p>
          <p xml:id="i-A9CLnv3AD1BLoMdPpjAyPi">
            Regeringen bör ge ansvariga myndigheter i uppdrag att utreda
            möjligheterna till en snabbare tillståndsprocess för stamnätskoncessioner.
            Detta bör riksdagen ställa sig bakom och ge regeringen till känna.
          </p>
          <head type="h2" xml:id="i-DKC9KsFwyP2bdEsH8wJumU">
            14.3 Ett elnät vi äger tillsammans
          </head>
          <p xml:id="i-EJB2gjsYmk8C6SHdxCdniw">
            Elproduktionen behöver ses som en del av samhällets infrastruktur,
            som vi gemensamt bygger upp utifrån samhälleliga mål. För Vänsterpartiet
            är det väsentligt att elnätet är ägt av samhället genom exempelvis
            stat eller kommun. Den tekniska energiomställningen av energisystemet,
            med exempelvis småskalig energiproduktion, förändrar ägande- och
            produktionsstrukturerna så att framtidens energikonsumenter samtidigt
            är framtidens energiproducenter. Därför behöver nätet som länkar
            dem samman ägas av det offentliga och inte begränsas av privata
            ägarintressen. Den avreglering som gjordes har inte lett till
            vare sig lägre priser eller större trygghet för konsumenterna,
            tvärtom. Det är tydligt att elmarknaden behöver göras om i grunden.
            Regeringen bör därför utreda möjligheten att göra det svenska
            elnätet samhällsägt. Detta bör riksdagen ställa sig bakom och
            ge regeringen till känna.
          </p>
          <p xml:id="i-NtxTKNtpfUYCprGF6L5Sp3">
            För vidare läsning om Vänsterpartiets syn på elnätsavgifter,
            se vår motion Ett elnät vi äger tillsammans (2016/17:155).
          </p>
        </div>
        <div type="motSignatures">
          <list>
            <item xml:id="i-U7vEQCrZuA8pV3wBFh4k2E">
              Birger Lahti (V)
            </item>
            <item xml:id="i-JZpzudW5VpgrbbkHFjg8GC">
              Stig Henriksson (V)
            </item>
            <item xml:id="i-Qxy7z7B88uE2USQkSQnxyN">
              Jens Holm (V)
            </item>
            <item xml:id="i-CXh1FbLBYAd9cKbznRZKGP">
              Amineh Kakabaveh (V)
            </item>
            <item xml:id="i-Rq3sFX7jJq9f859GMzuLJn">
              Yasmine Posio Nilsson (V)
            </item>
            <item xml:id="i-B1P6ywAK2Q9qxj2ppiCHJk">
              Håkan Svenneling (V)
            </item>
            <item xml:id="i-BbJZpj6wznoxMS4QQLykTn">
              Emma Wallrup (V)
            </item>
          </list>
        </div>
      </div>
    </body>
  </text>
</TEI>
