<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-202021-TU-01313">
  <teiHeader>
    <fileDesc>
      <titleStmt>
        <title>Ett transporteffektivt samhälle</title>
        <author corresp="i-HNw1w34Sd2tGfFnWtdrzZb">av Jens Holm m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2020/21:1313 av Jens Holm m.fl. (V)</title>
          <idno type="rdwebb">H8021313</idno>
          <rs type="number">1313</rs>
          <orgName type="comitteeAbbreviation">TU</orgName>
          <ref type="dokument_url_text">http://data.riksdagen.se/dokument/H8021313/text</ref>
          <ref type="dokument_url_html">http://data.riksdagen.se/dokument/H8021313</ref>
          <ref type="dokumentstatus_url_xml">http://data.riksdagen.se/dokumentstatus/H8021313</ref>
          <ref type="docx">http://data.riksdagen.se/fil/A9DE96D2-AE16-48A0-8463-3670239DD81A</ref>
          <ref type="pdf">http://data.riksdagen.se/fil/FB75FE74-B5F5-45C8-8A9A-31F3B44640F8</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6CAgZyR6FvVqYZHQfCw5HJ</idno>
            <name>Hanna Gunnarsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-7EGhEVdWhirq9oiHvVcrQR</idno>
            <name>Lotta Johnsson Fornarve</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-CgLZxiLTqtr669ULBLHcuK</idno>
            <name>Yasmine Posio</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-KNRqa17M8avm4WSafSQiUy</idno>
            <name>Elin Segerlind</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HG8uLqLT7SnwSx5YRobkVr</idno>
            <name>Håkan Svenneling</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-G9GHaoV5TJoYjtjUJ6EXYj</idno>
            <name>Jessica Thunander</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-F8hm1m3oEFPyGVmPp15gw1" type="signed"/>
        <correspContext corresp="i-F8hm1m3oEFPyGVmPp15gw1">
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-6CAgZyR6FvVqYZHQfCw5HJ"/>
          <note type="signatory" corresp="i-7EGhEVdWhirq9oiHvVcrQR"/>
          <note type="signatory" corresp="i-CgLZxiLTqtr669ULBLHcuK"/>
          <note type="signatory" corresp="i-KNRqa17M8avm4WSafSQiUy"/>
          <note type="signatory" corresp="i-HG8uLqLT7SnwSx5YRobkVr"/>
          <note type="signatory" corresp="i-G9GHaoV5TJoYjtjUJ6EXYj"/>
        </correspContext>
        <correspAction xml:id="i-YKj1HsgwLTLWymFBSLw2Cx" type="submitted">
          <date when="2020-10-02"/>
          <time when="10:40:53"/>
        </correspAction>
        <correspAction xml:id="i-GyewJYBdjnqCNnbWUUVDuJ" type="reviewed">
          <date when="2020-10-02"/>
          <time when="11:36:21"/>
        </correspAction>
        <correspAction xml:id="i-R3NbQSsKgPn2ngXRwoUh17" type="referred">
          <date when="2020-10-14"/>
        </correspAction>
        <correspAction xml:id="i-ChEihQuGgqrehL5JSUyVXS" type="assigned">
          <date when="2021-06-22"/>
          <time when="17:16:22"/>
        </correspAction>
        <correspContext corresp="i-ChEihQuGgqrehL5JSUyVXS">
          <ref type="assignedTo">Trafikutskottet</ref>
        </correspContext>
        <correspAction xml:id="i-FTwewyg1sp3KTBXfBsGP2A" type="behandlas_i"/>
        <correspContext corresp="i-FTwewyg1sp3KTBXfBsGP2A">
          <ref type="uppgift">2020/21:TU3</ref>
          <ref type="ref_dok_id">H801TU3</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU3</ref>
          <ref type="ref_dok_titel">Cykelfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-SQCNtvNgtMPZZntLD3HCFK" type="behandlas_i"/>
        <correspContext corresp="i-SQCNtvNgtMPZZntLD3HCFK">
          <ref type="uppgift">2020/21:MJU9</ref>
          <ref type="ref_dok_id">H801MJU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">MJU9</ref>
          <ref type="ref_dok_titel">Klimatpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-UWV4TuT9CgMXazoRaQRqo2" type="behandlas_i"/>
        <correspContext corresp="i-UWV4TuT9CgMXazoRaQRqo2">
          <ref type="uppgift">2020/21:TU6</ref>
          <ref type="ref_dok_id">H801TU6</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU6</ref>
          <ref type="ref_dok_titel">Trafiksäkerhet</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-GqNXKq9SnhWQM17vL2ZEeh" type="behandlas_i"/>
        <correspContext corresp="i-GqNXKq9SnhWQM17vL2ZEeh">
          <ref type="uppgift">2020/21:SkU20</ref>
          <ref type="ref_dok_id">H801SkU20</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">SkU20</ref>
          <ref type="ref_dok_titel">Punktskatt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-KzD7fuBNranevqqZzb8wbf" type="behandlas_i"/>
        <correspContext corresp="i-KzD7fuBNranevqqZzb8wbf">
          <ref type="uppgift">2020/21:TU9</ref>
          <ref type="ref_dok_id">H801TU9</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU9</ref>
          <ref type="ref_dok_titel">Väg- och fordonsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-M428qaGYLiMBSUggPWwfZB" type="behandlas_i"/>
        <correspContext corresp="i-M428qaGYLiMBSUggPWwfZB">
          <ref type="uppgift">2020/21:CU13</ref>
          <ref type="ref_dok_id">H801CU13</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">CU13</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8NeBtJYpAtHawLWUvy5ndB" type="behandlas_i"/>
        <correspContext corresp="i-8NeBtJYpAtHawLWUvy5ndB">
          <ref type="uppgift">2020/21:NU14</ref>
          <ref type="ref_dok_id">H801NU14</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">NU14</ref>
          <ref type="ref_dok_titel">Regional utvecklingspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-W3F6hxX3ce86SwkiMPrS4h" type="behandlas_i"/>
        <correspContext corresp="i-W3F6hxX3ce86SwkiMPrS4h">
          <ref type="uppgift">2020/21:TU16</ref>
          <ref type="ref_dok_id">H801TU16</ref>
          <ref type="ref_dok_typ">bet</ref>
          <ref type="ref_dok_rm">2020/21</ref>
          <ref type="ref_dok_bet">TU16</ref>
          <ref type="ref_dok_titel">Framtidens infrastruktur</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2020/21:1313 av Jens Holm m.fl. (V) Ett
          transporteffektivt samhälle
        </div>
      </div>
      <div type="motBody">
        <div xml:id="i-Ndapg388TbAxmzmjpDsxgK" type="TOC">
          <head xml:id="i-944wfreKUaqFRTH1e3s4RH">
            1 Innehållsförteckning
          </head>
          <list>
            <item style="indent-level: 1">
              2 Förslag till riksdagsbeslut
            </item>
            <item style="indent-level: 1">
              3 Bakgrund
            </item>
            <item style="indent-level: 1">
              4 För att uppnå fossilfri transportsektor krävs ökad transporteffektivitet
              och förbättrad hänsyn till fördelningseffekter
            </item>
            <item style="indent-level: 2">
              4.1 Klimatmålen ska vara målstyrande för vår infrastrukturplanering
            </item>
            <item style="indent-level: 2">
              4.2 Tidsbestämd handlingsplan för att nå fossilfria transporter
              senast 2035
            </item>
            <item style="indent-level: 2">
              4.3 Inför stoppdatum för fossila drivmedel 2035
            </item>
            <item style="indent-level: 2">
              4.4 Inför förbud mot nybilsförsäljning av fossildrivna bilar
              efter 2025
            </item>
            <item style="indent-level: 2">
              4.5 Prioritera kostnadseffektiva åtgärder med låg klimatpåverkan
              – tillämpa fyrstegsprincipen
            </item>
            <item style="indent-level: 2">
              4.6 Inför satsning på Hållbara, jämlika och transporteffektiva
              städer
            </item>
            <item style="indent-level: 2">
              4.7 Anta ett nytt kompletterande etappmål för framtida trafikökningar
              i städerna
            </item>
            <item style="indent-level: 2">
              4.8 Minska bilberoendet i tätorter
            </item>
            <item style="indent-level: 2">
              4.9 Möjliggör för kommunerna att differentiera parkeringsavgifter
            </item>
            <item style="indent-level: 2">
              4.10 Ge kommuner och regioner rätt att besluta om trängselavgifter
            </item>
            <item style="indent-level: 2">
              4.11 Inför gröna res- och transportplaner
            </item>
            <item style="indent-level: 2">
              4.12 Begränsa externa köpcentrum
            </item>
            <item style="indent-level: 2">
              4.13 Ändra väglagen för att möjliggöra fler cykelstråk
            </item>
            <item style="indent-level: 2">
              4.14 Säker och framkomlig cykelinfrastruktur vid två-plus-ett-vägar
            </item>
            <item style="indent-level: 2">
              4.15 Stöd för mobilitetstjänster som ökar hållbart resande med
              cykel
            </item>
            <item style="indent-level: 2">
              4.16 Möjliggör för cyklister att svänga höger vid rött
            </item>
            <item style="indent-level: 2">
              4.17 Möjliggör medtagande av cykel vid resor med buss och tåg
            </item>
            <item style="indent-level: 2">
              4.18 Förenkla regelverk och möjlighet till att konvertera begagnade
              bilar till fossilfri drift
            </item>
            <item style="indent-level: 2">
              4.19 Inför avståndsbaserad vägslitageskatt för tung trafik
            </item>
            <item style="indent-level: 2">
              4.20 Sänk bashastigheten i tätorterna
            </item>
            <item style="indent-level: 2">
              4.21 Stärk tillgången till alternativa fossilfria drivmedel i
              glesbygden
            </item>
            <item style="indent-level: 2">
              4.22 Glesbygden bör kompenseras för höjda drivmedelsskatter
            </item>
            <item style="indent-level: 2">
              4.23 Stärk glesbygdens tillgänglighet för digitala kommunikationer
            </item>
            <item style="indent-level: 2">
              4.24 Inför nytt reseavdrag
            </item>
          </list>
        </div>
        <div type="motProposal" subtype="förslag">
          <head xml:id="i-9UidgA7X5vi4wZ2UmdRuKX">
            2 Förslag till riksdagsbeslut
          </head>
          <list style="ol">
            <item xml:id="i-L3TnHtnzMncsQG1j6G1oNp">
              Riksdagen ställer sig bakom det som anförs i motionen om att
              regeringen bör genomföra en omprövning av projekt inom nuvarande
              investeringsplaner för transportsystemet 2018–2029 med utgångspunkten
              att klimatmålet för transportsektorn ska nås, och detta tillkännager
              riksdagen för regeringen.
            </item>
            <item xml:id="i-45KwXVmuqFM5Q33F3ruZou">
              Riksdagen ställer sig bakom det som anförs i motionen om att
              regeringen bör se till att de samhällsekonomiska bedömningarna
              vid transportinfrastrukturplaneringen i mindre grad ska användas
              för att vikta klimatnyttan i monetära termer och mer söka de mest
              kostnadseffektiva alternativen för att utveckla tillgängligheten
              inom ramen för transportsektorns klimatmål till 2030, och detta
              tillkännager riksdagen för regeringen.
            </item>
            <item xml:id="i-F3y4XoD3vmoQZeqgHp8oDz">
              Riksdagen ställer sig bakom det som anförs i motionen om att
              regeringen senast 2021 ska återkomma till riksdagen med en tidsbestämd
              handlingsplan med åtgärder för att nå fossilfria transporter senast
              2035, och detta tillkännager riksdagen för regeringen.
            </item>
            <item xml:id="i-XLcUEUKxWdbaArH5rAs5JN">
              Riksdagen ställer sig bakom det som anförs i motionen om att
              Sverige ska införa ett stoppdatum till 2035 för försäljning av
              fossila drivmedel och tillkännager detta för regeringen.
            </item>
            <item xml:id="i-N5v3fs1zN27WKSZdTfnKbH">
              Riksdagen ställer sig bakom det som anförs i motionen om att
              Sverige ska införa ett förbud mot försäljning av nya bilar som
              drivs med fossila bränslen efter 2025 och tillkännager detta för
              regeringen.
            </item>
            <item xml:id="i-VtUrdonTwDH1fqf3KHbmQC">
              Riksdagen ställer sig bakom det som anförs i motionen om att
              Sverige inom EU ska verka för ett förbud mot försäljning av nya
              bilar som drivs med fossila bränslen efter 2025 och tillkännager
              detta för regeringen.
            </item>
            <item xml:id="i-BLvnSozdiGq8YsCvVWjVqt">
              Riksdagen ställer sig bakom det som anförs i motionen om att
              regeringen bör förtydliga för Trafikverket hur myndigheten ska
              arbeta med det första steget i fyrstegsprincipen, som består i
              att försöka lösa brister genom sänkt efterfrågan eller överflyttningar
              mellan trafikslag, och tillkännager detta för regeringen.
            </item>
            <item xml:id="i-EwsLhvYvJUXd2e7wxuAxFa">
              Riksdagen ställer sig bakom det som anförs i motionen om att
              regeringen bör anta ett kompletterande etappmål för hållbar stadsutveckling
              som innebär att framtida trafikökningar ska ske genom andra trafikslag
              än biltrafik och tillkännager detta för regeringen.
            </item>
            <item xml:id="i-44fzQZNqbtnYgn2gzTpv8t">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på ett stärkt
              regelverk och processer för samhällsplanering som minskar bilberoendet
              och tillkännager detta för regeringen.
            </item>
            <item xml:id="i-AcwFxmz5TCRJLKunYw1Vo9">
              Riksdagen ställer sig bakom det som anförs i motionen om att
              regeringen bör återkomma med förslag på ändringar i relevant lagstiftning
              för att möjliggöra för kommunerna att genom differentierad avgift
              på parkeringsplatser minska biltrafikens miljö- och klimatpåverkan,
              och detta tillkännager riksdagen för regeringen.
            </item>
            <item xml:id="i-HF489bXY6WNt37VXK6n15T">
              Riksdagen ställer sig bakom det som anförs i motionen om att
              regeringen bör ges i uppdrag att senast 2022 återkomma med förslag
              på ny lagstiftning som ger kommuner och regioner möjlighet att
              själva besluta om införande av trängselavgifter och deras utformning
              och tillkännager detta för regeringen.
            </item>
            <item xml:id="i-CBEcU1DQ7CY3JThLpN7ekK">
              Riksdagen ställer sig bakom det som anförs i motionen om att
              regeringen senast 2021 bör återkomma med förslag på lagstiftning
              som möjliggör för kommunerna att införa krav på gröna res- och
              transportplaner vid nyetableringar och större ombyggnationer och
              tillkännager detta för regeringen.
            </item>
            <item xml:id="i-CBpN2DkdvUVaL8UcCaLSVc">
              Riksdagen ställer sig bakom det som anförs i motionen om att
              det bör införas begränsande bestämmelser i plan- och bygglagen
              om detaljhandelsanläggningar i externa lägen och tillkännager
              detta för regeringen.
            </item>
            <item xml:id="i-TMxQpPvnmpZMKDK4wLyAuV">
              Riksdagen ställer sig bakom det som anförs i motionen om att
              regeringen bör återkomma med förslag på ändring i väglagen för
              att stärka cyklingens status i infrastrukturplaneringen och möjliggöra
              byggande av gång- och cykelvägar utan krav på allmän samfärdsel
              eller funktionellt samband med statlig väg, och detta tillkännager
              riksdagen för regeringen.
            </item>
            <item xml:id="i-QxTyBYBC1GJ4Yjj9GkULtZ">
              Riksdagen ställer sig bakom det som anförs i motionen om att
              cykeltrafikanternas framkomlighet alltid ska vara lika viktig
              att beakta som trafiksäkerheten för bilister vid byggande av två-plus-ett-vägar
              och tillkännager detta för regeringen.
            </item>
            <item xml:id="i-HQ6Y2PizyyY8goUVGmSsaN">
              Riksdagen ställer sig bakom det som anförs i motionen om att
              regeringen bör återkomma med förslag på styrmedel för att stimulera
              mobilitetstjänster som främjar ett minskat behov av att äga en
              egen bil samt ökar det hållbara resandet med kollektivtrafik och
              cykel och tillkännager detta för regeringen.
            </item>
            <item xml:id="i-79AjMFXxHimpa3Grd1LPrA">
              Riksdagen ställer sig bakom det som anförs i motionen om att
              regeringen senast 2021 bör återkomma med ett förslag till skyltning
              som tillåter undantag från rött ljus för cyklister vid högersväng
              och tillkännager detta för regeringen.
            </item>
            <item xml:id="i-8gi9QqqWpodKw3fVZMb27G">
              Riksdagen ställer sig bakom det som anförs i motionen om att
              Trafikverket senast 2022 bör få befogenhet att ställa krav på
              att tågoperatörer ska använda sig av tåg som kan medföra cyklar
              där behov finns och tillkännager detta för regeringen.
            </item>
            <item xml:id="i-9J1B7iBzkG7ZD2v4G9BaVM">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på nödvändiga
              regeländringar för ökad tillämpning av konvertering av fordon
              senast 2021 och tillkännager detta för regeringen.
            </item>
            <item xml:id="i-VPoSZw4C3Bjy5oixnyY6K3">
              Riksdagen ställer sig bakom det som anförs i motionen om att
              regeringen skyndsamt bör återkomma med förslag på avståndsbaserad
              vägslitageskatt på tung lastbilstrafik och tillkännager detta
              för regeringen.
            </item>
            <item xml:id="i-9mcteFq9LcGSZqPDAMxTVb">
              Riksdagen ställer sig bakom det som anförs i motionen om att
              en ny bashastighet på maximalt 40 km/h inom tätbebyggda områden
              bör införas och tillkännager detta för regeringen.
            </item>
            <item xml:id="i-5DFXKeUfp9WKRXBurCJVRb">
              Riksdagen ställer sig bakom det som anförs i motionen om att
              regeringen bör återkomma till riksdagen med förslag på åtgärder
              för att stärka tillgången till förnybara drivmedel i glesbygd
              och tillkännager detta för regeringen.
            </item>
            <item xml:id="i-H3W9am86bQW4oFoun8M1pj">
              Riksdagen ställer sig bakom det som anförs i motionen om att
              regeringen bör återkomma med förslag på kompensatoriska åtgärder
              för att ekonomiskt återföra medel till landsbygders omställning
              med anledning av höjda drivmedelsskatter och tillkännager detta
              för regeringen.
            </item>
          </list>
        </div>
        <div type="motContent">
          <head xml:id="i-XDqpQggaPwrG5NWAKbvWbK" type="h1">
            3 Bakgrund
          </head>
          <p xml:id="i-sx51r65VWC4drV45CMTdk">
            För att Sverige ska uppnå beslutade klimat- och miljömål är åtgärder
            för att minska transporternas negativa påverkan på dessa centrala.
            Transporter av personer och gods utgör ungefär en tredjedel av
            Sveriges totala utsläpp av växthusgaser, och över 90 procent av
            dessa kommer från vägtrafiken. Sverige har som mål att minska
            utsläppen av växthusgaser från transportsektorn med minst 70 procent
            mellan 2010 och 2030 samt att Sverige ska vara klimatneutralt
            till 2045. Uppföljningar visar dock att transportomställ­ningen
            går alltför långsamt för att vi ska nå våra mål.
          </p>
          <p xml:id="i-BpbZUiyiLnuELF1w4Dpmxb">
            Trafikprognoser pekar på fortsatt stora ökningar av gods- och
            persontransporter. För att utsläppen ska minska i nödvändig utsträckning
            för att vi ska nå 2030-målet krävs åtgärder inom de tre områdena
            energieffektiva och fossilfria fordon, förnybara driv­medel och
            transporteffektivt samhälle. Det räcker alltså inte att vi gör
            våra fordon energi­effektivare och övergår till förnybara drivmedel
            och el. Det krävs även åtgärder som gör vårt samhälle transporteffektivt.
            Med begreppet menas ett samhälle där trans­porter med energiintensiva
            trafikslag som personbil, lastbil och flyg minskar. Trafiken behöver
            minska och fler behöver välja alternativ till bil- och flygresor
            samt lastbils­transporter. Detta kan ske genom överflyttning av
            transporter, effektiviserade eller kortade transporter eller att
            transporter ersätts helt. Det kan t.ex. vara åtgärder som ger
            högre beläggningsgrad i fordon, förtätad bebyggelse, hemarbete
            vissa dagar och resfria möten. För att uppnå detta krävs att man
            med samhällsplanering och med styrmedel påverkar efterfrågan på
            resor och transporter, vilka transportsätt som väljs och hur långa
            sträckor vi reser och transporterar gods. En stor del av utmaningen
            består i att utveckla våra städer, som tidigare planerats utifrån
            bilismen, till en modern bebyggelse med större möjligheter till
            transporter med låga utsläpp.
          </p>
          <p xml:id="i-DSfep5EfKrnyxxe46Ah6fx">
            För att nå sektorsmålet för transportsektorn till 2030 krävs
            särskilt stort fokus på vägtransporterna.
          </p>
          <head xml:id="i-BqwjETM93tjvw3NjquAPQ2" type="h1">
            4 För att uppnå fossilfri transportsektor krävs ökad transporteffektivitet
            och förbättrad hänsyn till fördelningseffekter
          </head>
          <p xml:id="i-6XzSxEg3TvH8R3ifibxAGc">
            Transporternas klimatpåverkande utsläpp kan reduceras genom minskat
            trafikarbete, ökad energieffektivitet hos fordon och drivmedel
            eller minskad andel fossil energi. Kunskapsläget om hur transportsektorn
            ska kunna minska sina utsläpp i enlighet med uppsatta mål är gott
            då ett flertal utredningar och rapporter tagits fram i detta syfte.
            En viktig slutsats av dessa underlag är att styrmedel och åtgärder
            för omställningen på­verkar olika samhällsgrupper olika. Vänsterpartiet
            anser att det är av central betydelse för acceptansen att utformning
            och genomförande av styrmedel och åtgärder tar hänsyn till fördelningseffekter
            och utformas med klimaträttviseperspektiv.
          </p>
          <p xml:id="i-643XyqhbtweGdGs9ChFivy">
            För att Sverige ska nå uppsatta mål inom transportpolitiken måste
            enligt Vänster­partiet mer kraftfulla åtgärder genomföras för
            att öka transporteffektiviteten framför allt i våra städer och
            tätorter. En sådan inriktning kräver överflyttning av bil-, flyg-
            och lastbilstransporter till mer hållbara transportsätt, men även
            ökad beläggningsgrad i transporterna. På så sätt får vi person-
            och godstransporter med minskad energi­förbrukning och klimatpåverkan.
            Även i gles- och landsbygder finns potential för åtgärder för
            att stärka transporteffektiviteten men här behöver tyngdpunkten
            vara att stärka tillgången till alternativ till fossila drivmedel.
          </p>
          <p xml:id="i-Xz2iJF4LQeVKVTkDWkzrDe">
            Regeringen har under lång tid valt att inte prioritera åtgärder
            för ett mer transport­effektivt samhälle. Detta trots det omfattande
            empiriska underlaget för att det är ekono­miskt lönsamt och nödvändigt
            för klimatomställningen. I stället har regeringen i stor utsträckning
            fortsatt i gamla spår i transportpolitiken där stora anslag fortsatt
            går till nya vägprojekt och där anslag i stor utsträckning saknas
            för hållbara gods- och persontransporter.
          </p>
          <p xml:id="i-2GHUv2jjMwhtt436cRg3AZ">
            Med anledning av coronapandemin har vi kunnat skönja stora beteendeförändringar
            i världens städer. Inte minst i trafiken har detta blivit uppenbart.
            Efter ett halvår med fysisk distansering börjar människor uppskatta
            städer utan buller och luftföroreningar och vill sannolikt inte
            ha ett rakt återgående till hur det var innan pandemin. Krisen
            ger därmed en möjlighet att bygga mer hållbara städer där transporter
            och resor sker med minskad påverkan på miljö och klimat och med
            förbättrad folkhälsa. Med gröna investeringar och styrmedel för
            ett transporteffektivt samhälle stimuleras syssel­sättningen efter
            pandemin.
          </p>
          <p xml:id="i-WZv8VqhzzY2nZ3DJBvPm6q">
            I motionen föreslår Vänsterpartiet åtgärder med särskilt fokus
            på vägtrafiken för att uppnå ett transporteffektivt samhälle.
            Våra förslag för ökad och förbättrad kollektiv­trafik finns presenterade
            i motionen Ökad och förbättrad kollektivtrafik (2020/21:1312).
            Våra budgetsatsningar på dessa områden presenteras i motionen
            Utgiftsområde 22 Kommunikationer (2020/21:3195).
          </p>
          <head xml:id="i-NETVLLmW5cfSA4hJUAbgAY" type="h2">
            4.1 Klimatmålen ska vara målstyrande för vår infrastrukturplanering
          </head>
          <p xml:id="i-3kP3NSmueHJe99DHzD24Py">
            Vänsterpartiet har i likhet med Naturvårdsverket och miljöorganisationerna
            i många år uppmärksammat det orimliga med att vår infrastrukturplanering
            utgår från prognoser om ökad vägtrafik i stället för att vara
            styrd av riksdagens antagna klimatmål. En sådan planering möjliggör
            långsiktiga klimatförödande miljardinvesteringar i nya motorvägs­satsningar
            som Förbifart Stockholm och Tvärförbindelse Södertörn samt ny
            flygplats i Sälen. Vi välkomnar att regeringen nu äntligen uppmärksammat
            denna problematik i klimathandlingsplanen. Myndigheterna på området
            har nu i sin styrning och planering fått i uppdrag att verka för
            att etappmålet för inrikes transporter till 2030 ska nås. Regeringen
            har förtydligat att det transportpolitiska funktionsmålet (för
            att stärka tillgängligheten) i huvudsak behöver utvecklas inom
            ramen för hänsynsmålet (för trafiksäkerhet och miljökvalitetsmål)
            för att klimatmålet ska nås. Etappmålet för inrikes transporter
            till 2030 inom miljömålssystemet ska även utgöra ett nytt etappmål
            för det transportpolitiska hänsynsmålet. Detta är enligt Vänsterpartiets
            uppfattning bra för att berörda myndigheter också ska verka för
            att våra klimatmål uppfylls men säkerställer inte att nuvarande
            infrastrukturplanering 2018–2029 utformas med klimatmålen som
            ram och för ett transporteffektivt samhälle. Transportinfrastruktur
            som är beslutad men inte färdigbyggd bör ingå i omprövningen och
            planeringen bör så långt som möjligt modifieras för att sektorsmålet
            till 2030 ska nås. Regeringen bör genomföra en ompröv­ning av
            projekt inom nuvarande investeringsplaner för transportsystemet
            2018–2029 med utgångspunkten att klimatmålet för transportsektorn
            ska nås. Detta bör riksdagen ställa sig bakom och ge regeringen
            till känna.
          </p>
          <p xml:id="i-SuhdyeZCEaN8U2Sn5avphS">
            För att uppnå en transportplanering som är i enlighet med transportsektorns
            klimatmål 2030 och därmed för ett mer transporteffektivt samhälle
            krävs en mer målstyrd och mindre prognosstyrd planering. För att
            säkra klimatnyttan måste de samhällsekonomiska bedömningarna i
            mindre grad användas för att vikta klimatnyttan i monetära termer
            och mer söka de mest kostnadseffektiva alternativen för att stärka
            tillgängligheten inom klimatmålets ram, vilket konstateras i Naturvårdsverkets
            pm Styrmedel för ett transporteffektivt samhälle (2018). Regeringen
            bör tillse att de samhällsekonomiska bedömningarna vid transportinfrastrukturplaneringen
            i mindre grad ska användas för att vikta klimatnyttan i monetära
            termer och mer söka de mest kostnadseffektiva alternativen för
            att utveckla tillgängligheten inom ramen för transportsektorns
            klimatmål till 2030. Detta bör riksdagen ställa sig bakom och
            ge regeringen till känna.
          </p>
          <head xml:id="i-My4QgqdXfoPEDctU9eer9T" type="h2">
            4.2 Tidsbestämd handlingsplan för att nå fossilfria transporter
            senast 2035
          </head>
          <p xml:id="i-9tLZ7G5LRu8rTRrq7gQgWE">
            Sverige har mål om nettonollutsläpp till 2045, vilket innebär
            att utsläppen från transportsektorn kommer att behöva vara noll
            senast detta år. Målet om 70 procent minskade utsläpp till 2030
            inom transportsektorn är ett etappmål. Regeringen presen­terade
            i april 2018 vad de kallar ”en handlingsplan för fossilfria transporter
            och elektrifiering” som en del av skrivelsen En klimatstrategi
            för Sverige. Klimatpolitiska rådet konstaterar att handlingsplanen
            till största delen är en samlad beskrivning av redan fattade beslut
            och tillsatta utredningar och att den inte ger några detaljer
            om vilka åtgärder som behöver vidtas för att skärpa styrningen
            på transportområdet.
          </p>
          <p xml:id="i-BnaL9kb6PVe8DrzCcnd6ZM">
            Klimatpolitiska rådet rekommenderar regeringen att formulera
            ett entydigt mål om fossilfria transporter senast 2045 tillsammans
            med en tidsplan med tydliga beslut för att nå dit. Regeringen
            har valt att inte följa Klimatpolitiska rådets rekommendation
            och har i stället tillsatt en utredning för att bl.a. föreslå
            när fossila drivmedel ska vara utfasade. Vänsterpartiet delar
            Klimatpolitiska rådets bedömning och anser att det är nödvändigt
            med en tidsbestämd handlingsplan med åtgärder för att i tid uppnå
            2030-målet inom sektorn samt fossilfria transporter. Vänsterpartiet
            anser att Sverige bör nå nollutsläpp senast 2040 i samtliga sektorer
            i samhället och anser i enlighet med en sådan inriktning att transportsektorn
            bör vara fossilfri senast 2035. Regeringen ska senast 2021 åter­komma
            till riksdagen med en tidsbestämd handlingsplan med åtgärder för
            att nå fossilfria transporter senast 2035. Detta bör riksdagen
            ställa sig bakom och ge regeringen till känna.
          </p>
          <head xml:id="i-MEHCDHQ18Le6Hy8bKcEvy1" type="h2">
            4.3 Inför stoppdatum för fossila drivmedel 2035
          </head>
          <p xml:id="i-SyquRjHNkSA5vtgd3xxmDn">
            Klimatpolitiska rådet rekommenderar att ett stoppdatum införs
            för försäljning av fossila drivmedel. Man anser att det är väsentligt
            att färdriktningen, slutmålet och tidsramen för omställningen
            till fossilfria transporter framgår tydligt för såväl privata
            investerare som statliga myndigheter och andra som har i uppdrag
            att genomföra politiken. Detsamma gäller för enskilda konsumenter.
            Tydlig information om vilka drivmedel som kommer att vara tillgängliga
            i framtiden är viktig för att kunna fatta beslut om att köpa en
            ny bil under de närmaste åren. Det är också viktigt i ett längre
            perspektiv, för tillgången och priserna på användbara begagnade
            fordon. Därför anser Klimatpoliska rådet att ett formellt slutdatum
            bör slås fast för försäljningen av fossila drivmedel och att det
            bör omfatta såväl vägtransporter som arbetsmaskiner. Vänsterpartiet
            delar Klimatpolitiska rådets uppfattning om behovet av att införa
            stoppdatum för försäljning av fossila drivmedel men anser inte
            att frågan om ett stoppdatum i alla delar behöver utredas.
          </p>
          <p xml:id="i-WVcHaqPYy23kdNQT1Dk2xj">
            Klimatkrisen kräver tydlig inriktning och målsättning nu. Vi
            menar att stoppdatum redan nu politiskt kan beslutas och att övriga
            delar i förslaget som teknisk utformning och eventuella undantag
            bör utredas. Sverige ska införa stoppdatum till år 2035 för försäljning
            av fossila drivmedel. Detta bör riksdagen ställa sig bakom och
            ge regeringen till känna.
          </p>
          <head xml:id="i-H6gZA87EJzsSJRDWsBxd3V" type="h2">
            4.4 Inför förbud mot nybilsförsäljning av fossildrivna bilar
            efter 2025
          </head>
          <p xml:id="i-34UArLKtVpj2zHZvNBB5UD">
            För att Sverige ska kunna genomföra en omställning till fossilfria
            vägtransporter behövs ytterligare åtgärder i närtid. I en rad
            europeiska länder diskuteras och förbereds förbud mot nyförsäljning
            av bilar som är drivna med bensin eller diesel. Vänsterpartiet
            anser att det är hög tid även för Sverige att ansluta sig till
            en sådan målsättning. Det skulle även ge goda förutsättningar
            att utveckla en modern fordonsindustri i vårt land med en sådan
            tydlig målsättning. Även Klimatpolitiska rådet anser att ett stoppdatum
            för försäljning av fossila drivmedel kan kompletteras med att
            i närtid införa ett formellt krav om att nya bilar som säljs ska
            kunna drivas på ett fossilfritt drivmedel (inklusive el) eller
            på ett bränsle med hög inblandning av biodrivmedel. Regeringen
            väljer även i denna fråga i klimathandlingsplanen att utreda och
            tar sikte på ett förbud först 2030. Vänsterpartiet anser att ett
            sådant förbud ligger för sent för att Sverige ska kunna reducera
            utsläppen med 70 procent inom transportsektorn till 2030. Sverige
            ska införa ett förbud mot försäljning av nya bilar som drivs med
            fossila bränslen efter 2025. Detta bör riksdagen ställa sig bakom
            och ge regeringen till känna.
          </p>
          <p xml:id="i-Syaht1y88x5SwJrnYiBFf4">
            Sverige ska inom EU verka för ett förbud mot försäljning av nya
            bilar som drivs med fossila bränslen efter 2025. Detta bör riksdagen
            ställa sig bakom och ge regeringen till känna.
          </p>
          <head xml:id="i-AP9EMjBSQpERn3cD79t5k6" type="h2">
            4.5 Prioritera kostnadseffektiva åtgärder med låg klimatpåverkan
            – tillämpa fyrstegsprincipen
          </head>
          <p xml:id="i-2CQKqV6eyFmGvtokad3jJz">
            För att utsläppen av växthusgaser ska minska i nödvändig takt
            i enlighet med våra klimatmål krävs att fyrstegsprincipen tillämpas
            för ett transporteffektivt samhälle. Att fyrstegsprincipen till
            fullo tillämpas för ett trafikslagsövergripande arbetssätt är
            en förutsättning för att nå effektiva och hållbara transporter.
            Detta är en central hörnsten i bygget för att Sverige till 2030
            ska nå mål om att minska transportsektorns utsläpp med 70 procent
            jämfört med 2010. Principen innebär att möjliga förbättringar
            i transport­systemet ska prövas stegvis enligt följande:
          </p>
          <list style="ol">
            <item xml:id="i-UJsvUPHV1uLecidQAfmdoA">
              Det första steget innebär att överväga åtgärder som kan påverka
              transportefterfrågan och val av transportsätt.
            </item>
            <item xml:id="i-XGUWSmoyaqjUqpcyxgt5Ng">
              Det andra steget innebär att överväga åtgärder som medför ett
              mer effektivt utnyttjande av befintlig infrastruktur.
            </item>
            <item xml:id="i-CUHPqyF8c8YGVXjGQi9xdU">
              Det tredje steget innebär att vid behov överväga begränsade ombyggnationer.
            </item>
            <item xml:id="i-RhELJN6cMRCi82rE9hRWAo">
              Det fjärde steget innebär att, om behovet inte kan tillgodoses
              i de tre tidigare stegen, överväga nyinvesteringar eller större
              ombyggnadsåtgärder.
            </item>
          </list>
          <p xml:id="i-KgJHxPdHbtCk4hmuy9Rkvq">
            Riksrevisionen har i rapporten Fyrstegsprincipen inom planeringen
            av transport­infrastruktur – tillämpas den på avsett sätt? (RiR
            2018:30) konstaterat att steg 1- och steg 2-åtgärder vidtas i
            alltför låg utsträckning för att åtgärda brister i vår infrastruktur.
            Det försvårar Sveriges möjligheter att ekonomiskt effektivt uppnå
            ett transportsystem som är klimat- och miljömässigt hållbart.
            Vänsterpartiet har under lång tid uppmärk­sammat dessa brister.
            I juni 2019 tillkännagav riksdagen för regeringen, m.a.a. motion
            från bl.a. Vänsterpartiet, att åtgärder behöver vidtas för att
            fyrstegsprincipen ska tillämpas. Regeringen har sedan i propositionen
            En samlad politik för klimatet – klimat­politisk handlingsplan
            (prop. 2019/20:65) aviserat att den i större utsträckning ska
            prioritera kostnadseffektiva åtgärder som påverkar transportefterfrågan
            och val av transportsätt (steg 1) samt åtgärder som medför ett
            mer effektivt nyttjande av befintlig infrastruktur (steg 2). I
            regeringens uppdrag till Trafikverket, i juni 2020, att ta fram
            inriktningsunderlag inför transportinfrastrukturplanering för
            en ny planperiod upprepar regeringen att man har denna avsikt.
            Hittills har dock inte regeringen vidtagit konkreta åtgärder för
            att säkerställa fyrstegsprincipens genomslag och för att stimulera
            fler steg 1- och steg 2-åtgärder i våra kommuner och regioner.
          </p>
          <p xml:id="i-DLoZwAegPuG4EohhaA5Q1">
            Det finns få steg 1-åtgärder i fyrstegsprincipen som Trafikverket
            råder över. Det är i huvudsak regeringen, kommunerna och regionerna
            som ansvarar för att genomföra steg 1-åtgärder som kan gälla t.ex.
            skatter, avgifter och informationsinsatser. Regeringen bör förtydliga
            för Trafikverket hur myndigheten ska arbeta med det första steget
            i fyrstegsprincipen, som består i att försöka lösa brister genom
            sänkt efterfrågan eller överflyttningar mellan trafikslag. Detta
            bör riksdagen ställa sig bakom och ge regeringen till känna.
          </p>
          <head xml:id="i-6CyQzNrSDpxiCWt4sqfLNq" type="h2">
            4.6 Inför satsning på Hållbara, jämlika och transporteffektiva
            städer
          </head>
          <p xml:id="i-zEmLVnNsXiMXtsi4CC6iH">
            Vänsterpartiet menar att nuvarande kris också ger möjligheter.
            Med coronapandemin, som slagit hårt mot världens städer, har stora
            beteendeförändringar varit nödvändiga. Under pandemin har människor
            runt om i världen kunnat erfara hur ett liv också kan levas. Plötsligt
            går luften att andas, fågelkvitter hörs i våra städer, människor
            slipper slösa bort timmar i ringlande bilköer och bergen kan för
            första gången på länge skönjas utanför stadsgränsen. Ledarna för
            många större städer har lovat sina medborgare att återstarten
            efter corona inte ska bli en återgång till trafikinfernon och
            luftföroreningar. I städer som Milano, Rom, London, Paris och
            Barcelona har miltals med bilväg gjorts om till gång- och cykelvägar.
            I Paris har nio långa cykelstråk från förorter in till city börjat
            byggas. Milano är i full färd med att skapa 35 km gång- och cykelväg,
            sannolikt den största konverteringen av bilstråk till gång- och
            cykelväg. New York, Seattle och London är exempel på städer där
            trottoarer har byggts eller vidgats för att underlätta för gående
            samt minska risken för trängsel och smittspridning. Parkeringsplatser
            har tagits bort; bland annat Paris har beslutat att ta bort 72
            procent av parkeringsytan till förmån för annat. Städer som Milano,
            Bryssel och Paris har infört sänkt bashastighet i stads­kärnorna.
            Inför lättandet på coronarestriktionerna i början av maj lanserade
            London enligt The Guardian en av världens största bilfria zoner.
          </p>
          <p xml:id="i-YTN2s1xhV7quDVnkbtcERi">
            Sverige har stor potential att följa denna globala trend och
            bygga transporteffektiva städer som minskar utsläppen och stärker
            jämlikheten. Genom konsekventa satsningar som minskar utrymmet
            för bilismen, och därmed de med högst inkomster, kan vi ge förutsättningar
            för en mer jämlik tillgång till det offentliga rummet och allas
            rätt till tillgängligt hållbart resande. Detta kommer att gynna
            alla invånare i samhället, men i synnerhet arbetarklass och låginkomsttagare,
            grupper som idag drabbas värst av utsläpp och buller. Det ger
            oss möjlighet att bygga moderna städer som minskar bilberoendet
            och ger barn och vuxna, oberoende av inkomst, goda möjligheter
            att ta sig till arbete och aktiviteter i en miljö utan luftföroreningsproblem
            och med låg klimatpåverkan. Genom att skapa ekologiskt och socialt
            hållbara, jämlika och transporteffektiva lösningar i våra städer
            kan vi minska utsläppen av växthusgaser, bidra till bättre folkhälsa
            och överlag bättre liv för miljontals människor. Vi vill genom
            satsningen Hållbara, jämlika och transporteffektiva städer ge
            ökat utrymme efter coronapandemin för människor att gå, cykla,
            dela tillgång på bil istället för att äga egen samt resa kollektivt.
            Det är satsningar som gynnar de ekonomiskt mest utsatta och minskar
            klimatutsläppen. Med vår satsning vill vi även frigöra utrymme
            i städerna för att stärka allmänhetens tillgång till lokaler och
            investera i åtgärder för att lokalerna ska bli energisnåla och
            ha låg klimatpåverkan.
          </p>
          <p xml:id="i-CfZTLcodvnQc3HtAwCL2kJ">
            Vi föreslår därför satsningen Hållbara, jämlika och transporteffektiva
            städer (motion 2020/21:3195 Utgiftsområde 22 Kommunikationer)
            för att med statlig medfinansiering stödja kommuner genom följande:
          </p>
          <list style="ul">
            <item xml:id="i-9GZErZS1ehzNMg7aQUerGQ">
              Utbyggnad av gång- och cykelbanor. Detta kan göras antingen som
              tillfälliga s k pop-up eller permanenta.
            </item>
            <item xml:id="i-Gq4NvVH5v8Vr9bwweNZbtG">
              Omdaning av parkeringsplatser till grönområden enligt principen
              om nature based solutions alternativt områden för gång, cykel
              och kollektivtrafik.
            </item>
            <item xml:id="i-JW21csxsAkZBT3ubtGKxVe">
              Stöd till cykelpooler, bilpooler/bildelning genom gratis parkering,
              informationsinsatser, erbjudande till anställda.
            </item>
            <item xml:id="i-H7A1ckHRna6zWjZRvBnqKb">
              Stöd till bilfria städer/områden. Stöd ska kunna ges till ombyggnad,
              skyltning, informationsinsatser.
            </item>
            <item xml:id="i-SspXQ2cL7urj2trpL1o5Zk">
              Smarta och hållbara urbana godstransportlösningar. Upprättande
              av smarta logistikcenter, it-lösningar för koordinering av transporter.
            </item>
            <item xml:id="i-AdYE5pYRDCCjZKTZWkHF88">
              Stöd till intelligenta trafikljus för att motverka köbildning/folksamlingar
              vid övergångsställen. Stöd till inköp av it-system och nya trafikljus.
            </item>
            <item xml:id="i-Kgqweng4paW9qynoyHejyN">
              Ombyggnad av kontor till bostäder eller andra lokaler för allmänt
              nyttjande. När distansarbetet ökar minskar i förekommande fall
              behovet av kontor. Många kontor ligger i centrala lägen och har
              hög attraktivitet som bostäder, alt allmänna lokaler som förskolor,
              skolor, äldreboenden och annan offentlig service. Stöd ges till
              ombyggnation av kontor till bostäder och allmänna lokaler.Anta
              ett nytt kompletterande etappmål för framtida trafikökningar i
              städerna
            </item>
          </list>
          <p xml:id="i-AivFCavkX4TTB9Ch4ihNj5">
            Regeringen beslutade 2018 om ett nytt etappmål i våra nationella
            miljökvalitetsmål för hållbart resande i städer. Målet är att
            andelen persontransporter med kollektivtrafik, cykel och gång
            i Sverige ska vara minst 25 procent 2025, uttryckt i personkilometer,
            i riktning mot att på sikt fördubbla andelen för gång-, cykel-
            och kollektivtrafik. Vänster­partiet välkomnar ett sådant etappmål
            då det stärker arbetet för ett transporteffektivt samhälle. Men
            etappmålet behöver kompletteras då dess målsättning inte med nödvändighet
            leder till att transporternas energianvändning och klimatpåverkan
            minskar. Befolkningsökningen medför ökad efterfrågan på persontransporter
            och Naturvårdsverket bedömer i Styrmedel för ett transporteffektivt
            samhälle (2018) att en rimlig målsättning bör vara att dessa transporter
            bör ske genom kollektiv-, gång- och cykeltrafik, och inte genom
            ökning av biltrafik. Vänsterpartiet delar denna bedömning och
            en sådan inriktning föreslogs redan i betänkandet Fossilfrihet
            på väg (SOU 2013:84). Norge har redan ett liknande mål med innebörden
            att biltrafiken inte ska öka i norska städer. Vancouverregionen
            och Köpenhamn är andra platser som arbetar med liknande inriktning.
          </p>
          <p xml:id="i-KDB6wcZSmUcPoaVdiMYat3">
            Regeringen bör anta ett kompletterande etappmål för hållbar stadsutveckling
            innebärande att framtida trafikökningar ska ske genom andra trafikslag
            än biltrafik. Detta bör riksdagen ställa sig bakom och ge regeringen
            till känna.
          </p>
          <head xml:id="i-Ya2xuKsQEH7W7FRpVvFNUz" type="h2">
            4.8 Minska bilberoendet i tätorter
          </head>
          <p xml:id="i-P1ynehsQtVc722mgVnwHnX">
            Klimatpolitiska rådet uppmärksammar 2020 behovet av en transportplanering
            som ur ett bredare perspektiv integrerar administrativa, ekonomiska
            och informativa styrmedel. En integrerad transportplanering skulle
            bl.a. skapa bättre förutsättningar att begränsa till­växten i
            transportefterfrågan och bryta bilberoendet i tätorterna. I regeringens
            klimat­politiska handlingsplan föreslås inga nya åtgärder för
            denna inriktning. Detta trots att ungefär 80 procent av bilresorna
            i våra städer och tätorter är kortare än 4–5 kilometer. Den genomsnittliga
            bilen används i dag också ineffektivt med låg beläggningsgrad
            och står parkerad 90 procent av tiden. Regeringen bör senast 2021
            återkomma med förslag på stärkt regelverk och processer för samhällsplanering
            som minskar bilberoendet. Detta bör riksdagen ställa sig bakom
            och ge regeringen till känna.
          </p>
          <head xml:id="i-4sHPzZShT8Ftq5SdoYhcvR" type="h2">
            4.9 Möjliggör för kommunerna att differentiera parkeringsavgifter
          </head>
          <p xml:id="i-JjDMA2Htqj8qCru41KmcxD">
            Den fysiska planeringen och hur marken används har stor betydelse
            för hur våra resor och transporter kommer att utvecklas. Genom
            att använda parkeringsavgifter som styr­medel kan miljö- och klimatpåverkan
            från biltrafiken minskas genom att man t.ex. differentierar avgiften
            på parkeringsplatser utifrån fordonens miljöegenskaper. Tyskland
            har genom en bildelningslag möjliggjort att kommuner även kan
            sänka eller ta bort parkeringsavgiften för exempelvis fordon i
            bilpooler eller andra delningstjänster. För att kommunerna ska
            kunna använda parkeringsavgifterna som ett redskap för transport­effektivare
            tätorter krävs dock förändringar i lagstiftningen. För kommunerna
            handlar det bl.a. om lagen om rätt för kommun att ta ut avgift
            för vissa upplåtelser av offentlig plats m.m.
          </p>
          <p xml:id="i-Q2XJciL5hacyopqXy7CEcV">
            Regeringen bör återkomma med förslag på ändringar i relevant
            lagstiftning för att möjliggöra för kommunerna att genom differentierad
            avgift på parkeringsplatser minska biltrafikens miljö- och klimatpåverkan.
            Detta bör riksdagen ställa sig bakom och ge regeringen till känna.
          </p>
          <head xml:id="i-Y9MyUQ5uTNi1V11cgkS8ds" type="h2">
            4.10 Ge kommuner och regioner rätt att besluta om trängselavgifter
          </head>
          <p xml:id="i-BJw4tULmCPe863zBvoEcLW">
            Den intensiva privatbilismen i våra större städer är ett betydligt
            större hot mot miljön än biltrafik i våra landsbygder. Större
            städers miljö- och klimatpåverkan från transporter kan t.ex. åtgärdas
            med hjälp av trängselavgifter och stora satsningar på en förbättrad
            kollektiv- och cykeltrafik.
          </p>
          <p xml:id="i-CLFDfnnnKDtHwvTZJbcU9U">
            Vänsterpartiet välkomnade införandet av trängselskatt i Göteborg
            2013 och ser behov av ytterligare åtgärder för att stärka trängselavgifter
            som styrmedel. En kommun kan i dag inte själv bestämma om att
            införa trängselavgift. Vi anser att kommuner och regioner själva
            bör få avgöra om de vill införa trängselavgift samt hur intäkterna
            ska användas. De av riksdagen och staten redan fattade besluten
            och ingångna avtalen gällande redan införda trängselskatter i
            Stockholm och Göteborg ska inte beröras av ny lagstiftning. Regeringen
            bör ges i uppdrag att senast 2022 återkomma med förslag på ny
            lagstiftning som ger kommuner och regioner möjlighet att själva
            besluta om införande av trängselavgifter och deras utformning.
            Detta bör riksdagen ställa sig bakom och ge regeringen till känna.
          </p>
          <head xml:id="i-2QnqXFSrKUJRQD3f6EGVZN" type="h2">
            4.11 Inför gröna res- och transportplaner
          </head>
          <p xml:id="i-GeM5oWJ4HrKa5UtnpfUa9Z">
            Gröna res- och transportplaner innebär att t.ex. arbetsgivare,
            byggherrar och fastighets­ägare tar ett helhetsgrepp om att resandet
            och godsleveranserna till och från den egna verksamheten ska bli
            mer hållbara. Det har både i Sverige och internationellt visat
            sig vara ett sätt att minska bil- och lastbilstrafiken till och
            från en verksamhet. Utvärde­ringar av införda gröna resplaner
            visar på goda effekter i form av exempelvis minskat bilresande
            och friskare personal. Det kan sålunda fungera som ett effektivt
            styrmedel för att binda samman trafikplanering med stadsplanering
            för hållbara resor och gods­leveranser med låg klimatpåverkan.
          </p>
          <p xml:id="i-QKMrFDws5npG3uoJf4zqi4">
            I dag finns dock inga möjligheter för kommuner att ställa krav
            på att transportplaner upprättas vid nyetableringar. Redan i utredningen
            Bilen, biffen och bostaden (SOU 2005:51) föreslås att kommuner
            ska få denna möjlighet och det nämns ett antal exempel som skulle
            kunna ingå i en transportplan, bl.a. tillgänglighet till kollektivtrafik,
            säkra cykelparkeringar och resepolicy.
          </p>
          <p xml:id="i-G38EYvCYeJ76Xg9nExDZeS">
            I Strategisk plan för omställning av transportsektorn till fossilfrihet
            (2017), som ett stort antal myndigheter tagit fram på regeringens
            uppdrag, föreslås att möjligheten till en lagstadgad rätt för
            kommuner att införa krav på gröna res- och transportplaner utreds.
          </p>
          <p xml:id="i-RFa3yN753GC9xsiG73sKK9">
            Regeringen aviserade i budgetpropositionen för 2017 en översyn
            om lagstadgad rätt för kommuner att införa krav på transportplaner
            i samband med nyetableringar. Betän­kandet Bebyggelse- och transportplanering
            för hållbar stadsutveckling av utredningen Samordning för bostadsbyggande
            presenterades 2019. Den konstaterar att fördelarna överväger för
            att införa krav på transportplaner. Även Klimatpolitiska rådet
            föreslår i sin rapport 2019 att kommunerna ges rätt att ställa
            krav på s.k. gröna transportplaner från exploatörer, verksamhetsutövare
            och fastighetsägare vid nyetablering eller väsent­ligt ändrad
            verksamhet. Klimatpolitiska rådet menar att detta kan ske genom
            ett samlat paket av stimulanser och åtgärder för att uppmuntra
            anställda och kunder att resa mer hållbart. Trots detta föreslår
            regeringen i klimathandlingsplanen inga konkreta åtgärder för
            att införa gröna transportplaner och därmed stärka kommunernas
            mandat och redskap för att främja fossilfria transporter.
          </p>
          <p xml:id="i-Af1FaW3tcSxAed1Y5Pziin">
            Vänsterpartiet har under många år föreslagit att kommunerna ska
            ges möjlighet att ställa krav på transportplaner för att få mer
            hållbara resor och transporter. Vi ser betydande vinster i form
            av lokala utsläppsminskningar med att införa gröna transport­planer.
            Då regeringen ännu inte kommit med något konkret förslag på området,
            trots att ett flertal rapporter och utredningar lyft förslaget,
            ser vi behov av att riksdagen gör ett tillkännagivande i frågan
            så att det inte riskerar att skjutas upp ytterligare.
          </p>
          <p xml:id="i-WzfP7GcbwMcceP8xgHoHyp">
            Regeringen bör senast 2021 återkomma med förslag på lagstiftning
            som möjliggör för kommunerna att införa krav på gröna res- och
            transportplaner vid nyetableringar och större ombyggnationer.
            Detta bör riksdagen ställa sig bakom och ge regeringen till känna.
          </p>
          <head xml:id="i-C8LbFPisMX2uGb4h4yY5Wc" type="h2">
            4.12 Begränsa externa köpcentrum
          </head>
          <p xml:id="i-6xsjC5EvgGkNi7RXUZ8cSi">
            Etableringen av externa köpcentrum är en miljöfråga, en jämlikhetsfråga
            och en jämställdhetsfråga. Det är de utan bil som drabbas medan
            bilägarna, som till över­vägande del är män, ökar sin tillgänglighet.
            Bland dem som inte har bil finns ett stort antal kvinnor men även
            låginkomsttagare, personer med funktionsnedsättning och äldre.
            Införande av externa handelscentrum kring våra städer bidrar till
            en infrastruktur som varken är jämställd eller jämlik. Det är
            en utveckling som sker på mindre orters och stadskärnors bekostnad
            där centrumhandel och mindre butiker konkurreras ut med ökat resande
            som följd. Ur ett jämställdhetsperspektiv drabbas kvinnor i större
            utsträckning när den bostadsnära servicen försämras eller, som
            på många platser, försvinner helt. Tillgängligheten till köpcentrum
            med långa öppettider och en lockande miljö riskerar dessutom att
            öka konsumtionen och gör handlande till ett tidsfördriv i stället
            för en nödvändighet.
          </p>
          <p xml:id="i-VFC7Hqn2VQbM35ProW7p3Q">
            Kommuner saknar ofta samordning och övergripande konsekvensutredningar
            för handelns utveckling. Alla kommuner är dock skyldiga att verka
            för de nationella miljö­målen om god luft, god bebyggd miljö och
            begränsad klimatpåverkan. Kommun och länsstyrelse ska också se
            till att inblandade kommuner samråder inför beslut som får konsekvenser
            för grannkommunerna. Ur ett miljö- och klimatperspektiv är det
            inte hållbart att etablera verksamheter som bygger på bilen som
            transportmedel. Vi behöver i stället skapa verksamheter som minskar
            de fossila utsläppen, vilket främst kan ske genom mindre bilåkande
            samtidigt som inte minst de kollektiva lösningarnas andel av transporterna
            ökar. Externa affärscentrum medför alltså att fler stimuleras
            att använda bilen och att resorna blir allt längre. Det i sin
            tur medför ökad miljöbelastning med buller, resursförbrukning,
            barriäreffekter från nya vägar, ökad energiförbrukning och utsläpp
            av hälso- och klimatstörande ämnen.
          </p>
          <p xml:id="i-6R3nEtANLiEPWzSrgiQDrG">
            Det numera nedlagda Glesbygdsverket gjorde en sammanställning
            som visade att utbyggnad av externhandel är en viktig orsak till
            att allt fler affärer stänger både i städer och på landsbygderna.
            Verket krävde därför ett tillfälligt stopp för utbyggnaden. De
            befintliga stadskärnorna bör utvecklas hållbart och transportsnålt.
            Det bör införas begränsande bestämmelser i plan- och bygglagen
            rörande detaljhandelsanläggningar i externa lägen. Detta bör riksdagen
            ställa sig bakom och ge regeringen till känna.
          </p>
          <head xml:id="i-9MPBv8suQZwzVjyg1z5NF6" type="h2">
            4.13 Ändra väglagen för att möjliggöra fler cykelstråk
          </head>
          <p xml:id="i-N1EyQNoLEN8R5cnttJctMp">
            Ett hinder för ökad cykling är myndigheternas tolkning av väglagen
            och anläggningslagen som tolkas som att gång- och cykelväg endast
            får byggas om den är i anslutning till allmän väg. Enligt den
            tolkningen får alltså cykelled inte byggas om den inte ligger
            i närheten av och har ett funktionellt samband med en statlig
            väg för allmän samfärdsel. Enligt väglagen måste också en väg
            i dag vara en väg för ”allmän sam­färdsel”, vilket innebär att
            alla trafikslag ska kunna köra där, inte minst bilen. Att bygga
            separata cykelvägar – som inte är i anslutning till bilväg – har
            tolkats som i strid med principen om allmän samfärdsel eller funktionellt
            samband med bilväg. Det finns därför stort behov av att tydliggöra
            lagstiftningen så att gång- och cykelvägar ska kunna byggas separat.
            Det finns flera exempel på att regioner har velat finansiera cykelvägar
            men förhindrats att göra så p.g.a. lagstiftningen. När cykelvägar
            inte definieras som allmän väg skapas också problem med ägandeskapet
            av den färdiga cykelvägen. Det blir t.ex. otydligt vem som ansvarar
            för drift och underhåll av den färdiga cykelvägen. Denna problematik
            kan säkert spåras till väglagens tillkomst för nästan 50 år sedan
            då cykelns status som ett färdmedel och del i infrastrukturplanering
            i praktiken var obefintlig. Även om väglagen reviderats ett antal
            gånger är det uppenbart att ändringar skyndsamt måste göras för
            att tydliggöra cyklingens status i infrastrukturplaneringen. I
            Tyskland har man löst liknande utmaningar med skapandet av vägtypen
            ”regional snabbcykelväg” (Radschnellweg).
          </p>
          <p xml:id="i-NMecwP441aNUhbmywTGdUD">
            Vänsterpartiet anser att väglagen bör ändras genom att begreppet
            funktionellt samband omtolkas så att det tydliggörs att gång-
            och cykelväg kan byggas oavsett koppling till väg för allmän samfärdsel
            samt att ansvaret för drift och underhåll av färdiga gång- och
            cykelvägar ska tydliggöras.
          </p>
          <p xml:id="i-Mg6GwbWXois8tn4yjd7x2i">
            Regeringen bör återkomma med förslag på ändring i väglagen för
            att stärka cyklingens status i infrastrukturplaneringen och möjliggöra
            byggande av gång- och cykelvägar utan krav på allmän samfärdsel
            eller funktionellt samband med statlig väg. Detta bör riksdagen
            ställa sig bakom och ge regeringen till känna.
          </p>
          <head xml:id="i-H5fC79qjWQZZLhjffYd82s" type="h2">
            4.14 Säker och framkomlig cykelinfrastruktur vid två-plus-ett-vägar
          </head>
          <p xml:id="i-KJimvtbqwQLF4hZhR96eMs">
            Staten har ett delat ansvar med kommuner för att bidra till att
            det skapas cykelnät som knyter ihop kommuner. Det är därför nödvändigt
            att staten uppmärksammar cykel­trafikens behov vid anläggande
            av vägar. Trafikverket behöver t.ex. en tydligare gräns­dragning
            för när investering ska göras i cykelinfrastruktur vid dragningen
            av två-plus-ett-vägarnas utbyggnad.
          </p>
          <p xml:id="i-KQ56NtCVqK1GKMDfW5CTsW">
            En två-plus-ett-väg är ett exempel på mötesseparering och innebär
            två körfält i ena riktningen och ett körfält i andra riktningen.
            Dessa vägar har ett flertal fördelar men innebär ofta försämrad
            framkomlighet för cyklister. Vid byggande av två-plus-ett-vägar
            bör alltid cykeltrafikanternas framkomlighet vara lika viktig
            att beakta som trafik­säkerheten för bilister. Därför behöver
            riktlinjerna till Trafikverket göras tydligare gällande när insatser
            ska göras för att åtgärda saknade cykellänkar i och med anläggande
            av två-plus-ett-väg.
          </p>
          <p xml:id="i-DoChv9kzEMxHp61WkKFSLT">
            Cykeltrafikanternas framkomlighet ska alltid vara lika viktig
            att beakta som trafiksäkerheten för bilister vid byggande av två-plus-ett-vägar.
            Detta bör riksdagen ställa sig bakom och ge regeringen till känna.
          </p>
          <head xml:id="i-QUisPw1szMo5ed3Zx2JaoX" type="h2">
            4.15 Stöd för mobilitetstjänster som ökar hållbart resande med
            cykel
          </head>
          <p xml:id="i-RkiJgpUPCDHT59Ngm4ytSF">
            Det sker en snabb utveckling av mobilitetstjänster med digitalisering
            och delnings­ekonomi som starka drivkrafter. Transport som tjänst
            brukar beskrivas som en samlad tjänst där användarens olika behov
            av transport samlas hos en och samma leverantör. Transporttjänsterna
            utförs av olika leverantörer men samordnas i ett gemensamt system.
            Resenärens aktuella behov står i centrum och kollektivtrafiken
            är en central aktör, men även bilpooler och hyrcykel är viktiga
            delar. Dessa nya mobilitetstjänster kan bidra till ökad valfrihet
            och minskat behov av att äga en egen bil, särskilt i större städer
            och storstadsregioner. Dessa mobilitetstjänster är exempel på
            lämpliga steg 1- och steg 2-åtgärder och borde vara en del i vår
            nationella transportinfrastrukturplanering med möjlighet till
            statlig medfinansiering.
          </p>
          <p xml:id="i-RiDGRVCKK4pVXLCASDKjYh">
            Regeringen bör återkomma med förslag på styrmedel för att stimulera
            mobilitets­tjänster som främjar minskat behov av att äga egen
            bil samt ökar det hållbara resandet med kollektivtrafik och cykel.
            Detta bör riksdagen ställa sig bakom och ge regeringen till känna.
          </p>
          <head xml:id="i-6vbRx1eGWW5VXm3Kt46kJn" type="h2">
            4.16 Möjliggör för cyklister att svänga höger vid rött
          </head>
          <p xml:id="i-4sPbGCpR83kZuLJdeq46iw">
            Ett sätt att underlätta för cykling är att tillåta högersväng
            även när trafikljuset visar rött. Detta tillämpas i många städer
            i Europa, bl.a. i Danmarks huvudstad Köpenhamn och Groningen i
            Nederländerna. Där det tillämpas finns särskilda trafikmärken
            som tillåter cyklister att svänga till höger vid röd signal. Cyklisterna
            har fortfarande väjningsplikt mot fotgängare vid högersvängen.
            I Sverige finns stort intresse från kommuner att tillåta högersväng
            vid rött men rättsläget är oklart. I den nationella cykelstrategin
            lovade regeringen att utreda möjligheterna till undantag från
            röd signal vid högersväng. Nu har det gått över två år sedan den
            utfästelsen och vi har ännu inte sett något konkret förslag från
            regeringen. Vänsterpartiet anser att det är angeläget att regeringen
            vidtar nöd­vändiga åtgärder för att möjliggöra detta på lämpliga
            platser.
          </p>
          <p xml:id="i-NnNot4ontF4KywLMePmwwc">
            Regeringen bör återkomma med ett förslag till skyltning som tillåter
            undantag från rött ljus för cyklister vid högersväng senast 2021.
            Detta bör riksdagen ställa sig bakom och ge regeringen till känna.
          </p>
          <head xml:id="i-Jwfev1dwhWDsLbZ74SroBy" type="h2">
            4.17 Möjliggör medtagande av cykel vid resor med buss och tåg
          </head>
          <p xml:id="i-26Mdi4SwjLGzPwDyz7jp11">
            Ett transporteffektivt och miljöanpassat samhälle måste målmedvetet
            arbeta för att undanröja hinder för hållbara transporter. Med
            ett hela resan-perspektiv skulle fler kunna välja cykeln som en
            del av resan till arbete och studier. För att öka möjligheterna
            att ta med cykeln inom kollektivtrafiken måste det bli möjligt
            att ställa detta krav på kommersiell trafik. I dag har Trafikverket
            inga befogenheter att tvinga tågoperatörer att använda sig av
            tåg som kan medföra cykel. Vänsterpartiet anser att en ändring
            krävs inom detta område.
          </p>
          <p xml:id="i-N1w43QNi5wXCzwBMVBVAfM">
            Trafikverket bör senast 2022 få befogenhet att ställa krav på
            att tågoperatörer ska använda sig av tåg som kan medföra cykel
            där behov finns. Detta bör riksdagen ställa sig bakom och ge regeringen
            till känna.
          </p>
          <head xml:id="i-JNhupp5NQFXqfMp74ZjxSv" type="h2">
            4.18 Förenkla regelverk och möjlighet till att konvertera begagnade
            bilar till fossilfri drift
          </head>
          <p xml:id="i-JB3RvtVUrn5W9hqxzfcAGb">
            Regeringen gör i klimathandlingsplanen bedömningen att förutsättningarna
            för och kostnadseffektiviteten i konverteringsstöd för omställning
            av befintliga bilar till lågutsläppsfordon bör analyseras. Det
            är en defensiv hållning till en åtgärd som stärker klimaträttvisan
            och som har stor potential att minska utsläppen i vår befintliga
            fordonsflotta. Många bilägare har inte ekonomiska resurser att
            köpa en ny bil med låga utsläpp, och en stor del av vår befintliga
            fordonspark som drivs med fossila drivmedel är möjlig att konvertera
            till t.ex. etanol- (E85) eller biogasdrift. Då t.ex. både Finland
            och Frankrike med framgång infört konverteringsregler och statligt
            ekonomiskt stöd kan enligt vår uppfattning en klimathandlingsplan
            över mandatperioden inte ha lägre ambi­tioner än att det ska införas.
            Vänsterpartiet föreslår i budgetförslag för 2021 att ett statligt
            konverteringsstöd inrättas. För att så många bilägare som möjligt
            ska kunna ställa om sina bilar till miljövänlig drift och ta del
            av statligt stöd behöver dock även regelverk förbättras och förenklas.
            Regeringen bör återkomma till riksdagen med förslag på nödvändiga
            regeländringar för ökad tillämpning av konvertering av fordon
            senast 2021. Detta bör riksdagen ställa sig bakom och ge regeringen
            till känna.
          </p>
          <head xml:id="i-JEM4h8vgnNXvHjQKBFE88w" type="h2">
            4.19 Inför avståndsbaserad vägslitageskatt för tung trafik
          </head>
          <p xml:id="i-yXqJ6WU8i2NbTt5gNWhha">
            Den tunga lastbilstrafiken betalar i dag inte för den påverkan
            den har genom sina externa kostnader för samhället i form av t.ex.
            miljö- och klimatpåverkan och slitage på vägarna. I samarbete
            med Vänsterpartiet tog den föregående regeringen fram promemo­rian
            En ny inriktning för beskattning av tung lastbilstrafik som remitterades
            2018. I promemorian föreslås att beskattningen ändras från en
            tidsbaserad till en avstånds­baserad beskattning för tung lastbilstrafik.
            Inriktningen på promemorian syftar till att lastbilstrafiken i
            högre grad ska betala för sina externa kostnader, i större utsträckning
            bidra till att finansiera infrastruktur och jämna ut konkurrensförhållandena
            mellan svensk och utländsk lastbilstrafik som kör i Sverige. Skatten
            bör differentieras geografiskt dels utifrån tätorts- och landsbygdskörning,
            dels utifrån områden där det finns respektive saknas alternativ
            till vägtransporter. Remissinstanserna har bl.a. i sina yttranden
            tagit ställning till att skatten bör differentieras så att den
            avspeglar utsläpp med hänsyn till vad som är möjligt enligt Eurovinjettdirektivet,
            vilket är föremål för omförhandling.
          </p>
          <p xml:id="i-69Ln5sUeSUzQkDKfBXwpmE">
            En vägslitageskatt innebär en prissättning av godstransporter
            på väg. Detta kommer enligt promemorian att leda till att en viss
            andel av transporterna flyttar över till alternativa trafikslag
            som sjöfart och järnväg. Framför allt gäller det transporter över
            30 mil, som är utsatta för konkurrens från andra trafikslag. Hur
            stor överflyttningen blir beror delvis på skattenivåer men också
            på tillgängliga alternativ. Om möjligheterna att transportera
            gods via järnväg eller sjöfart är goda så ökar priskänsligheten
            för vägslitageskatten och därmed överflyttningen.
          </p>
          <p xml:id="i-MengHFAsYkUQuRtveEcE2b">
            Den tidigare S-MP-regeringen aviserade en ambition om att man
            skulle återkomma med en inriktningsproposition före mandatperiodens
            slut. Så skedde aldrig trots det alltmer ökade behovet av klimatstyrande
            åtgärder för att minska utsläppen inom transportsektorn.
          </p>
          <p xml:id="i-RChQxg3pgfi6QqRvhzuXiA">
            Vänsterpartiet har under lång tid förespråkat en avståndsbaserad
            skatt på tunga lastbilar som träffsäkert ska vara möjlig att differentiera.
            Förutom den klimatnytta en sådan beskattning skulle kunna medföra
            ser vi stora vinster med att svenska och utländska lastbilar skulle
            kunna beskattas på lika villkor och att myndigheter skulle ges
            bättre möjligheter, genom ett automatiserat avläsningsbart system,
            att upptäcka den illegala lastbilstrafiken. Promemorian En ny
            inriktning för beskattning av tung lastbilstrafik har remitterats,
            och därmed har redan en god grund lagts för att ett förslag på
            avståndsbaserad beskattning av tung lastbilstrafik bör kunna läggas
            fram i riksdagen i närtid. Regeringen bör skyndsamt återkomma
            med förslag på avståndsbaserad vägslitageskatt på tung lastbilstrafik.
            Detta bör riksdagen ställa sig bakom och ge regeringen till känna.
          </p>
          <head xml:id="i-BEDUi485TZwsEWbc5oA1T2" type="h2">
            4.20 Sänk bashastigheten i tätorterna
          </head>
          <p xml:id="i-Uy4xYtuCJtuGuonbNx3cCF">
            Trafikanalys har på regeringens uppdrag utrett förutsättningarna
            för och effekterna på de nationella transportpolitiska målen av
            en sänkt bashastighet inom tättbebyggt område (rapport 2017:16
            Sänkt bashastighet i tätort). I nuvarande reglering av hastighets­gränserna
            har kommunerna en avgörande roll och det är i dag möjligt för
            kommuner att sänka den skyltade hastigheten till antingen 40 eller
            30 km/h inom tättbebyggt område och det är en tydlig trend att
            50 km/h minskar till förmån för hastighetsgränser om 30 och 40
            km/h på det kommunala vägnätet.
          </p>
          <p xml:id="i-DWaAc1KZbqM3BBN8b7Lwts">
            Trafikanalys har identifierat ett intervall på 3–17 färre omkomna
            per år som en beräknad effekt av en sänkt bashastighet till 40
            km/h. Förutom att trafiksäkerheten förbättras ger sänkta hastigheter
            också lägre utsläpp av partiklar och kväveoxider samt minskad
            bullerpåverkan. Sänkt bashastighet kan tillsammans med andra åtgärder
            inom samhällsplanering resultera i att andelen resande med gång
            och cykel ökar på bekostnad av motortrafik. I sådana fall beräknas
            de positiva effekterna på miljöområdet bli större.
          </p>
          <p xml:id="i-93n1knqhALoaP25x4jJ4Y7">
            Vänsterpartiet delar uppfattningen att sänkt bashastighet bör
            införas i tätorterna och att det möjliggör mer transporteffektiva
            städer. En ny bashastighet på maximalt 40 km/h inom tättbebyggt
            område bör införas. Detta bör riksdagen ställa sig bakom och ge
            regeringen till känna.
          </p>
          <head xml:id="i-8yhohfUzcrVmxkE8d4VJ2s" type="h2">
            4.21 Stärk tillgången till alternativa fossilfria drivmedel i
            glesbygden
          </head>
          <p xml:id="i-NNw5iibZzgUriGcy2MsTo1">
            Förutsättningarna för en omställning till ett fossilfritt och
            transporteffektivt samhälle skiljer sig mellan städer och landsbygder.
            Trafikverkets bedömning är att potentialen för ett transporteffektivare
            samhälle är störst i storstäder och större städer. Men även för
            mindre tätorter finns viss potential till energieffektivare transporter
            där trafikarbetet minskar. Om dessa minskningar görs i storstäder
            och tätorter är bedömningen att klimatmålet kan nås trots att
            personbilstrafikarbete inte minskas på landsbygderna.
          </p>
          <p xml:id="i-ZuhuwWVWC3nGnkhnV6Zwb">
            Vänsterpartiet delar uppfattningen att åtgärder för ökad transporteffektivitet
            är störst i storstäder och större städer. Men även på landsbygderna
            finns potential för överflytt­ning av bil- och lastbilstransporter
            till mer hållbara transportsätt samt en ökad beläggningsgrad i
            transporterna. I glesbygder behövs en ökad tyngdpunkt på åtgärder
            som stärker tillgången till förnybara drivmedel även om det också
            är möjligt att genom ytterligare åtgärder, t.ex. förbättrad tillgång
            till kollektivt resande, öka transport­effektiviteten. För att
            öka tillgången på förnybara drivmedel i glesbygder krävs ökade
            statliga insatser. Regeringen bör återkomma till riksdagen med
            förslag på åtgärder för att stärka tillgången på förnybara drivmedel
            i glesbygd. Detta bör riksdagen ställa sig bakom och ge regeringen
            till känna.
          </p>
          <head xml:id="i-P3ivXmw8vRMUV6sSpXg6iM" type="h2">
            4.22 Glesbygden bör kompenseras för höjda drivmedelsskatter
          </head>
          <p xml:id="i-EoPPbZ7vwq7nqr2PKfxfXt">
            Skatt på drivmedel är ett viktigt verktyg för att minska bilismens
            klimatpåverkan. Men det är också ett trubbigt verktyg som inte
            gör skillnad på en höginkomsttagare i storstad med god tillgång
            till kollektivtrafik och en låginkomsttagare i glesbygder utan
            tillgång till alternativ till bilen. Det är helt nödvändigt att
            införa kompensatoriska åtgärder för dem som har låga inkomster
            i glesbygder och som saknar alternativ till bilen. Det kan bl.a.
            göras genom att stärka möjligheterna till kollektivtrafik i glesbygder,
            införa konverteringsstöd till befintliga bilar och förändra reseavdraget.
            Glesbygder bör ekonomiskt kompenseras för höjda skatter på bensin
            och diesel genom att pengar återförs för att stimulera en hållbar
            klimatomställning. Regeringen bör återkomma med förslag på kompensatoriska
            åtgärder för att ekonomiskt återföra medel till landsbygders omställning
            med anledning av höjda drivmedelsskatter. Detta bör riksdagen
            ställa sig bakom och ge regeringen till känna.
          </p>
          <head xml:id="i-Md6KiagURpckHedFDwSoLc" type="h2">
            4.23 Stärk glesbygdens tillgänglighet för digitala kommunikationer
          </head>
          <p xml:id="i-FvLKH9uh1c1VHJLKn6ZgWf">
            I glesbygder är förutsättningarna inte lika goda att utveckla
            ett transporteffektivt samhälle som i städer och tätorter. Bilen
            kommer fortsatt att vara väsentlig för tillgängligheten i glesbygder.
            Av den anledningen är det särskilt viktigt, vilket tidigare konstaterats
            i motionen, att här stärka tillgången på fossilfria drivmedel.
            Men även de digitala kommunikationerna kommer att vara av stor
            betydelse för transporteffektiva glesbygder. Exempelvis kan kommunal
            service och ombudsfunktioner länkas till en livsmedelsbutik. It
            blir därmed ett viktigt verktyg för att stärka tillgängligheten
            i glest befolkade områden och fungerande bredband är en viktig
            förutsättning. Men när det gäller tillgång till bredband finns
            många av de hushåll som saknar bredband just på lands- och glesbygden.
            Vänsterpartiet föreslår därför i sitt budgetförslag för 2021 ökade
            anslag för ökad utbyggnad av fiberbredband i dessa områden för
            att stärka den digitala tillgängligheten.
          </p>
          <head xml:id="i-7ramKcAFRcXudFFnTdsMeh" type="h2">
            4.24 Inför nytt reseavdrag
          </head>
          <p xml:id="i-TrVv4au6zPWsVPLM7uSFWM">
            Av regeringens klimatpolitiska handlingsplan framgår att regeringen
            anser att ett avståndsbaserat och färdmedelsoberoende reseavdrag
            bör införas, bl.a. då det nuvarande regelverket har ansetts gynna
            arbetsresande med bil, särskilt i områden där det finns mer klimatsmarta
            alternativ. Reseavdragskommittén lämnade under sommaren 2019 sitt
            betänkande till regeringen och föreslår att reseavdraget avskaffas
            i sin nuvarande form.
          </p>
          <p xml:id="i-38Cyvkuh5h4vJd8gyT5h56">
            Vänsterpartiet har länge förespråkat att ett avståndsbaserat
            reseavdrag bör införas. Vi förväntar oss att regeringen nu lägger
            ett förslag till riksdagen om ett nytt avstånds­baserat reseavdragssystem
            vilket skulle gynna utvecklingen av ett mer transporteffektivt
            samhälle. Vänsterpartiet anser att det behövs ett reseavdragssystem
            som inte missgynnar kollektivtrafikresenärer så som dagens system
            gör. Norge, Danmark och Nederländerna har ett avståndsbaserat
            avdrag utan koppling till arbetstagarens biljett- eller bilkost­nader.
            Här finns enligt vår uppfattning erfarenheter som bör vara tillämpliga
            även för Sverige i övergång till ett mer effektivt och miljöanpassat
            system för reseavdrag. Vänsterpartiet anser att ett system som
            stimulerar att den enskilda färdas med kollektiv­trafik och cykel
            bör eftersträvas. Ett nytt avståndsbaserat reseavdrag bör gynna
            resande med kollektivtrafik och cykel och samtidigt inte missgynna
            dem som bor i glesbygd.
          </p>
        </div>
        <div type="motSignatures">
          <list>
            <item xml:id="i-NmDzdT8x7awJwBh6GszJwt">
              Jens Holm (V)
            </item>
            <item xml:id="i-JWHFzwgrG2xvnSvMwzmuCQ">
              Hanna Gunnarsson (V)
            </item>
            <item xml:id="i-8vn1qN9hbpbesxk36PySE5">
              Lotta Johnsson Fornarve (V)
            </item>
            <item xml:id="i-3jLJZqjG5HAra9WqmVxYRm">
              Yasmine Posio (V)
            </item>
            <item xml:id="i-Ae43HAcbPyCeDFuQobLaCD">
              Elin Segerlind (V)
            </item>
            <item xml:id="i-3aCkG7jq4tdNVk29vG6Aq6">
              Håkan Svenneling (V)
            </item>
            <item xml:id="i-QZyakUzPE5pszGSAxDmDvC">
              Jessica Thunander (V)
            </item>
          </list>
        </div>
      </div>
    </body>
  </text>
</TEI>
