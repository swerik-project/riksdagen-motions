<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201920-CU-02802">
  <teiHeader>
    <fileDesc>
      <titleStmt>
        <title>Liberal bostadspolitik</title>
        <author corresp="i-Y5fgQ33MMnP4uyafJ9fz8i">av Robert Hannah m.fl. (L)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2019/20:2802 av Robert Hannah m.fl. (L)</title>
          <idno type="rdwebb">H7022802</idno>
          <rs type="number">2802</rs>
          <orgName type="comitteeAbbreviation">CU</orgName>
          <ref type="dokument_url_text">http://data.riksdagen.se/dokument/H7022802/text</ref>
          <ref type="dokument_url_html">http://data.riksdagen.se/dokument/H7022802</ref>
          <ref type="dokumentstatus_url_xml">http://data.riksdagen.se/dokumentstatus/H7022802</ref>
          <ref type="docx">http://data.riksdagen.se/fil/982C0249-4C67-44EF-9CE4-9BEA5E1CCFA9</ref>
          <ref type="pdf">http://data.riksdagen.se/fil/2DB29B4A-9147-4827-9B14-44C22B44010E</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-Y5fgQ33MMnP4uyafJ9fz8i</idno>
            <name>Robert Hannah</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-PyYxwdbw2KYpXyCWKWHmmT</idno>
            <name>Johan Pehrson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-Af4Qh6NyHu5cGbpwa97J5Y</idno>
            <name>Maria Nilsson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-HzxR5drvvumXGW3Fi7DiXX</idno>
            <name>Lina Nordquist</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="woman">
            <idno>i-UJJVMVCt6SsjV39Hi1tTYi</idno>
            <name>Gulan Avci</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-U6F8gqiuV2DEZN1aMhyDnJ</idno>
            <name>Christer Nylander</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-VBA6eUH2CpmPZFgqzCpt9N</idno>
            <name>Mats Persson</name>
            <state type="partyAffiliation" ref="Q110857">
              <desc>L</desc>
            </state>
          </person>
          <person gender="man">
            <idno>i-BUYvEhrSc9gnHcd6iS4eDJ</idno>
            <name>Allan Widman</name>
            <state type="partyAffiliation" ref="Q110857">
              <desc>L</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-K2EQBvJt5P9ZZUxBGMwheB" type="signed"/>
        <correspContext corresp="i-K2EQBvJt5P9ZZUxBGMwheB">
          <note type="signatory" corresp="i-Y5fgQ33MMnP4uyafJ9fz8i"/>
          <note type="signatory" corresp="i-PyYxwdbw2KYpXyCWKWHmmT"/>
          <note type="signatory" corresp="i-Af4Qh6NyHu5cGbpwa97J5Y"/>
          <note type="signatory" corresp="i-HzxR5drvvumXGW3Fi7DiXX"/>
          <note type="signatory" corresp="i-UJJVMVCt6SsjV39Hi1tTYi"/>
          <note type="signatory" corresp="i-U6F8gqiuV2DEZN1aMhyDnJ"/>
          <note type="signatory" corresp="i-VBA6eUH2CpmPZFgqzCpt9N"/>
          <note type="signatory" corresp="i-BUYvEhrSc9gnHcd6iS4eDJ"/>
        </correspContext>
        <correspAction xml:id="i-EeaqU7jWRzoRbKobBPTyVH" type="submitted">
          <date when="2019-10-03"/>
          <time when="12:46:05"/>
        </correspAction>
        <correspAction xml:id="i-RS9zd1ocskfp4dG47vnZXB" type="reviewed">
          <date when="2019-10-03"/>
          <time when="14:48:25"/>
        </correspAction>
        <correspAction xml:id="i-2mgFD4CqACWQeAHXYGdyak" type="referred">
          <date when="2019-10-11"/>
        </correspAction>
        <correspAction xml:id="i-PjpNoV3Ag5DKeEmhgGByJf" type="assigned">
          <date when="2020-06-24"/>
          <time when="15:32:50"/>
        </correspAction>
        <correspContext corresp="i-PjpNoV3Ag5DKeEmhgGByJf">
          <ref type="assignedTo">Civilutskottet</ref>
        </correspContext>
        <correspAction xml:id="i-XdR9xfymd8XgxdeaMM5u4h" type="behandlas_i"/>
        <correspContext corresp="i-XdR9xfymd8XgxdeaMM5u4h">
          <ref type="uppgift">2019/20:CU1</ref>
          <ref type="ref_dok_id">H701CU1</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU1</ref>
          <ref type="ref_dok_titel">Utgiftsområde 18 Samhällsplanering, bostadsförsörjning och byggande samt konsumentpolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-PibTMq4EQKNT83HQvSnMCu" type="behandlas_i"/>
        <correspContext corresp="i-PibTMq4EQKNT83HQvSnMCu">
          <ref type="uppgift">2019/20:CU9</ref>
          <ref type="ref_dok_id">H701CU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU9</ref>
          <ref type="ref_dok_titel">Hyresrätt m.m.</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-QSYRcESx1AdXeTYwyKXiFE" type="behandlas_i"/>
        <correspContext corresp="i-QSYRcESx1AdXeTYwyKXiFE">
          <ref type="uppgift">2019/20:CU14</ref>
          <ref type="ref_dok_id">H701CU14</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU14</ref>
          <ref type="ref_dok_titel">Konsumenträtt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-VT6acnyaoHCCqqKYu5jfi4" type="behandlas_i"/>
        <correspContext corresp="i-VT6acnyaoHCCqqKYu5jfi4">
          <ref type="uppgift">2019/20:KrU9</ref>
          <ref type="ref_dok_id">H701KrU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">KrU9</ref>
          <ref type="ref_dok_titel">Kulturarvsfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-B5QpWZR5yv2hUPU8gfVDms" type="behandlas_i"/>
        <correspContext corresp="i-B5QpWZR5yv2hUPU8gfVDms">
          <ref type="uppgift">2019/20:CU13</ref>
          <ref type="ref_dok_id">H701CU13</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU13</ref>
          <ref type="ref_dok_titel">Fastighetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-MXyUvsqGGti4tpFLgPYnnw" type="behandlas_i"/>
        <correspContext corresp="i-MXyUvsqGGti4tpFLgPYnnw">
          <ref type="uppgift">2019/20:CU16</ref>
          <ref type="ref_dok_id">H701CU16</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU16</ref>
          <ref type="ref_dok_titel">Planering och byggande</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-Q16bGxrWXhDH7GexhWSbGD" type="behandlas_i"/>
        <correspContext corresp="i-Q16bGxrWXhDH7GexhWSbGD">
          <ref type="uppgift">2019/20:CU10</ref>
          <ref type="ref_dok_id">H701CU10</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">CU10</ref>
          <ref type="ref_dok_titel">Bostadspolitik</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-NvGwmPjMJVYbm4tA3LMdDn" type="behandlas_i"/>
        <correspContext corresp="i-NvGwmPjMJVYbm4tA3LMdDn">
          <ref type="uppgift">2019/20:MJU15</ref>
          <ref type="ref_dok_id">H701MJU15</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">MJU15</ref>
          <ref type="ref_dok_titel">Naturvård och biologisk mångfald</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-8TR2LqqG4bTbtMNXRhUu4F" type="behandlas_i"/>
        <correspContext corresp="i-8TR2LqqG4bTbtMNXRhUu4F">
          <ref type="uppgift">2019/20:SkU24</ref>
          <ref type="ref_dok_id">H701SkU24</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SkU24</ref>
          <ref type="ref_dok_titel">Skatteförfarande och folkbokföring</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-H3PkRUGtgLGposJYBqWGot" type="behandlas_i"/>
        <correspContext corresp="i-H3PkRUGtgLGposJYBqWGot">
          <ref type="uppgift">2019/20:SoU9</ref>
          <ref type="ref_dok_id">H701SoU9</ref>
          <ref type="ref_dok_typ">bet</ref>
          <ref type="ref_dok_rm">2019/20</ref>
          <ref type="ref_dok_bet">SoU9</ref>
          <ref type="ref_dok_titel">Socialtjänst- och barnfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2019/20:2802 av Robert Hannah m.fl. (L)
          Liberal bostadspolitik
        </div>
      </div>
      <div type="motBody">
        <div type="motProposal" subtype="förslag">
          <head xml:id="i-3GT4qgRNpiMQ6xHCeKFPwg">
            Förslag till riksdagsbeslut
          </head>
          <list style="ol">
            <item xml:id="i-FWYNvHdYHNKjmZ3wW6S4FG">
              Riksdagen ställer sig bakom det som anförs i motionen om en strategi
              för omvandlingar i utsatta områden dominerade av hyresrätter och
              tillkännager detta för regeringen.
            </item>
            <item xml:id="i-TaWnmeeBWVc8KgEsz2Jy1M">
              Riksdagen ställer sig bakom det som anförs i motionen om andelsägarlägenheter
              och tillkännager detta för regeringen.
            </item>
            <item xml:id="i-WzeSw14yHPAvkd45fzeedp">
              Riksdagen ställer sig bakom det som anförs i motionen om ombildning
              från hyresrätter eller bostadsrätter till ägarlägenheter och tillkännager
              detta för regeringen.
            </item>
            <item xml:id="i-YLXsuFMEtb58euBvKaECU2">
              Riksdagen ställer sig bakom det som anförs i motionen om kompletterande
              lagändringar för att underlätta ägarlägenheter och tillkännager
              detta för regeringen.
            </item>
            <item xml:id="i-HiQUwvbagXZnceQ5mUa7Dq">
              Riksdagen ställer sig bakom det som anförs i motionen om strategier
              mot hemlöshet och utestängning från bostadsmarknaden och tillkännager
              detta för regeringen.
            </item>
            <item xml:id="i-YJS1rEckpgksUSCe2YjuM7">
              Riksdagen ställer sig bakom det som anförs i motionen om vräkningsförebyggande
              insatser och tillkännager detta för regeringen.
            </item>
            <item xml:id="i-Xk81LKVKQNKXitqMKDQ47F">
              Riksdagen ställer sig bakom det som anförs i motionen om kriminella
              gruppers användning av lägenheter och tillkännager detta för regeringen.
            </item>
            <item xml:id="i-7b3vaBSDa7VsaHocvv15dA">
              Riksdagen ställer sig bakom det som anförs i motionen om folkbokföring
              på falsk adress och tillkännager detta för regeringen.
            </item>
            <item xml:id="i-HavvgJWGSSZvyyVLru3iWt">
              Riksdagen ställer sig bakom det som anförs i motionen om studentlägenheter
              och tillkännager detta för regeringen.
            </item>
            <item xml:id="i-AF4KffyDvfXE7zgY4CkW1f">
              Riksdagen ställer sig bakom det som anförs i motionen om lägenheter
              för årsrika och tillkännager detta för regeringen.
            </item>
            <item xml:id="i-97ufvX1zc8JLvuoKrvaZDv">
              Riksdagen ställer sig bakom det som anförs i motionen om uthyrning
              av enskilt rum i studentlägenhet och tillkännager detta för regeringen.
            </item>
            <item xml:id="i-RKzwG9dQV9ksPD1V8P78TE">
              Riksdagen ställer sig bakom det som anförs i motionen om snabbspår
              för plan- och bygglovsärenden gällande lägenheter för årsrika
              och studentbostäder och tillkännager detta för regeringen.
            </item>
            <item xml:id="i-A9Gn6DatHH1aJT5s6T2i6X">
              Riksdagen ställer sig bakom det som anförs i motionen om tvångsförvaltning
              av fastigheter som inte sköts av hyresvärden och tillkännager
              detta för regeringen.
            </item>
            <item xml:id="i-9M85co5ArQ83j2s4UM5Wpy">
              Riksdagen ställer sig bakom det som anförs i motionen om hyresgästintresset
              vid ombyggnad eller renovering och tillkännager detta för regeringen.
            </item>
            <item xml:id="i-E1aU5RGCi9H2Wk2vnHsYF7">
              Riksdagen ställer sig bakom det som anförs i motionen om depositioner
              av andrahandshyror och tillkännager detta för regeringen.
            </item>
            <item xml:id="i-AFhbCq7zjTGyomV3wsWKG8">
              Riksdagen ställer sig bakom det som anförs i motionen om friare
              hyressättning vid uthyrning av villor, bostadsrätter och ägarlägenheter
              och tillkännager detta för regeringen.
            </item>
            <item xml:id="i-7TKgQQeYbPh5iTfsYEMCbE">
              Riksdagen ställer sig bakom det som anförs i motionen om bostadsrättshavares
              rätt att hyra ut sin lägenhet i andra hand och tillkännager detta
              för regeringen.
            </item>
            <item xml:id="i-UafX87uq5Exvu9nLJiRsBU">
              Riksdagen ställer sig bakom det som anförs i motionen om konsumentskyddet
              vid småhusentreprenader och tillkännager detta för regeringen.
            </item>
            <item xml:id="i-PiWxVnSCNkJwQTSP7GUc3N">
              Riksdagen ställer sig bakom det som anförs i motionen om översyn
              av bostadsrättslagen och tillkännager detta för regeringen.
            </item>
            <item xml:id="i-MJ9xkj8f4EoFN2Xa7szpfS">
              Riksdagen ställer sig bakom det som anförs i motionen om ett
              avgiftsfinansierat bostadsrättsregister i offentlig regi och tillkännager
              detta för regeringen.
            </item>
            <item xml:id="i-Lgg4iLV2GfZYtjk4hUp9qS">
              Riksdagen ställer sig bakom det som anförs i motionen om samhällsplanering
              för en grön och hållbar boendemiljö och tillkännager detta för
              regeringen.
            </item>
            <item xml:id="i-EfRPtKpAbrWWwmK7WCv1t3">
              Riksdagen ställer sig bakom det som anförs i motionen om regelverket
              för bullerfrågor och tillkännager detta för regeringen.
            </item>
            <item xml:id="i-SEh6mehhVKjCxMoiJt22Ge">
              Riksdagen ställer sig bakom det som anförs i motionen om kommunala
              naturreservat och tillkännager detta för regeringen.
            </item>
            <item xml:id="i-PSK2bxgGpMxLKLBXGWFhrz">
              Riksdagen ställer sig bakom det som anförs i motionen om fördjupade
              översiktsplaner och tillkännager detta för regeringen.
            </item>
            <item xml:id="i-A4CLQsFMExuYY662cCU7WX">
              Riksdagen ställer sig bakom det som anförs i motionen om förhandsgodkännande
              av hustyper och tillkännager detta för regeringen.
            </item>
            <item xml:id="i-6XaSo45EibKMj2AVbNUyPP">
              Riksdagen ställer sig bakom det som anförs i motionen om mikrobostäder
              och tillkännager detta för regeringen.
            </item>
            <item xml:id="i-G2zeJfQhS2hSc71TYPeSLY">
              Riksdagen ställer sig bakom det som anförs i motionen om förrådsutrymme
              och tillkännager detta för regeringen.
            </item>
            <item xml:id="i-DUsTsj8xCGBzpw8bVvKE3C">
              Riksdagen ställer sig bakom det som anförs i motionen om länsstyrelsens
              roll i planprocessen och tillkännager detta för regeringen.
            </item>
            <item xml:id="i-3SGzHoMe53XN27uPwYPW8e">
              Riksdagen ställer sig bakom det som anförs i motionen om sakägarkretsen
              vid bygglovs- och planbeslut och tillkännager detta för regeringen.
            </item>
            <item xml:id="i-PwUJaZJQH2dL4XZ8UYcF3u">
              Riksdagen ställer sig bakom det som anförs i motionen om avgift
              för överklaganden och tillkännager detta för regeringen.
            </item>
            <item xml:id="i-LMRG4gSAegQqE3N285FDfd">
              Riksdagen ställer sig bakom det som anförs i motionen om markanvisningar
              och tillkännager detta för regeringen.
            </item>
            <item xml:id="i-QtuURbepjHs7ZDgRwkCBuG">
              Riksdagen ställer sig bakom det som anförs i motionen om detaljplaner
              för befintlig bebyggelse och tillkännager detta för regeringen.
            </item>
            <item xml:id="i-B3Si8TtTL8q6mVhzYosCxJ">
              Riksdagen ställer sig bakom det som anförs i motionen om planregler
              för användning av fastighet och tillkännager detta för regeringen.
            </item>
            <item xml:id="i-FbdpWsxypoaSWAUnPMxhah">
              Riksdagen ställer sig bakom det som anförs i motionen om planstridiga
              äldre byggnader i detaljplanelagt område och tillkännager detta
              för regeringen.
            </item>
            <item xml:id="i-Puv6ujHeUSALGakg5ByXzm">
              Riksdagen ställer sig bakom det som anförs i motionen om gång-
              och cykelvägar och tillkännager detta för regeringen.
            </item>
            <item xml:id="i-8MdBGRCrYeMVh11UrAxeBD">
              Riksdagen ställer sig bakom det som anförs i motionen om öppna
              geodata och tillkännager detta för regeringen.
            </item>
            <item xml:id="i-P4M143By9vyMSP618owMs4">
              Riksdagen ställer sig bakom det som anförs i motionen om digital
              handläggning och tillkännager detta för regeringen.
            </item>
            <item xml:id="i-Y3p5s1eRec2DhjkGTKkHvN">
              Riksdagen ställer sig bakom det som anförs i motionen om arkeologiska
              undersökningar i samband med bostadsbyggande och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-BMqTwQozuPQCjXdjXT6n3u" type="h1">
            Motivering
          </head>
          <p xml:id="i-B955e9gZedN1Fj1FL5R4jL">
            En bostadsmarknad där fler får plats ökar människors frihet och
            möjlighet att forma sitt liv, och ger bättre förutsättningar för
            jobb och tillväxt i Sverige. En fungerande bostadsmarknad med
            mer dynamik är också en bostadsmarknad där fler kan göra en social
            resa.
          </p>
          <p xml:id="i-Kz9uyxS5Y318trMECtXqPH">
            Dagens svenska bostadsmarknad är raka motsatsen. Den är stängd,
            oflexibel och i permanent obalans. Nästa lågkonjunktur väntar
            runt hörnet och prognoserna för nybyggnation faller kraftigt,
            samtidigt som mycket allvarlig bostadsbrist består.
          </p>
          <p xml:id="i-9Qa4DVnCDqCybP5H7QfPMN">
            Hundratusentals människor som skulle vilja komma in på den ordinarie
            bostads­marknaden är i dag utestängda. Den svenska bostadsmarknaden
            är delad mellan insiders och outsiders. Priset på ägda bostäder
            har fördubblats på en tioårsperiod och bostads­köer till hyreslägenheter
            slår rekord för varje år. Det gör att särskilt unga och nya svenskar
            hamnar utanför.
          </p>
          <p xml:id="i-3So3UpMFA2qpkf7iM3z5Vy">
            För att komma in på bostadsmarknaden krävs tid, kontakter och
            pengar. För den som saknar detta är porten stängd. Det drabbar
            framför allt ungdomar och nyanlända, men också människor som behöver
            få en ny chans mitt i livet. Allt detta fördjupar samhälls­klyftorna
            mellan människor som har många möjligheter och människor som saknar
            dem.
          </p>
          <p xml:id="i-CLA3gDcSqMAdJmRMiU1YGn">
            I ingen av Sveriges 20 största kommuner har en vanlig ung kvinna
            mellan 25 och 29 år råd att köpa en etta. En vanlig ung man har
            bara råd att köpa en etta i 3 av de 20 kommunerna. För svenskar
            med utländsk bakgrund är situationen ännu mörkare. Det är mer
            än tre gånger vanligare att de med utländsk bakgrund mitt i livet
            bor i hyresrätt än för en person med svensk bakgrund. Det innebär
            stora skillnader i frihet, trygghet och långsiktighet i boende.
          </p>
          <p xml:id="i-EiSRjoRjRXw5Xxf875EmYr">
            En huvuduppgift inför framtiden måste vara att ge den svenska
            bostadsmarknaden en ny dynamik. Det behövs breda systemreformer
            i liberal riktning. Hindren för att komma in på bostadsmarknaden
            måste rivas. Utanförskapet ska brytas. Systemet behöver bli mer
            marknadsmässigt samtidigt som människor med små ekonomiska resurser
            ska få ökade möjligheter.
          </p>
          <p xml:id="i-CKj3LXwzCqSvZcekGApFN1">
            Det bör vara ett politiskt mål att fler svenskar ska äga sitt
            boende, särskilt för dem med lägre inkomster. Fyra av fem svenskar
            vill helst äga sitt boende. Det är inte märkligt. För den som
            äger är det en väg att bygga upp en egen ekonomisk trygghet. På
            längre sikt är ett eget ägt boende ett billigare alternativ än
            att hyra. För samhället är det en möjlighet att sluta klyftor.
            I alldeles för många utanförskapsområden finns få ägda bostäder.
          </p>
          <p xml:id="i-VZJUtSjTRXzSYkXWqiycHv">
            Genom januariavtalet förverkligas nu viktiga liberala systemreformer
            på den svenska bostadsmarknaden. Hyresmodellen reformeras i grunden:
            fri hyressättning vid nybyggnation införs, och i det befintliga
            beståndet ska lägenheternas kvalitet och läge få större genomslag.
            Flyttskatten avskaffas genom att räntebeläggningen på uppskovs­beloppet
            tas bort, och taket för uppskovsbeloppet höjs permanent. Omfattande
            regelför­enklingar genomförs, samtidigt som klimatambitionerna
            för byggandet ska höjas.
          </p>
          <p xml:id="i-8PaFUWxmqN2HLGH4RKZYwQ">
            Liberalerna är beredda att fortsatt medverka till breda och långsiktiga
            reformer för en ny svensk bostadsmarknad. I denna motion redovisar
            vi huvudinriktningen i vår politik under fyra huvudrubriker.
          </p>
          <head xml:id="i-LhoMWjV5QyWQxnqfeu2ZuY" type="h2">
            Bryt utanförskapet – en bostadspolitik där fler får plats
          </head>
          <head xml:id="i-Lkm1rKvdW25RDmP77axmcw" type="h3">
            Lyft de mest utsatta områdena
          </head>
          <p xml:id="i-FN5wxkuvGdCcJwFbGhiro7">
            Under årtionden dominerade socialdemokratiska lösningar den svenska
            bostadspoliti­ken. Resultatet blev en segregation på bostadsmarknaden
            som är större än någonsin. Minst en halv miljon människor lever
            i dag i områden som är starkt präglade av utan­förskap och har
            varit det under lång tid. Det är områden helt dominerade av hyresrätter
            och där en hög arbetslöshet har bitit sig fast, skolresultaten
            är låga, valdeltagandet lågt och tilltron till samhällets institutioner
            låg. Dessa områden kännetecknas också av att de som etablerar
            sig på arbetsmarknaden och får råd att köpa en bättre bostad flyttar
            därifrån.
          </p>
          <p xml:id="i-4oSJd4zF7DNTnRwRvCYvTa">
            Att lyfta de allra mest utsatta områdena på riktigt, och skapa
            förutsättningar för att vända situationen och skapa en långsiktigt
            positiv utveckling, måste vara en politisk huvuduppgift.
          </p>
          <head xml:id="i-BhD3TpfzZmdDHTxQQNyBoT" type="h3">
            Uppmuntra blandade boendeformer
          </head>
          <p xml:id="i-5axCqnKghZjyCNDPNd265x">
            Det behövs en bred politik för att öka sysselsättningen, stärka
            tryggheten och lyfta skolresultaten i de allra mest utsatta områdena.
            Men även själva bostadssegregationen måste ses som det samhällsproblem
            det är, och då måste den näst intill hundraprocent­iga dominansen
            av hyresrätter i vissa områden och den totala dominansen av bostads­rätter
            i andra områden uppmärksammas.
          </p>
          <p xml:id="i-DABaRRN7165dekpvFNEw66">
            Hyresrätter är en viktig boendeform, men vi vill också att det
            ska finnas bättre val­möjligheter mellan att äga och att hyra
            sin bostad – även i de utsatta områdena. Därför behövs en särskild
            strategi för omvandlingar i hyresrättsdominerade områden för att
            främja att personer som vill äga sin bostad stannar kvar där.
            Både hyresrätter, bostads­rätter och ägarlägenheter behövs, och
            bostadsområden med en blandning av upplåtelse­former skapar bäst
            möjligheter för de boende att välja en boendeform som passar.
            Därför bör huvudprincipen vara att andelen ägda bostäder inte
            bör understiga 30 procent i ett bostadsområde, samtidigt som det
            inte heller är eftersträvansvärt att ett bostadsom­råde endast
            består av ägda bostäder.
          </p>
          <p xml:id="i-Kds33jwSedfbDR9WmrSRCt">
            För att bidra till ett mer varierat bestånd bör även nya boendeformer
            prövas, såsom andelsägarlägenheter. En sådan boendeform innebär
            att den som bor i en lägenhet köper in sig som delägare, samtidigt
            som den tidigare hyresvärden kvarstår som huvudägare och sköter
            all förvaltning. Andelsägaren tar däremot ansvar för det inre
            underhållet, såsom målning och byte av vitvaror, och betalar en
            avgift för exempelvis värme och eventuella stambyten.
          </p>
          <p xml:id="i-QNo8UY8pQ2Ei988SkveVaW">
            I dag finns det inte många byggbolag och hyresvärdar som använt
            sig av denna metod, men den tillämpas bland annat av Botkyrkabyggen.
            Fördelen med andels­ägarlägenheten är att den skapar en möjlighet
            att äga en del av sitt boende även för den som inte vill eller
            har råd att köpa en bostadsrätt eller ägarlägenhet. En andelsägar­lägenhet
            leder också normalt till att månadskostnaden för att bo på sikt
            blir lägre. En andelsägarlägenhet kan säljas på öppna marknaden.
          </p>
          <p xml:id="i-8TtUj4ycveDrb1vZA4mVod">
            Genom andelslägenheter får de boende möjlighet att skapa stabilitet
            och investera i sitt boende. På så sätt kan fler välja att stanna
            kvar i området även när de får högre inkomster. Andelslägenheterna
            möjliggör även att renovering och nyproduktion i de mer utsatta
            områdena kan ske. Liberalerna anser att modellen med andelsägarlägenhet
            bör uppmuntras och att lagstiftningen bör ses över så att inte
            regelverket skapar onödiga hinder för denna sorts nytänkande.
          </p>
          <p xml:id="i-NHpR8xG4axiY5D5rzjEtmb">
            Vi vill också underlätta fler ägarlägenheter. Genom ägarlägenhetsreformen
            har bostadsmarknaden tillförts ytterligare en boendeform för flerbostadshus.
            Det bidrar till mångfald i boendet samt en ökad valfrihet för
            den som har möjlighet att finansiera ett förvärv av en ägarlägenhet.
            Än så länge har förhållandevis få ägarlägenheter bildats. Det
            kan delvis förklaras med en viss osäkerhet bland marknadens aktörer
            kring den nya fastighetsformen. Inom bostadsbranschen finns det
            emellertid en tilltro till ägarlägen­heten som boendeform, och
            allt fler nybyggnationer planeras.
          </p>
          <p xml:id="i-U9vZ4SMqmrGFdurEAh2Pbi">
            En omständighet som har begränsat ägarlägenhetsreformens genomslag
            är att ägarlägenheter enbart får bildas i samband med nyproduktion.
            Detta har uppmärksam­mats av riksdagen, som genom ett tillkännagivande
            2015/16 uppmanat regeringen att återkomma med förslag som gör
            det möjligt att omvandla hyreslägenheter i flerbo­stadshus till
            ägarlägenheter. Vi välkomnar detta, men vi vill gå längre och
            öppna möjligheten att omvandla även bostadsrätter till ägarlägenheter.
          </p>
          <p xml:id="i-7BJGKVmxh43UvPNymkMX85">
            Ett grundläggande syfte med att skapa ägarlägenheter genom ombildning
            är att fördelarna med att inneha en ägarlägenhet ska kunna komma
            befintliga hyresgäster till godo. En ombildningsmöjlighet skulle
            kunna bidra till ytterligare valfrihet i boendet, inte minst i
            områden med ett ensidigt utbud av boendeformer, t.ex. de så kallade
            miljonprogramsområdena.
          </p>
          <p xml:id="i-3R63QgHSJixWY6YbMLEjtQ">
            Även andra och kompletterande lagändringar behövs för att underlätta
            fler ägar­lägenheter. Till exempel behöver anläggningslagen och
            lagen om förvaltning av samfälligheter (LFS) anpassas så att det
            skapas rättvisa och rimliga villkor även i en situation där exempelvis
            en gemensamhetsanläggning berör både ägarlägenheter och hyresfastigheter.
            Dagens huvudregel att varje röstberättigad medlem har en röst
            innebär i sådana lägen att ägarlägenhetsinnehavarna tillsammans
            ofta kommer att vara i majoritet trots att de har en minoritet
            av lägenheterna, något som kan avskräcka från skapande av ägarlägenheter
            eftersom förvaltningen av gemensamhetsanläggningar då inte blir
            ändamålsenlig.
          </p>
          <head xml:id="i-4pYxFUMcUTG7bcrEQYbx4L" type="h3">
            Inför skattegynnat bosparande
          </head>
          <p xml:id="i-CuWr65vXP85RLsNfLQJD5x">
            Liberalerna vill göra det lättare att spara ihop pengar till
            kontantinsatsen till den första egna bostaden. Därför vill vi
            införa ett skattegynnat bosparande. Det skulle betyda mycket för
            att minska klyftorna på bostadsmarknaden och göra att fler har
            råd att köpa en bostad, både unga och andra.
          </p>
          <p xml:id="i-WYQmc56uh9DjDaiDmAJics">
            Skattegynnat bosparande finns i många andra länder. I Norge ges
            en skatterabatt på 20 procent av det sparade beloppet upp till
            25 000 kronor per år. Maximalt sparbelopp är 300 000 kr och sparformen
            är öppen för personer som inte fyllt 35 år.
          </p>
          <p xml:id="i-RWsmEfXPpxAYxbMuiDvvE7">
            Liberalerna anser att en liknande modell bör införas i Sverige,
            dock med den viktiga ändringen att sparformen ska vara öppen för
            alla oavsett ålder som vill spara till sin första ägda bostad.
            Detta är centralt för att ett skattegynnat bosparande ska öka
            den sociala rörligheten i alla åldersgrupper. Även nyanlända ska
            ha möjlighet att spara ihop till grundplåten till en bostad, liksom
            den som länge bott i hyresrätt och senare i livet vill gå över
            till en ägd bostad.
          </p>
          <head xml:id="i-GvWRvt2bVNKDs2wKrwTcFk" type="h3">
            Pilotsatsning för svenska BID-samarbeten
          </head>
          <p xml:id="i-6AmGqRd1EaNvgiFcRwhz2P">
            De mest utsatta områdena har under årens lopp blivit föremål
            för otaliga kortsiktiga projekt och tillfälliga satsningar. När
            pengarna tagit slut har projekten avvecklats och satsningarna
            har ofta runnit ut i sanden. Det finns en utbredd projekttrötthet
            bland de boende, på goda grunder.
          </p>
          <p xml:id="i-4xZKXnSKiGTT1aSBRLp7Gh">
            För att långsiktigt lyfta dessa områden krävs uthållighet. Det
            behövs färre kortsiktiga projekt och fler strukturer som håller
            över tid. Då kan fler satsningar bli möjliga eftersom investerare
            vet vilka förutsättningar som kommer att gälla under en lång följd
            av år. Därför behövs nya former för att skapa samarbeten mellan
            nyckelaktörer. Det är dags att på allvar satsa på en pilotverksamhet
            med svenska BID (”Business improve­ment district”).
          </p>
          <p xml:id="i-BWc24rBEk2R7tj5LwPWM4C">
            Modellen med BID-samverkan finns i ett antal västländer, däribland
            USA, Kanada och Storbritannien. Begreppet har inte någon strikt
            och enhetlig innebörd, utan har olika utformning i olika länder.
            En gemensam nämnare är dock att någon form av lagstiftning finns
            som reglerar former och ansvarsfördelning i ett BID.
          </p>
          <p xml:id="i-BR5PqTRjXXUbMNfF7Ai3jW">
            Ett BID bildas för att utveckla ett visst område och har som
            medlemmar de lokala aktörer som verkar i området i fråga. Syftet
            kan vara att vända utvecklingen i ett utan­förskapsområde, men
            det finns också BID-samarbeten som verkar för att utveckla turismen
            i en viss region. Ett BID kan sägas fungera som ett mellanting
            mellan ekono­misk förening och samfällighet, där den gemensamma
            uppgiften alltså är att bidra till att det berörda området utvecklas
            i den riktning som verksamhetsmålet pekat ut. Verk­samheten i
            ett BID finansieras genom avgifter.
          </p>
          <p xml:id="i-TGsmZMiFndJWGmbm24BmLH">
            BID har sitt ursprung i Kanada och introducerades där på 1970-talet
            för att bidra till att lösa problem med så kallad sub-urbanisering,
            alltså att förorterna växte medan innerstäderna förslummades.
            För att ge en struktur för stödet till affärsverksamheterna bildades
            lokala BID i olika områden. I Kanada har motsvarigheten till kommunfull­mäktige
            alltid sista ordet när det gäller budget och medlemsavgifter till
            ett lokalt BID.
          </p>
          <p xml:id="i-JQt6Btc61LDZEBgUxcGpfd">
            Modellen med BID kom till USA på 1980-talet, där man behövde
            hitta nya finan­sieringsmodeller för offentliga varor och service.
            I New York anses att BID-samverkan är en starkt bidragande faktor
            till den positiva förändring som staden genomgått de senaste 20
            åren.
          </p>
          <p xml:id="i-AWdbJ4TF9L2hUcrvAvCHWQ">
            I Storbritannien definieras en BID som ett geografiskt avgränsat
            område där företag inom detta område väljer att via röstning betala
            en extra summa pengar för att få del av vissa tjänster. Varje
            BID har en maximal löptid på fem år. Därefter röstar företagen
            igen om huruvida de vill fortsätta med sin BID.
          </p>
          <p xml:id="i-Bos5WGmS8C4KxTtUSyCrTZ">
            Systemet med BID har visat sig fungera väl i andra länder. Även
            i Sverige finns det erfarenheter av liknande samarbeten där fastighetsägare
            eller andra aktörer går ihop för att lyfta ett område, t.ex. Järvalyftet
            i Stockholm eller projekt i Sofielund i Malmö och Gamlestaden
            i Göteborg.
          </p>
          <p xml:id="i-EEb86dNGfcYbnVvxYNqGLC">
            Fördelen med att skapa ett juridiskt ramverk för BID-samverkan
            är att modellen då lättare kan komma till praktisk användning.
            Med tydliga regler kan samarbetet snabbare komma i gång och ansvarsfördelningen
            i ett BID blir tydligare. Samtidigt finns det också frågor som
            kräver närmare analys.
          </p>
          <p xml:id="i-5jxzdZnLEMVsBvKJHg8Mrb">
            Liberalerna anser att staten bör vidta lämpliga initiativ för
            att möjliggöra en svensk pilotverksamhet med BID-samarbeten mellan
            det offentliga samt lokala fastighetsägare och andra nyckelaktörer
            i ett utsatt område. Genom BID-samarbeten kan det skapas institutionella
            ramar som bidrar till att långsiktigt vända utvecklingen i utanförskaps­områden
            och öka tryggheten, förbättra villkoren för lokalt företagande
            och locka nya investeringar till områdena.
          </p>
          <head xml:id="i-SpKek5ptGWmkECngrUKfMt" type="h3">
            Reformera EBO
          </head>
          <p xml:id="i-JAWHBeM55P4cH6uuPhQueq">
            Många asylsökande väljer eget boende, det som kallas EBO. EBO
            ger den asylsökande ökade möjligheter att välja sin bostad och
            bo nära släkt och vänner. Vidare ligger de flesta av de stora
            EBO-kommunerna i storstadsregioner, där tillgången till arbete
            och nätverk är bättre. Vi anser inte att EBO-systemet ska avskaffas.
            Att människor kan bosätta sig var man vill, ska vara en självklarhet
            och alternativet skulle vara att fler bor på Migrationsverkets
            anläggningsboenden.
          </p>
          <p xml:id="i-724F3terdG1e9DtUe7m5Cu">
            Samtidigt är det tydligt att det för vissa kommuner får stora
            negativa konsekvenser när EBO-mottagandet är stort. En mycket
            hög koncentration av EBO i ett område får negativa sociala konsekvenser
            i form av trångboddhet och segregation. Liberalerna har i flera
            år verkat för att det i kommuner eller kommundelar där läget är
            ansträngt bör kunna göras en begränsning av antalet personer boende
            i EBO. Inom ramen för januari­avtalet har en proposition tagits
            fram för att reformera regelverket i enlighet med dessa principer.
            Propositionen behandlas i riksdagen under hösten 2019.
          </p>
          <head xml:id="i-ATaMStL5qcg6yUUEX115NP" type="h3">
            Motverka hemlöshet
          </head>
          <p xml:id="i-9AJyoB7wPKZ9B7tBaQWGsf">
            Samhällets mest utsatta som saknar bostad behöver insatser från
            det offentliga. Kommunernas bostadsförsörjningsplaner ska omfatta
            ett helhetsgrepp på behovet av insatser för hemlösa. Det behövs
            en mångfald av lösningar.
          </p>
          <p xml:id="i-YAB6763vXQPo7FhThVdZra">
            Bakom samlingsbegreppet hemlösa finns människor i många olika
            situationer, allt från den som befinner sig i akut hemlöshet (där
            personen riskerar att behöva sova utomhus eller i trappuppgångar)
            till den som bor tillfälligt och kontraktslöst hos bekanta eller
            rör sig mellan kortvariga andrahandskontrakt. För att motverka
            utestängningen från bostadsmarknaden behövs därför en mångfald
            av åtgärder. När det gäller personer som är på väg att lämna olika
            institutionsvistelser eller stödboenden (bland annat fängelse,
            HVB-hem eller boende drivet av Statens institutionsstyrelse) är
            det centralt att det tidigt görs en god planering av vilka boendelösningar
            som är möjliga för den enskilde på längre sikt.
          </p>
          <p xml:id="i-FxU3arpn436ZYZ3uYktZfK">
            Samverkan mellan socialtjänst, andra myndigheter och civilsamhället
            är också mycket betydelsefullt. Ofta har idéburna organisationer
            möjlighet att nå ut med insatser till personer som av olika skäl
            inte är beredda att ta emot stöd från det allmänna.
          </p>
          <p xml:id="i-E1zPkRWLR5nCFmyHHFovMU">
            Vräkningsförebyggande åtgärder är strategiska för att långsiktigt
            minska hemlöshet och utestängning från bostadsmarknaden. Därför
            är det av största betydelse att social­tjänsten så tidigt som
            möjligt informeras och agerar när en person riskerar att bli uppsagd
            från sitt hyreskontrakt, till exempel på grund av hyresskulder.
          </p>
          <p xml:id="i-EbWyhNK6cjPqcyPa2yAvSf">
            Särskilt viktigt är det att agera förebyggande för att om möjligt
            undvika alla situationer där barn under 18 år hamnar i hemlöshet.
            Ingen ska behöva växa upp som hemlös.
          </p>
          <p xml:id="i-H3AC6FeatNw2xD5AFbvwjc">
            Ytterligare åtgärder behövs också för att lösa boendefrågan för
            personer med missbruksproblematik och där det inte framstår som
            realistiskt för personen att i en nära framtid helt bryta med
            sitt beroende. Modellen med ”Bostad först” har visat sig vara
            ett framgångsrikt alternativ i sådana situationer. ”Bostad först”
            är inte en universallösning utan ett av flera alternativ som kan
            övervägas, men där den har kommit till användning har den visat
            sig vara ett verksamt sätt att skapa en tryggare boendesituation,
            något som i sin tur gjort det möjligt för socialtjänsten att sätta
            in bättre insatser för att också hjälpa med beroendeproblemen.
            ”Bostad först” är dock ett arbetssätt som är svårt att genom­föra
            i alla kommuner lokalt, särskilt i mindre kommuner. Därför bör
            ett nationellt program för implementering av ”Bostad först” startas
            med sikte på att underlätta för kommuner i hela landet att tillämpa
            metoden.
          </p>
          <head xml:id="i-5WPRUQDL55wgEjaDYtGnMs" type="h3">
            Kriminella gruppers användning av lägenheter
          </head>
          <p xml:id="i-6eUeBDXonWZsFhPzgRPQuZ">
            Kriminella grupperingars verksamhet är ett omfattande problem
            för samhället. Särskilt påtagligt blir problemen i bostadsområden
            där de lokala trygghetsproblemen är särskilt stora och där det
            finns en lokal närvaro av kriminella gäng. I de mest utsatta områdena
            är gängbrottsligheten en reell maktfaktor som påverkar människors
            liv och vardag. Lägenheter och förråd utnyttjas som vapengömmor,
            och bostadslägenheter används som planeringslokaler för kriminell
            verksamhet eller som mellanlager för narkotika på väg ut på marknaden.
          </p>
          <p xml:id="i-DPY6ipx7UmkbqPeDmfoj1M">
            Det finns i dag vissa möjligheter att säga upp hyresgäster vid
            ett systematiskt nyttjande av en lägenhet för brottslig verksamhet.
            Kraven är dock högt ställda och bevissvårigheter gör att bestämmelserna
            kan vara svåra att tillämpa i praktiken. Brottsligheten ska bedrivas
            affärsmässigt och ta lägenheten i anspråk med uteslutande av andra
            legala användningssätt, såsom att bo där. Vid sidan av den civilrättsliga
            lagstiftningen finns det också ett visst straffrättsligt ansvar
            reglerat för fastighetsägaren, dock i första hand för de situationer
            där koppleri och prostitution förekommer i en hyresfastighet.
          </p>
          <p xml:id="i-2GuUb2WupsfjfggoGwZfiR">
            Liberalerna vill se en översyn av lagstiftningen för att öka
            möjligheten att förverka hyreskontrakt till en bostad eller lokal
            om den används för kriminell verksamhet. Ämnet är komplext och
            rättssäkerhetsfrågorna är centrala i sammanhanget. Icke desto
            mindre är det otillfredsställande att det i dag är alltför svårt
            att säga upp yrkeskriminella från en lokal eller en lägenhet där
            det bedrivs grov kriminalitet på ett sätt som allvarligt påverkar
            de kringboendes trygghet. Liberalerna anser även att en sådan
            utredning bör titta på frågan om förverkande av hyreskontrakt
            till en bostad eller lokal om de personer som lever eller arbetar
            i lokalen genom att ägna sig åt grov kriminalitet utgör ett påtagligt
            säkerhetshot och en fara för de personer som bor eller arbetar
            i omgivningen. Detta mot bakgrund av den extrema ökningen av skottuppgörelser
            i bostadsområden mellan kriminella gäng på senare tid.
          </p>
          <p xml:id="i-CgVSRu9i8Uf2XVATrjTMXQ">
            Frågan har nyligen analyserats av hyresgästutredningen (SOU 2017:33),
            som i sitt betänkande lämnade vissa förslag om att utöka de administrativa
            åtgärderna med olika typer av myndighetssamverkan. Till exempel
            föreslås Polismyndigheten få ett uppdrag att ge stöd och utarbeta
            förstärkande åtgärder vid hot och annan otillåten påverkan i förhållande
            till fastighetsbolag. Liberalerna har inget emot dessa förslag,
            men anser att det också behövs en översyn av möjligheterna att
            förverka hyreskontrakt vid kriminell verksamhet. I översynen bör
            också analyseras om det finns behov av att ytterligare skärpa
            reglerna om förverkande för att motverka motsvarande missbruk
            av ägda bostadslägenheter (bostadsrätter, ägarlägenheter eller
            småhus).
          </p>
          <head xml:id="i-2znEEcHoL4rsy4zT3e1QVo" type="h3">
            Motverka folkbokföring på falsk adress
          </head>
          <p xml:id="i-5yJZRxPHC52S5eVFbq3924">
            Det är ett utbrett problem att människor anger falska folkbokföringsuppgifter,
            till exempel för att bedriva bidragsbrott eller för att helt enkelt
            dölja sin identitet. Bristande kontroll har gjort att varken myndigheter
            eller fastighetsägare har haft vetskap om vilka som egentligen
            bott på en viss adress. I vissa fall har det förekommit att 30–40
            personer varit skrivna på en och samma lägenhet, men det har också
            inträffat att en och samma person varit skriven på många olika
            adresser. I de områden som polisen bedömer vara särskilt utsatta
            misstänks sex procent av invånarna vara felaktigt folkbokförda.
          </p>
          <p xml:id="i-SV3khgGNeiWSJdHntLk85D">
            Liberalerna välkomnar att lagändringar nu har genomförts för
            att öka kvaliteten i folkbokföringen. Bland kan Skatteverket numera
            avregistrera falska identiteter i folk­bokföringen och göra kontrollbesök
            på personers adresser. Dessutom har folkbok­föringsbrottet återinförts,
            vilket till exempel innebär att personer som medvetet lämnar oriktiga
            uppgifter till folkbokföringen kan straffas för det.
          </p>
          <p xml:id="i-GZN236qXA5KhDPzcyHPMgC">
            Liberalerna anser att de nya lagändringarna är goda men att fler
            åtgärder behövs för att komma åt personer som skriver sig på falska
            adresser för att få tillgång till bidrag. En utredare har fått
            i uppdrag av regeringen att komma med förslag i frågan och Liberal­erna
            är öppna för att bidra till att förbättra folkbokföringssystemen
            för att beivra bidragsbrott.
          </p>
          <head xml:id="i-Eki6JZ5YxcKWQhcrhEHT8t" type="h3">
            Studentlägenheter och lägenheter för årsrika
          </head>
          <p xml:id="i-XJ8yPYy4bsKyrveX6U8sEr">
            Bristen på studentlägenheter är mycket stor, och det finns likaså
            ett stort behov av fler bostäder särskilt riktade till äldre personer.
            Fler lägenheter riktade till de personer som är i dessa skeden
            i livet ökar människors valfrihet och underlättar rörligheten
            på bostadsmarknaden.
          </p>
          <p xml:id="i-Vo6CgTmbKSJNb5yw9bwpzZ">
            Vi vill utreda om byggande av studentlägenheter och lägenheter
            för årsrika kan underlättas genom att dessa typer av bostäder
            definieras som egna boendeformer i lagstiftningen. Detta skulle
            då möjliggöra särskilda regler för dessa bostäder, till exempel
            vad gäller krav på utrustning eller storlek.
          </p>
          <p xml:id="i-UyhAkHAb6XqeJffn6vkvrD">
            Studentlägenheter finns som både enrums- och flerrumslägenheter,
            men i dag är det inte möjligt att teckna hyreskontrakt för ett
            rum i en lägenhet enskilt. Detta leder till att det ofta inträffar
            att inte alla hyresgäster i större studentlägenheter är studenter,
            särskilt när studerande som delar lägenhet avslutar sina studier
            vid olika tidpunkter. För att effektivisera utnyttjandet av studentlägenhetsbeståndet
            bör möjligheten att hyra ut varje rum separat införas.
          </p>
          <p xml:id="i-EtoAP9c9WVEAcdyrKBcw4J">
            Vi anser också att kommunerna bör lägga plan- och bygglovsärenden
            gällande lägenheter för årsrika och studentbostäder i ett snabbspår
            och att sådana ärenden alltså ska kunna prioriteras i handläggningen.
          </p>
          <head xml:id="i-HwLAPGNmoHk2YNPSeBZ9dy" type="h2">
            Bostadsmarknad med fler bostäder och mer marknad
          </head>
          <head xml:id="i-HmeukGo9Nkdt2AMffCTQUc" type="h3">
            Liberalisera bostadsmarknaden
          </head>
          <p xml:id="i-MPdVUDY5DJtxeS9KRW3tPV">
            Det behövs en blandning av både hyresrätter, bostadsrätter, ägarlägenheter
            och villor i olika lägen och prisklasser. Förutom de breda systemreformer
            som nu genomförs inom ramen för januariavtalet verkar Liberalerna
            för fortsatta reformer som gör vägen till det första spadtaget
            kortare för byggföretagen och vägen till den första, andra eller
            tredje egna nyckeln kortare för de individer som i dag inte kommer
            in eller kommer vidare på en bostadsmarknad som inte fungerar.
          </p>
          <p xml:id="i-RN2GgyeKGkACmVnwByjANa">
            Krisen på den svenska bostadsmarknaden handlar både om att det
            byggs för lite och att rörligheten är för låg. Bristen på bostäder
            är ett stort hinder för människors frihet som också skadar den
            svenska ekonomin. En uppskattning gör gällande att inlåsning­arna
            på svensk bostadsmarknad gör att den svenska arbetslösheten är
            0,3 procent­enheter mer än vad den annars hade varit. Det är skillnaden
            mellan jobb eller arbetslöshet för 16 000 människor.
          </p>
          <p xml:id="i-T62sTZpmec3nTKoqB7byjt">
            Förklaringarna till den låga rörligheten är flera. Boverket har
            konstaterat att den svenska hyressättningsmodellen fungerar allt
            sämre i takt med att bostadsmarknaden blir allt mer överhettad.
            De långa köerna till hyresbostäder är ett tydligt tecken på en
            icke fungerande marknad. För personer som äger sitt boende konstaterar
            samma myndighet att kostnaderna för att flytta och byta bostad
            sannolikt är de högsta i hela OECD.
          </p>
          <p xml:id="i-3RwFnywyTX61fmTiJSvxQt">
            De senaste åren har regeringen strävat efter att öka byggande
            av hyreslägenheter genom investeringsstöd. Liberalerna har kritiserat
            detta och vi står fast vid vår principiellt skeptiska hållning
            till subventioner som bostadspolitiskt instrument. Vi konstaterar
            samtidigt att det i januariavtalets helhet också ingår att investeringsstöden
            kvarstår, samtidigt som de nu reformeras för att bli mer effektiva
            och fokuserade. Liberalernas utgångspunkt i denna reformering
            är att en större del av investeringsstöden ska gå till hyreslägenheter
            för socialt utsatta, en grupp som i dag har särskilt svårt att
            komma in på bostadsmarknaden.
          </p>
          <p xml:id="i-H39TnvUy2EehGSPAFyXyxL">
            Anledningarna till att det byggs för lite är ännu mer mångfasetterade.
            Det handlar om det totala utbudet av mark och den takt som detaljplanelagd
            mark bebyggs. Fler detaljplaner måste upprättas och fler bygglov
            måste vinna laga kraft. Inte minst handlar det om att minska de
            kostnader som är förknippade med överklaganden och långa ledtider.
          </p>
          <p xml:id="i-Tu4MknEJmRSP3AQ44TLPwk">
            Liberalernas bostadspolitik syftar till att få en bostadsmarknad
            präglad av mer rörlighet och mer byggande. Det är en bostadsmarknad
            som är just en fungerande marknad, där fler människor kan bo utifrån
            egna önskemål och förutsättningar. Det är en bostadsmarknad med
            enklare plan- och byggregler samtidigt som de höga ambitio­nerna
            för tillgänglighet upprätthålls.
          </p>
          <head xml:id="i-C612EWuPqS3i92Nwh5Pb2p" type="h3">
            Fri hyressättning vid nybyggnation och reformering av bruksvärdessystemet
          </head>
          <p xml:id="i-PniuaFRE7rcPkiFSJdUA5j">
            Den svenska hyresregleringen beskrivs av OECD som en av de striktaste
            bland organisationens medlemsländer. Vi skiljer därmed ut oss
            även gentemot våra nordiska grannländer.
          </p>
          <p xml:id="i-5jVSBa8F73eTsuRTjVUjCQ">
            I Norge, Finland, Danmark och Island råder marknadshyror på hela
            eller delar av hyresmarknaden. Den svenska hyresregleringen har
            fått kritik av EU-kommissionen, OECD, IMF, Världsbanken och Finanspolitiska
            rådet m.fl. Upprepade gånger har Sverige fått kritik av internationella
            bedömare som lyft fram problemen på den svenska bostadsmarknaden
            som en särskild utmaning, och förespråkat bland annat en mer flexibel
            hyressättning.
          </p>
          <p xml:id="i-XbGgeKzgiAffVKewKhjRHz">
            Liberalerna har länge arbetat för fri hyressättning vid nyproduktion,
            och att hyressättningen i det befintliga beståndet framöver i
            större utsträckning bör avspegla konsumenternas efterfrågan och
            individuella val. Förändringar i bruksvärdessystemets tillämpning
            ska kombineras med regler som ger hyresgäster långsiktigt förutsägbara
            villkor och ett skydd mot plötsliga höjningar av hyran för den
            befintliga bostaden. Inom bruksvärdessystemet behöver läge få
            betydligt större genomslag. Det är rimligt att en centralt placerad
            lägenhet har högre hyra än en mindre centralt placerad lägenhet.
          </p>
          <p xml:id="i-T6FCG5FqAPnLNygaWGFmMj">
            Tack vare januariavtalet pågår nu ett arbete för att reformera
            hyresmodellen i enlig­het med dessa principer. Fri hyressättning
            vid nybyggnation ska införas, och i det befintliga beståndet ska
            lägenheternas kvalitet och läge få ett större genomslag i hyres­sättningen.
            Detta är en central framgång för liberal politik och något som
            kommer att möjliggöra att den svenska hyresmarknaden fungerar
            bättre. Därför lägger vi inget formellt förslag i denna motion,
            utan vi kommer att noggrant fortsätta bevaka dessa frågor inom
            ramen för januariavtalet.
          </p>
          <head xml:id="i-QpDMmPtVu78ffdhfkqqy2m" type="h3">
            Stärk hyresgästens ställning
          </head>
          <p xml:id="i-9SLQzhNGKuzrpfTmAP63VP">
            Hyresrätten är och förblir en viktig boendeform, och bristen
            på hyresrätter är ett problem. I dagens bostadskris behövs det
            både fler bostäder som ägs och fler bostäder som hyrs. Samtidigt
            kommer – allt annat lika – den ägda bostaden att långsiktigt ha
            lägre månadskostnader än den hyrda, eftersom den som äger sin
            bostad får ta huvud­ansvar för försäkringsskydd, underhåll och
            fastighetsskötsel medan den som bor i en hyresrätt betalar hyresvärden
            för detta.
          </p>
          <p xml:id="i-NA9RDHDMV9Ej8J93s9tr1s">
            Vi vill förbättra hyresgästernas möjligheter att hävda sina intressen.
            På en marknad med svår bostadsbrist ökar risken för att oseriösa
            hyresvärdar utnyttjar situationen genom att inte fullgöra sina
            lagenliga och kontraktsmässiga åtaganden gentemot hyresgästerna.
            Möjligheten till tvångsförvaltning bör i högre utsträckning användas
            mot hyresvärdar som inte sköter sin roll som hyresvärd.
          </p>
          <p xml:id="i-AQZCmE6AD75WVPcTGtHjhy">
            Dessutom behövs en förbättrad offentlig hyresstatistik, så att
            hyresgäster får lättare att själva skaffa information om den genomsnittliga
            hyresnivån i ett bostadsområde. En sådan hyresstatistik stärker
            konsumentmakten både på förstahandsmarknaden och vid legal andrahandsuthyrning.
          </p>
          <p xml:id="i-3VvNK3jKGJfaJjvfixLfaL">
            För att hyresrätten ska vara en attraktiv boendeform behöver
            spelreglerna vara långsiktiga och hyresgästen ha möjlighet att
            påverka sitt boende genom egna val. I dag upplever många hyresgäster
            att de exempelvis inte ges möjlighet att framföra sina önskemål
            i samband med ombyggnader och renoveringar. Dagens stelbenta regler
            om hyressättning fungerar i praktiken som kostnadsdrivande vid
            ombyggnad och reno­vering, eftersom sådana åtgärder är ett av
            få tillfällen där hyresvärden kan verka för mer genomdrivande
            förändringar av hyrorna.
          </p>
          <p xml:id="i-7xthu4bzYyakWyj9F8u4zH">
            Hyresgästutredningen lade i sitt betänkande (SOU 2017:33) fram
            förslag för att förändra hyresgästens ställning, bland annat genom
            skärpta krav på innehållet i meddelande om ombyggnation och skärpt
            skälighetsbedömning vid hyresnämndens prövning om åtgärder. Sådana
            förslag är intressanta och bör prövas i det fortsatta arbetet.
          </p>
          <p xml:id="i-KyusJaZTXvKbf9s6R4QNnD">
            Depositioner från hyresgästen i samband med andrahandsuthyrning
            är i Sverige vanligt. Det är ett sätt för hyresvärden att minska
            risken för bedrägerier, uteblivna hyresbetalningar eller kostsamma
            reparationer. Samtidigt innebär dagens oreglerade system, där
            hyresgästen betalar direkt till hyresvärden, att risken för bedrägerier
            av hyresvärden i stället är uppenbar. Norge har i stället ett
            uppbyggt och i lag reglerat system där depositionsbeloppet sätts
            in på ett neutralt konto och där åtkomst av medlen kräver båda
            parters medgivande. Boverket har förordat att ett liknande system
            bör införas i Sverige för öka tryggheten och säkerheten för både
            hyresgästen och hyresvärden.
          </p>
          <head xml:id="i-FnXNttS1Kx1u3C1YT9mtBe" type="h3">
            Underlätta andrahandsuthyrning
          </head>
          <p xml:id="i-DbFkQLZnqkRqjszkcKxcXd">
            Privatpersoners upplåtelse av den egna bostaden är ett viktigt
            komplement till den ordinarie bostadsmarknaden. Särskilt i tider
            av ökande bostadsbrist går det fortare att öka utbudet av boendetillfällen
            inom denna sektor i stället för att bygga nytt. Andra­handsboenden
            är särskilt viktiga för unga eller personer som bor en kortare
            period på annan ort.
          </p>
          <p xml:id="i-SBcKjPVNYiYr2Zr4XV9ePZ">
            Sedan 2013 råder friare regler för hyressättning vid andrahandsuthyrning.
            Hyrorna är inte fria, utan fortfarande måste det finnas ett tydligt
            samband mellan de direkta och indirekta kostnaderna för boendet
            och hyran. Reformen har lett till tydligt fler utannon­serade
            andrahandsboenden. På den största annonsmarknaden har utbudet
            av andrahands­lägenheter i Stockholm ökat med 20 procent eller
            mer. Vi föreslår i ett ytterligare steg friare hyressättning vid
            uthyrning av villor, bostadsrätter och ägar­lägenheter genom en
            generösare beräkning av den så kallade skäliga hyran.
          </p>
          <p xml:id="i-DhbwZ22SvAu6FL1uRZ9hxn">
            Vidare bör bostadsrättshavares rätt gentemot bostadsrättsföreningen
            att hyra ut sin lägenhet i andra hand förbättras. På så vis kan
            fler bostadsrätter komma ut på andra­handsmarknaden, vilket ökar
            bostadsutbudet i en tid av svår bostadsbrist.
          </p>
          <p xml:id="i-44T6HRvRvhxRzYGdboFyP6">
            Den moderna delningsekonomin gör att allt fler privatpersoner
            väljer att hyra ut sin bostad på korttidskontrakt via digitala
            tjänster. Detta är något som ska välkomnas, samtidigt som det
            är viktigt att skattereglerna är rättvisa. Liberalernas syn på
            delnings­ekonomin och dess möjligheter utvecklas närmare i vår
            motion om digitalisering.
          </p>
          <head xml:id="i-HmcR4Awza4YyscE6qpZR1v" type="h3">
            Konsumentskyddet vid småhusentreprenader
          </head>
          <p xml:id="i-SeJRNA3bpL31xfDPck7sUM">
            En husaffär är för de allra flesta människor det största ekonomiska
            åtagandet man gör under hela livet. De stora kostnader det innebär
            att bygga nytt innebär att konsument­skyddet vid småhusentreprenader
            behöver vara extra starkt.
          </p>
          <p xml:id="i-EQxZTwXnJrTfUFJrH1NZoP">
            Fram tills för några år sedan fanns en obligatorisk regel om
            att den som är byggherre för en småhusentreprenad ska se till
            att det finns en byggfelsförsäkring som gäller i tio år. Regeln
            om obligatorisk byggfelsförsäkring togs bort eftersom det visade
            sig att byggfelsförsäkringen mycket sällan gav konsumenterna (byggherrarna)
            någon hjälp. Därför avskaffades obligatoriet den 1 juni 2014,
            men kravet på färdigställandeskydd behölls.
          </p>
          <p xml:id="i-A2BjoqUjnyYMLa4T7oRekd">
            Brister vid husbygget ska normalt uppmärksammas genom besiktning,
            men slut­besiktning är inte obligatorisk. Genomförs det en slutbesiktning
            ska det noteras vilka fel och brister som förekommer i husbygget
            och vilka åtgärder dessa leder till.
          </p>
          <p xml:id="i-Fm5weLeEDy18fWn2WMKF5m">
            I vissa lägen leder småhusentreprenader till tvister i domstol.
            Kostnaden för detta är ett påtagligt problem för många. De flesta
            hemförsäkringar har någon form av rätts­skydd som kan bekosta
            vissa juridiska kostnader, och därutöver finns endast mycket begränsade
            möjligheter att få allmän rättshjälp via Rättshjälpsnämnden.
          </p>
          <p xml:id="i-2nsaft6K8bgDDGEWNBdup2">
            Liberalerna anser att det juridiska skyddet för den enskilde
            vid småhusentreprenader behöver stärkas. Till att börja med bör
            bevisbördan om vad som avtalats flyttas ytter­ligare till konsumentens
            fördel genom ett generellt krav på att avtal om småhusentre­prenader
            ska upprättas i skriftlig form. Skriftlighetskravet innebär med
            automatik att arbetets omfattning klarläggs.
          </p>
          <p xml:id="i-S7he1r1akhTutpAoC95hNw">
            Vidare bör kravet på slutbesiktning vara obligatoriskt. I dag
            görs bara slutbesiktning om någon av parterna begär det, vilket
            orsakar problem eftersom slutbesiktningen ju avgör om entreprenaden
            är godkänd eller ej. Det bör också övervägas om det behövs lagreglering
            om vem som ska utse besiktningsman vid slutbesiktning.
          </p>
          <p xml:id="i-BGVTRk98QHHNku3tyWtL4Q">
            Sammanfattningsvis anser Liberalerna att frågan om det juridiska
            skyddet för den enskilde vid småhusentreprenader behöver bli föremål
            för en bredare översyn i form av en utredning. Utredningens uppdrag
            bör då inkludera, men inte avgränsas till, de delfrågor som nämnts
            här ovan.
          </p>
          <head xml:id="i-WekxRkohVQb6szGrCwDnDM" type="h3">
            Översyn av bostadsrättslagen
          </head>
          <p xml:id="i-8wthj76z4Bw1mWDMUDe9R8">
            Den 1 juli 2018 trädde en ny lag om ekonomiska föreningar i kraft.
            Denna breda reform innebar även vissa konsekvenser för bostadsrättsföreningar.
            Nästa steg bör nu vara att göra en fördjupad översyn av bostadsrättslagen.
          </p>
          <p xml:id="i-9vLFN9giQ847Bn3DH4yBrm">
            Utredningen om stärkt konsumentskydd på bostadsrättsmarknaden
            presenterade år 2017 sitt betänkande (SOU 2017:31). Utredningen,
            som ännu inte har lett till lagförslag på riksdagens bord, tog
            upp ett antal frågor men hade dock inte till uppgift att göra
            en bredare analys av bostadsrättslagen i sin helhet. En sådan
            bör komma till stånd.
          </p>
          <p xml:id="i-DhEcmQkPzD2ZRDae6sYnf8">
            Till exempel saknas uttryckliga lagregler för vem som är behörig
            att ansöka om att försätta en bostadsrättsförening i konkurs,
            något som kan medföra stora problem av ekonomisk natur för bostadsrättsinnehavarna.
            Om en bostadsrättsförening felaktigt försätts i konkurs blir samtliga
            bostadsrättshavares andelar i föreningen värdelösa och lägenheterna
            betraktas som hyresrätter i konkursboet, med de följder detta
            får för de boendes privatekonomi.
          </p>
          <p xml:id="i-B7vueAKRDcxUQt4sFb7FhB">
            När kontrollen av bostadsrättsföreningar hamnar hos oseriösa
            aktörer kan följderna för de enskilda bostadsrättshavarna bli
            förödande. Uppmärksammade fall finns där styrelserna för föreningar
            inte på åratal upprättat årsredovisningar eller lämnat in deklarationer,
            något som lett till att Kronofogden fattat beslut om utmätning.
          </p>
          <p xml:id="i-G4RT9ukedXVbvwYPFiAS1U">
            Vid sidan av beredningen av förslagen från utredningen om stärkt
            konsumentskydd på bostadsrättsmarknaden, som inte bör försenas,
            bör det därför göras en fortsatt översyn av bostadsrättslagen
            i sin helhet för att säkerställa ett ändamålsenligt ramverk för
            bostadsrättsföreningars skötsel och bostadsrättshavarnas juridiska
            trygghet gentemot föreningen.
          </p>
          <head xml:id="i-JPx1YGTwXCAdUfuq3y5bPK" type="h3">
            Bostadsrättsregister
          </head>
          <p xml:id="i-CiriJ4sp9mSe9LbmFX4Hm">
            Det finns inte något centralt register över bostadsrätterna.
            I stället är det den lokala bostadsrättsföreningens ansvar att
            föra en förteckning över de lägenheter som är upplåtna med bostadsrätt.
            Denna förteckning utgör också grunden för uppgifter om pantsättning
            av bostadsrätten.
          </p>
          <p xml:id="i-9BrT5uh2ih8KL5HU5ha4oA">
            Frågan om införande av ett statligt register över bostadsrätterna
            har varit aktuell under mycket lång tid. År 2007 upprättades en
            departementspromemoria, Bostads­rättsregister – några modeller
            för registrering av bostadsrätter (Ds 2007:12). Såväl Svenska
            Bankföreningen som HSB Riksförbund, Riksbyggen, bostadsrätts­organisa­tionen
            SBC, Fastighetsmäklarförbundet som Mäklarsamfundet har fortlöpande
            framfört sina önskemål om att ett statligt register ska inrättas
            över bostadsrätterna.
          </p>
          <p xml:id="i-Psz4ThAiEwqmGftwnJeaXJ">
            Fördelarna med ett statligt centralt register, förslagsvis administrerat
            av Lant­mäteriet, är framför allt tillförlitliga uppgifter om
            ägare och pantsättningar samt en betydligt snabbare hantering
            av ägarbyten och pantsättningar. Ett sådant register skulle också
            avsevärt försvåra de bedrägerier som förekommer främst med pantsättning
            av en bostadsrätt.
          </p>
          <p xml:id="i-Le1264RPpEkRVJw8ddCHAf">
            Likheterna mellan en bostadsrätt och en villafastighet är mycket
            stora när det gäller såväl ägarbyten som pantsättning. Ett register
            bör därför vara uppbyggt på ungefär samma sätt som dagens inskrivningsregister
            med lagfart och inteckning. Precis som gäller för villafastigheter
            bör alla kostnader för hållande av ett register bekostas av bostadsrättsägarna
            genom avgifter vid ägarbyten och pantsättningar. Vi anser därför
            att förutsättningarna för att inrätta ett avgiftsfinansierat bostadsrättsregister
            i offentlig regi behöver utredas.
          </p>
          <head xml:id="i-9VP6k7WBxRhQgDybnGFfeb" type="h2">
            Klimat- och miljömässigt hållbart byggande
          </head>
          <p xml:id="i-YUweiKhx97Pxen5YBAHNrS">
            Byggande och bostäder är en strategisk sektor för att klara av
            omställningen till ett klimat- och miljömässigt hållbart samhälle.
            Bygg- och fastighetssektorn står för totalt cirka 19 procent av
            Sveriges totala utsläpp av växthusgaser, och att successivt minska
            och så småningom helt eliminera nettoutsläppen från denna sektor
            är alltså av avgörande betydelse.
          </p>
          <p xml:id="i-GdXfLwn7HSSzZvAnHip2c8">
            Arbetet med att minska klimatpåverkan från bygg- och fastighetssektorn
            måste hänga ihop med den övergripande klimatpolitiken. De allra
            viktigaste åtgärderna är generella och handlar om effektiva ekonomiska
            styrmedel, efter principen om att utsläpparen betalar. Till detta
            behöver läggas regelförändringar för att successivt driva på övergången
            till mer klimatneutrala lösningar.
          </p>
          <p xml:id="i-VeWhvnVG21PsvH28UrR6Td">
            Inom ramen för projektet Fossilfritt Sverige har ledande aktörer
            inom bygg- och anläggningsbranschen tagit fram dokumentet ”Färdplan
            för en klimatneutral och konkurrenskraftig byggsektor”. Det fortsatta
            arbetet med färdplanen samordnas av Sveriges byggindustrier. I
            färdplanen förespråkas bland annat ambitiösa, långsiktiga och
            förutsägbara lagkrav för bygg- och anläggningssektorn utifrån
            Sveriges klimatmål, något som Liberalerna stödjer.
          </p>
          <p xml:id="i-GTC8cz2UssR4rDBVQMyVPn">
            Färdplanen rekommenderar också att offentlig upphandling används
            som en motor i klimatomställningen. Liberalerna instämmer i detta,
            samtidigt som detta i första hand måste ske genom effektiva och
            generella krav som används enhetligt vid upphandling i hela landet.
            Lokala särkrav som försvårar konkurrensen bör däremot undvikas.
          </p>
          <p xml:id="i-XpagXTbD44BUBFWnna2J6N">
            Genom januariavtalet pågår nu ett antal åtgärder för att höja
            klimatambitionerna vid byggande. Bland annat har Boverket getts
            ett uppdrag att ta fram underlag för klimatdeklarationer för klimatbra
            byggande, något som ska bli ett krav från 2022. Därför lägger
            vi inget formellt förslag i denna motion, utan vi kommer att noggrant
            fortsätta bevaka frågan inom ramen för januariavtalet.
          </p>
          <head xml:id="i-LZCZLY7r3cuu8oakJmTeG4" type="h3">
            Samhällsplanering för en grön och hållbar boendemiljö
          </head>
          <p xml:id="i-8qmyvnEcASjgBxEZ2vPgbN">
            Den stora inflyttningen till städer och tätorter i Sverige ställer
            krav på en god samhällsplanering i fråga om miljö och hållbar
            utveckling, kollektivtrafik, bostadsbyggande samt kommunal och
            kommersiell service. Det är angeläget att de gröna miljöernas
            betydelse för miljön och folkhälsan uppmärksammas och tillvaratas
            i stadsplaneringen.
          </p>
          <p xml:id="i-SU4uo1VsbqkTD4PDgqiQ6Y">
            Städer med grönstruktur har ett bättre lokalklimat än städer
            utan grönska. En grön stad klarar häftiga skyfall bättre och har
            en större biologisk mångfald. I en stad med parker och trädgårdar
            integrerade i bebyggelsen har invånarna naturliga mötesplatser
            utomhus. I sitt vardagsliv får de närkontakt med det biologiska
            kretsloppet.
          </p>
          <p xml:id="i-kmes6TTkURbjwTJN6vHL9">
            Fritidsodling lär vara en av de vanligaste fritidssysselsättningarna
            och är en värdefull del av många människors liv. Det är därför
            viktigt att se och inkludera de miljöer som villaträdgårdar och
            kolonilotter utgör i stadsplaneringen. I framtida stadsplanering
            bör också vägas in värdet av stadsnära odling och det förhållandet
            att utebliven fysisk aktivitet har en hög samhällsekonomisk kostnad.
          </p>
          <p xml:id="i-SZ6uDgdvVSGnASf6hY41pQ">
            Sammanfattningsvis är det en viktig aspekt på god stadsplanering
            att beakta behovet av grönytor och platser för lek, rekreation
            och spontanidrott i tättbebyggda områden.
          </p>
          <head xml:id="i-MZHY9SJCEP4hA5ar4hUvMC" type="h3">
            Bullerregler
          </head>
          <p xml:id="i-5tDem7cEQqdmtcBMSDqxZS">
            Efter upprepade tillkännagivanden från riksdagen beslutade regeringen
            i maj 2017 om ändringar i förordningen (2015:216) om trafikbuller
            vid bostadsbyggande. Riktvärdena för buller vid en bostadsbyggnads
            fasad från spår- och vägtrafik för bostäder upp till 35 kvadratmeter
            är nu 65 dBA i stället för det tidigare 60 dBA. För bostäder större
            än 35 kvadratmeter är riktvärdet 60 dBA i stället för det tidigare
            55 dBA. Kraven för ljud­miljön inomhus ändrades inte.
          </p>
          <p xml:id="i-GBBvBfwTgMPmcde1z1YQfh">
            Liberalerna, som stod bakom de tillkännagivanden som riksdagen
            gjorde, välkomnar dessa justeringar som skapar bättre möjlighet
            för bostadsbyggande i tätbebyggd miljö utan att sänka kraven för
            ljudmiljön inne i bostaden. För att ge mer ändamålsenliga förutsättningar
            för framtida översyner av bullerregleringen anser Liberalerna
            att ansvaret för att utfärda regelverk flyttas från regeringen
            till Boverket.
          </p>
          <head xml:id="i-M7k1yeGLorhmab5s78XXAh" type="h3">
            Strandskydd
          </head>
          <p xml:id="i-9EffvMXU2C7tCgHmXD6dS3">
            Som strandskyddsreglerna fungerar i dag hindrar de i alltför
            hög grad att bostäder byggs i attraktiva lägen, och kommunerna
            har alltför liten möjlighet att skapa möjlighet till utbyggnad
            där människor vill bo.
          </p>
          <p xml:id="i-2QwTN8EC99hcjt2VKz7WKz">
            Liberalerna har länge arbetat för att strandskyddet decentraliseras
            för att möjliggöra bostadsbyggande, samtidigt som ett strikt strandskydd
            fortfarande tillämpas i områden där exploateringstrycket bedöms
            som exceptionellt högt eller synnerliga skäl föreligger. Tack
            vare januariavtalet pågår nu ett utredningsarbete för att reformera
            strandskyddet i enlighet med dessa principer. Därför lägger vi
            inget formellt förslag i denna motion, utan vi kommer att noggrant
            fortsätta bevaka frågan inom ramen för januariavtalet.
          </p>
          <head xml:id="i-RtCeZDY4NBkPA38uRnByhg" type="h3">
            Reformera reglerna om kommunala naturreservat
          </head>
          <p xml:id="i-3TYVAnVZXHZH4eBDYjZG2m">
            Enligt miljöbalkens regler kan naturreservat inrättas för att
            skydda biologisk mångfald och värdefulla naturmiljöer, eller för
            att tillgodose friluftslivets behov. I dag finns omkring 4 000
            naturreservat i Sverige.
          </p>
          <p xml:id="i-XmQY6vEJAX9GzpxP6C9FvA">
            Naturreservat kan skapas genom beslut av staten via länsstyrelserna
            eller av kommunerna, men rättsverkan blir densamma oavsett vilken
            instans som fattar beslutet. De flesta naturreservat har inrättats
            av länsstyrelserna, men på senare år har det blivit allt vanligare
            med kommunala naturreservat. Antalet kommunala naturreservat ökar
            ungefär dubbelt så snabbt som antalet statligt inrättade.
          </p>
          <p xml:id="i-YEAXgb4PFubRbBUvMZji3v">
            När ett område väl har förklarats för naturreservat krävs enligt
            lagen synnerliga skäl för att upphäva beslutet. Upphävningen ska
            beslutas av samma instans som inrättade naturreservatet.
          </p>
          <p xml:id="i-9JSpNMWUEpekv7Xbpp8ehX">
            Kommunala naturreservat finns i hela landet, men många av dem
            ligger i storstads­regionerna eller andra områden där det råder
            stor bostadsbrist. Det finns en risk att kommuner låter sig påverkas
            av andra hänsyn än naturvårds- och friluftsintressen, till exempel
            lokala byggkritiska opinioner. Kommunfullmäktige kan då av politiska
            hänsyn inrätta ett naturreservat för att hindra framtida bostadsbyggande
            i ett område även om det inte finns objektiva skäl för ett reservat.
          </p>
          <p xml:id="i-6kecj19K415WKWw7EGCRVg">
            Liberalerna anser därför att reglerna om kommunala naturreservat
            bör reformeras. Vill en kommun att ett område skyddas som naturreservat
            ska ansökan göras hos länsstyrelsen, som fattar det slutliga beslutet.
            Kommunala naturreservat bör även tidsbegränsas så att de prövas
            på nytt efter 15 år.
          </p>
          <head xml:id="i-66gKXq23XqacCsRKDeZw5Y" type="h2">
            Plan- och markpolitik
          </head>
          <head xml:id="i-48QUJZoe3vQzYGU8Vxhg9g" type="h3">
            En utvecklad översiktsplanering
          </head>
          <p xml:id="i-SzhGAwChWAbeXbmqJiGZZY">
            Sverige har ett omfattande regelverk för plandokument. Varje
            kommun ska upprätta en översiktsplan som ska omfatta hela kommunen.
            Därefter kan till exempel tätorter eller stadsdelar bli föremål
            för en fördjupad översiktsplan medan ramarna för framtida bygglovsärenden
            i ett visst område fastställs genom en detaljplan.
          </p>
          <p xml:id="i-7oXytn4iMYaGzGuDswN9Aw">
            Det finns anledning att undersöka om det är möjligt att utveckla
            instrumentet fördjupade översiktsplaner, vilka då kan överta den
            roll som detaljplaner har i dag. Särskilda detaljplaner skulle
            då bara behövas i komplicerade fall.
          </p>
          <p xml:id="i-ACsYfrRq4pg5vZk7vWc4KD">
            Vidare bör det undersökas om det bör finnas en möjlighet att
            tillåta byggprojekt i ett område trots att den antagna planen
            har överklagats. Detta skulle till exempel kunna gälla om överklagandena
            enbart riktar sig mot delar av planområdet och det finns ett starkt
            allmänt intresse av att bostäder byggs.
          </p>
          <head xml:id="i-Es9ypt9KTZEvRLs7qa8xUF" type="h3">
            Förenkla byggreglerna
          </head>
          <p xml:id="i-62VJhgeTCF9PHLykCn2qJh">
            Enligt EU:s statistikorgan Eurostat är de svenska byggpriserna
            med råge de högsta i hela EU. Även i relation till jämförbara
            länder är de svenska byggpriserna väsentligt högre. Finland har
            samma klimat och tätortsstruktur som Sverige, men i Finland är
            kostnaden för att bygga 19 procent lägre. Byggpriserna i Tyskland
            är 22 procent lägre och i Nederländerna hela 35 procent lägre.
          </p>
          <p xml:id="i-KR62AobcFDxwAo9UtHqmvQ">
            Det mest effektiva sättet för att få fram fler bostäder till
            rimliga priser är att göra det möjligt att bygga billigare. Liberalerna
            anser därför att vi behöver fortsätta att se över hur vi kan skapa
            möjlighet till billigare produktion och kostnadseffektivare processer.
            Vi vill gå längre än att avskaffa de kommunala särkraven. Vi vill
            utreda om det är möjligt att hustyper bara en gång behöver prövas
            mot byggnormen för att sedan vara förhandsgodkända. På så sätt
            kan byggkostnaderna pressas effektivt och handlägg­ningstiden
            vid bygglovsärenden kortas.
          </p>
          <p xml:id="i-FVJ5dhDAjt4RHZWFSLwyxd">
            Typgodkända hustyper som redan är prövade mot byggnormen och
            gemensamma nordiska och europeiska byggregler bör prövas. Fler
            smärre åtgärder ska omfattas av enbart bygganmälan.
          </p>
          <p xml:id="i-wNoFY9nkNpJzw19BWPQWk">
            För att underlätta för fler små lägenheter till rimlig kostnad
            bör ytterligare regel­förenklingar göras för att möjliggöra så
            kallade mikrobostäder, det vill säga mycket små lägenheter med
            kompakt planlösning. För små lägenheter bör det inte heller vara
            nödvändigt att kräva förrådsutrymme.
          </p>
          <p xml:id="i-6pwsanfYhRzbJJfUJYYHgC">
            Den 1 juli 2017 förenklades bygglovsreglerna på vissa punkter.
            Bland annat slopades det obligatoriska kravet på bygglov för att
            göra små tillbyggnader i form av balkong, burspråk eller uppstickande
            byggnadsdel eller att andra byggnader än en- och tvåfamiljshus
            inom områden med detaljplan byta färg, fasadbeklädnad eller taktäck­ningsmaterial
            på en husfasad eller ett tak som vetter mot en kringbyggd gård.
            Samtidigt infördes dock en möjlighet för kommunerna att återinföra
            lovplikten i detaljplaner. Liberalerna anser att det bör följas
            upp hur kommunerna använder sig av denna möjlighet, så att inte
            onödigt regelkrångel som avskaffats på nationell nivå återinförs
            i lokala bestämmelser.
          </p>
          <p xml:id="i-QGp4qjhnU3TjF2459MUgEW">
            Vid samma tidpunkt slopades kravet på bygglov för att uppföra
            en mindre byggnad på allmän plats där kommunen är markägare. Liberalerna
            anser att det bör utredas om det tvingande kravet på bygglov i
            vissa fall även kan slopas för sådana byggnader som uppförs på
            allmän plats där någon annan än kommunen är markägare.
          </p>
          <head xml:id="i-P5NwXFnE4G7AYJ8qNMQ7hk" type="h3">
            Snabbare planprocess
          </head>
          <p xml:id="i-VZRfXTVpkVTTeup7ma8Se7">
            Ett stort problem är att dagens planprocess för bostadsbyggande
            och annat byggande tar för lång tid. Det beror dels på en övertung
            regelbörda kring själva handläggningen, dels på de långa överklagandetiderna.
            För att korta processen från godkännande till byggstart anser
            Liberalerna bland annat att kravet på startbesked i plan- och
            bygglagen bör tas bort.
          </p>
          <p xml:id="i-L7M7SbsVg7owNCSB36iZLZ">
            Planprocessutredningen konstaterade (SOU 2015:109) att många
            detaljplaner för större bostadsprojekt innehåller mycket långtgående
            regleringar av smådetaljer i byggnadernas utseende. Detta skapar
            ofta problem i genomförandet av byggplanen. Utrymmet för nytänkande
            eller ändrade önskemål blir då mycket litet. Utredningens förslag
            om att begränsa möjligheten att reglera färg, material och tekniska
            egenskaper på en ny byggnad bör kunna tas tillvara i ytterligare
            regelförenklingar. Sammantaget anser Liberalerna att ledtiderna
            för bostadsbyggandet bör kunna ses över genom en översyn av vilka
            detaljkrav som kan skrivas in i en detaljplan.
          </p>
          <p xml:id="i-EHYkC7CB8uNw3KMZqdc76p">
            Långa överklagandeprocesser bidrar till att det byggs mindre.
            Viktiga steg har tagits för att korta ledtiderna i processen,
            bland annat genom att detaljplaner ska överklagas direkt till
            mark- och miljödomstolen i stället för som tidigare till länsstyrelsen.
            För att ytterligare korta processtiderna bör länsstyrelsen helt
            tas bort vad det gäller överpröv­ningar, dvs. även för de bygglov
            som följer av en detaljplan. Länsstyrelsen bör istället renodlas
            till att värna statens intressen och vara rådgivare till kommunerna
            när det gäller arbetet med översikts- och detaljplaner.
          </p>
          <p xml:id="i-85D5mvJuMnLFjTqcw5RBSk">
            Vi vill även överväga om det går att begränsa den sakägarkrets
            som har rätt att överklaga bygglovs- och detaljplanebeslut. Denna
            krets är i dag i hög grad praxisbunden och bör så förbli för att
            värna flexibiliteten och rättssäkerheten. Men nya bestämmelser
            genom lag eller förordning för att strama upp praxis bör övervägas.
          </p>
          <p xml:id="i-ERCCj8NMWduXkjfDmCUEt8">
            En fallstudie från Stockholms län visar att cirka 5 000 bostäder
            överklagades i länet år 2013 och att de klagande i endast 1,5
            promille av fallen fick bifall i sitt överklagande till följd
            av något skäl som den klagande faktiskt angett i sin överklagan.
            Länsstyrelsen i Stockholms län har i Boverkets bostadsmarknadsenkät
            också pekat ut överklaganden av detaljplaner som det av Stockholms
            kommuner mest frekvent angivna hindret mot bostadsbyggande. Det
            borde alltså finnas en betydande potential att se över reglerna
            för överklagande utan att detta leder till inskränkningar av den
            grundläggande och själv­klara rätten att överklaga beslut som
            man verkligen drabbas av.
          </p>
          <p xml:id="i-GZXZK7wA3EbmCzjGHwFUaP">
            Likaså bör för- och nackdelar med att ta ut en låg avgift för
            överklaganden analyseras noggrant. En låg avgift kan fungera avhållande
            mot överklaganden som inte tillför något nytt i sak, men det är
            samtidigt viktigt att möjligheten att överklaga inte blir beroende
            av individens ekonomi.
          </p>
          <head xml:id="i-MCJgznZFsLcRcmQ7C1yNLz" type="h3">
            Transparent process för markanvisningar
          </head>
          <p xml:id="i-QsZJRshQf6N7uLnhgVcwDS">
            Bristen på transparens vad gäller markanvisningar är en av de
            faktorer som försvårar för byggprojekt att förverkligas. Statskontorets
            rapport 2012:25 belyser frågan om hur byggherrar ser på markanvisningar
            samt att det ofta är svårt att förutsäga eller ens i efterhand
            förstå varför och på vilka kriterier den ena byggherren väljs
            framför den andra för en viss markanvisning, och en slutsats i
            denna rapport är just att kommunernas arbete med markanvisningar
            upplevs sakna transparens.
          </p>
          <p xml:id="i-C7zzUyNQZ6vmv3EFv63vWg">
            Det finns kommuner som på ett föredömligt sätt offentliggör markanvisningsprogram
            där de tydligt och i förhand redovisar vilka kriterier som de
            kommer att utgå ifrån. Andra kommuner saknar detta.
          </p>
          <p xml:id="i-26rjicpFnyr9HYxmoipk9z">
            För att underlätta för byggherrar att få tillgång till information
            om markanvisningar anser vi att lagen om kommunala markanvisningar
            bör förtydligas. Det bör införas ett krav på att kommunerna offentliggör
            sitt arbete med kommande markanvisningar och att informationen
            om detta ska finnas tillgänglig på webben på både svenska och
            engelska, för att därmed nå ut till fler potentiella byggherrar.
          </p>
          <head xml:id="i-3BbMSdzdAx9QoqsHDxU4Di" type="h3">
            Förenkla detaljplanerna för befintlig bebyggelse
          </head>
          <p xml:id="i-SbGhwf2kKb2ApMbG2K8YGE">
            Detaljplanerna bör inte i onödan försvåra förändringar inom befintligt
            detaljplanelagt område. Därför anser vi att de bestämmelser i
            detaljplanen som avser utformning av byggnadsverk och tomter ska
            upphöra att gälla när detaljplanens genomförandetid löpt ut, förutsatt
            att bestämmelserna reglerar ett annat område än ett sådant område
            som är särskilt värdefullt från historisk, kulturhistorisk, miljömässig
            eller konstnärlig synpunkt. Vad som är lämpligt utifrån arkitektoniska
            och stadsmiljömässiga skäl bör kunna prövas genom ett vanligt
            bygglovsförfarande.
          </p>
          <p xml:id="i-NVDzqyHrNHJDhytFjZMaWJ">
            Vad gäller områden som är särskilt värdefulla från historisk,
            kulturhistorisk, miljömässig eller konstnärlig synpunkt bör skyddet
            vara extra starkt. Även här finns det dock utrymme för vissa begränsade
            regelförenklingar när det gäller kompletterande hus som inte förändrar
            befintliga byggnader eller inkräktar på utemiljöer som är klassade
            som särskilt värdefulla. Det kan till exempel handla om en friggebod
            eller ett attefalls­hus i anslutning till en kulturskyddad fastighet
            eller ett äldre bostadsområde som har ett särskilt kulturhistoriskt
            värde. Om hinder föreligger i detaljplanen kan sådana hus inte
            byggas. Vi anser att småbyggnader av typen friggebodar, som inte
            innebär ett permanent ingrepp som inte går att återställa längre
            fram, borde kunna vara möjliga att pröva. En översyn av lagen
            bör ske som ger kommunen möjlighet att pröva sådana ärenden från
            fall till fall genom ett bygglovsförfarande.
          </p>
          <p xml:id="i-kcVvY58J9eLHhD2uWtfuR">
            Plan- och bygglagen föreskriver att det i en detaljplan ska framgå
            vilken användning som är tillåten inom all kvartersmark. Fastigheterna
            inom detaljplanelagt område får då bara utnyttjas för de syften
            som är föreskrivna i detaljplanen. Det är tillåtet att ange flera
            användningar för en fastighet, men om t.ex. en viss fastighet
            i detaljplanen är betecknad som konferenslokal (K, Kontor) kan
            den inte utan vidare utnyttjas som samlingslokal (C, Centrum).
            En fastighet för partihandel (U) kan inte användas för detaljhandel
            (H), och så vidare. Inom ramen för detaljplanens bestämmelser
            finns ytterligare begräns­ningar, eftersom en ändrad användning
            av en fastighet räknas som en ändring i plan- och bygglagens bemärkelse
            och således kan vara bygglovspliktig.
          </p>
          <p xml:id="i-RQypxRs8EvUs64f68e9uX8">
            Liberalerna anser att det finns ett utrymme att förenkla dessa
            regler så att fler fastigheter kan användas för flera ändamål
            och snabbt ställas om efter behov. Detta är särskilt angeläget
            i en tid när byggtakten inte motsvarar efterfrågan och det alltså
            finns ett stort behov av att utnyttja det befintliga beståndet
            effektivt.
          </p>
          <p xml:id="i-Dnw9kBR4dNT4BsaZTHcHef">
            I äldre områden har många enfamiljshus tillkommit långt före
            den första plan- och bygglagen. Av olika skäl överensstämmer ett
            flertal sådana fastigheter inte med den detaljplan som gäller
            i dag. De är s.k. planstridiga byggnader, något som i sin tur
            innebär att det finns ytterst begränsat utrymme att alls kunna
            förändra dem, trots att det i många fall skulle vara möjligt med
            beaktande av de ändamål som detaljplanen syftar till att tillgodose.
            Vid den fortsatta förenklingen av plan- och bygglagen behövs därför
            ett ökat utrymme för att betrakta äldre, lagligen tillkomna byggnader
            som planenliga. I det sammanhanget bör också övervägas att ha
            en generalklausul om att byggnader som tillkommit ett visst antal
            år före bygglovsansökan (till exempel 50 år eller mer) ska betraktas
            som planenliga även om arkivhandlingar som styrker detta saknas.
          </p>
          <head xml:id="i-DWYHN3sLj27ox1t18iq4hf" type="h3">
            Gång- och cykelvägar
          </head>
          <p xml:id="i-RQvxYuPiWY5CcMVTLi2CLn">
            Gång- eller cykelväg betraktas inte enligt väglagen som väg.
            Detta medför att det är svårare att anlägga gång- och cykelstråk
            än vanliga vägar.
          </p>
          <p xml:id="i-KZPqBgdrstbiM8TsVaG6b4">
            Lantmäteriet föreslog redan 2002 i en rapport att det borde bli
            möjligt för en kommun att få rätt att anordna gång- och cykelvägar,
            vandrings- och skoterleder, motionsspår och liknande anläggningar
            samt att en kommun ska kunna delta i en gemensamhetsanläggning.
            Båda förslagen tillstyrktes av flera remissinstanser.
          </p>
          <p xml:id="i-6qMwDoX69nyxWF38kbr5BP">
            En möjlighet att upplåta rätt för kommuner att anordna gång-
            och cykelvägar har också förordats i betänkandena Ökad och säkrare
            cykling – en översyn av regler ur ett cyklingsperspektiv (SOU
            2012:70) och Fossilfrihet på väg (SOU 2013:84). I det förstnämnda
            betänkandet anfördes bl.a. att behovet av att anlägga cykelvägar
            har ökat sedan Lantmäteriet upprättade sin rapport 2002, och att
            behoven är så tungt vägande ur allmän synpunkt att enskilda bör
            få tåla intrång i sina markägarintressen. Utredaren gjorde därför
            bedömningen att Lantmäteriets förslag borde genomföras i vart
            fall till den del det avser kommuners rätt att anordna cykelvägar
            och att det borde övervägas att även staten får motsvarande rättighet.
            I sitt remissvar över betänkandet angav Lantmäteriet att myndigheten
            inte hade ändrat uppfattning i fråga om behovet av en utvidgad
            rätt för bl.a. kommuner att anordna gång- och cykelvägar (yttr.
            2013-03-06 dnr 102-2012/4779). Det är därför angeläget att revidera
            anläggningslagen för att möjliggöra upplåtelse av en rätt för
            en kommun att nyttja en fastighet för att anordna eller använda
            gång- och cykelvägar samt kommunalt deltagande i en gemensamhetsanläggning.
          </p>
          <head xml:id="i-CFJrKqgDSS34bBGGWzqG2A" type="h3">
            Reformera Lantmäteriets roll
          </head>
          <p xml:id="i-9PaQupwuskZ3DHEMniooJF">
            Lantmäteriets förrättningsprocess har i flera år dragits med
            problem som löpande förvärrats. Genomförandetiden för förrättningar
            är för lång, och otillräcklig lokal­kännedom gör att förrättningar
            inte alltid blir gjorda med den kvalitet som förväntas. Dessutom
            har kritik riktats mot de höga förrättningskostnaderna. Problemen
            är välkända och flera åtgärder har påbörjats för att komma till
            rätta med de strukturella brister som ligger bakom.
          </p>
          <p xml:id="i-XveKuDoWLuy7spuxMqjfwx">
            Långa handläggningstider hos Lantmäteriet försvårar inte bara
            bostadsbyggande utan skapar bekymmer även i många andra sammanhang.
            Exempelvis kan förseningar leda till ekonomiska förluster för
            de jord- och skogsbrukare som behöver göra avstyckningar av befintliga
            fastigheter. Även vägförrättningar, till exempel frågor om fastställande
            av andelstal för vägföreningar, försvåras.
          </p>
          <p xml:id="i-RejgBjYudsCQ8Pnfyzqsj5">
            För att långsiktigt förbättra förrättningsprocessen är Liberalerna
            öppna för att göra mer genomgripande reformer. Med en rätt utformad
            avgiftsmodell för förrättningsprocesser skulle det exempelvis
            kunna öppnas en möjlighet för fristående aktörer att genomföra
            det praktiska förrättningsarbetet. Lantmäteriets roll skulle då
            i högre grad inriktas på själva myndighetsbeslutet att fastställa
            en ny fastighetsindelning på grundval av vad som redovisats från
            förrättningen. Det är dock viktigt att avgiftsmodellen utformas
            så att inte penningstarka aktörer ges utrymme att köpa sig förbi
            kön genom att betala bättre för lantmätartjänster. Liberalerna
            anser att en sådan modell, där alltså Lantmäteriet svarar för
            myndighetsutövningen medan det praktiska förrättningsarbetet kan
            utföras även av fristående aktörer, bör utredas närmare.
          </p>
          <head xml:id="i-GWsPuCmwLRbsj67fMTkj5F" type="h3">
            Ja till öppna geodata
          </head>
          <p xml:id="i-74hTcg4PW6C5s8EBcvQSGJ">
            En viktig fråga inom digitaliseringen är införandet av öppna
            geodata. I dag är Lantmäte­riet ålagt att ta ut avgifter från
            den som vill använda produkter från sortimentet av kartor, geografisk
            information och fastighetsinformation, det som med ett samlings­namn
            kallar för geodata.
          </p>
          <p xml:id="i-6TggXMTukovi4nRfgo4FEp">
            Geodata har stor betydelse inom många samhällsområden för både
            myndigheter, företag och privatpersoner. Avsaknaden av goda geodata
            kan också få stora konsek­venser, som exempelvis vid skogsbranden
            i Västmanland 2014 där släckningsarbetet försvårades därför att
            geodata inte fanns till hands.
          </p>
          <p xml:id="i-6eSiwDyH3kjvvuj3J1z7a6">
            För att bättre kunna ta tillvara de samhällsvinster som öppna
            geodata kan medföra anser Liberalerna att finansieringsmodellen
            bör ses över för att underlätta allmänhetens och företagens tillgång
            till öppna geodata. Vår grundsyn är att geodata ska vara tillgängliga
            avgiftsfritt för både myndigheter och allmänhet. Vi är öppna för
            att pröva möjligheten att se öppna geodata som en kostnadsfri
            följd av den myndighetsutövning och avgiftsbelagda verksamhet
            som ändå sker i verkets regi, och att en omstrukturering av finansieringen
            inom befintlig budgetram således skulle kunna vara tänkbar. I
            avvaktan på den översynen bör Lantmäteriet så långt som möjligt
            fortsätta tillgäng­liggörandet av geodata.
          </p>
          <p xml:id="i-YVpd4uMFwBwsHSnquHByqC">
            Utöver att se över finansieringsmodellen behöver vi en standardisering
            för att få enhetliga geodata. Det skulle kraftigt förbättra såväl
            samhällsplanering som katastrof­insatser. Arbete med standardisering
            pågår, men bör intensifieras eftersom det i nuläget innebär ett
            hinder för att utnyttja potentialen med geodata.
          </p>
          <p xml:id="i-MNmo8HQ3983sDcd5H474JJ">
            Framtidens tjänsteleverantörer av data och dataspecifikationer
            behöver enligt vår mening vara gränslösa och därmed så enkla som
            möjligt att använda. För att uppnå bästa tillgängliga geografiska
            data är det nödvändigt att harmonisera den offentliga sektorns
            geografiska data även internationellt.
          </p>
          <head xml:id="i-99hbWvcWPYtaevPdZTyXL7" type="h3">
            Digital handläggning ger effektivitet och förbättrar insynen
          </head>
          <p xml:id="i-YRYuAQqFFPYgBi1ha7aQJ1">
            Vi kan i dag både deklarera, sköta bankärenden samt ha kontakt
            med vården via nätet, men när det gäller den digitala ärendehanteringen
            i offentlig förvaltning återstår mycket. Detta gäller i synnerhet
            plan- och byggärenden, där det bland enskilda medborgare ofta
            finns ett stort intresse av att följa vad som sker i ett plan-
            och byggärende som berör det egna området. Det allmänna ska underlätta
            detta, inte försvåra det. Genom att hålla ärendena lätt tillgängliga
            via digitala plattformar tillgodoses inte bara ett informations­behov,
            utan dessutom kan i förlängningen antalet överklaganden som är
            ogrundade eller beror på rena missförstånd minska. Därmed effektiviseras
            handläggningen av plan­ärenden samtidigt som medborgarnas insyn
            ökar.
          </p>
          <p xml:id="i-8R9jTzarCGeJBeUerpUryX">
            Målet bör alltså vara att den digitala utvecklingen bidrar till
            en mer medborgarvänlig informationsspridningsprocess som är både
            rättssäker och effektiv. I stället för begränsningar i vilka som
            ska få information bör digitala metoder göra det möjligt att sprida
            information öppet så att de som så önskar ska kunna ta del.
          </p>
          <p xml:id="i-RJcMMkxiLfGBHzFWYMjKAs">
            Liberalerna anser att hela plan- och byggprocessen, från första
            ansökan till slutligt beslut, ska kunna skötas digitalt. Med en
            helhetssyn för digital handläggning ska ingen längre vara tvungen
            att skicka in ansökningar, ritningar m.m. per post till kommunen.
            Likaså ska kommunen, länsstyrelsen och Lantmäteriet kunna dela
            all information digitalt. För att övergången till den digitala
            handläggningen av byggnadsärenden ska prioriteras anser Liberalerna
            att samtliga ansvariga myndigheter senast 2025 ska ha gått över
            till digital handläggning. Ett datum behövs för att effektivisera
            byggnadsprocessen.
          </p>
          <head xml:id="i-GVyPCn14dNJHG8AgCwgP9m" type="h3">
            Arkeologiska undersökningar i samband med bostadsbyggande
          </head>
          <p xml:id="i-Qfkpm4PnvkJLh6ByiCW8XD">
            Det är viktigt att förekomsten av fornminnen beaktas vid bostadsbyggande
            och andra arbetsföretag som innebär risk för ingrepp i vårt gemensamma
            arv från det förgångna. Det måste dock erkännas att det finns
            en målkonflikt mellan detta och intresset av att pressa byggkostnaderna
            och öka byggandet. Arkeologiska undersökningar är ofta kostsamma
            och förlänger byggtiden.
          </p>
          <p xml:id="i-FB2KRhNaMaytiXeuEsqnur">
            Vid bostadsbyggande finns det vissa möjligheter, enligt förordningen
            (2010:1121) om bidrag till förvaltning av värdefulla kulturmiljöer,
            till statsbidrag till arkeologisk undersökning och övriga åtgärder
            enligt 2 kap. 13 § lagen om kulturminnen. Ett villkor är dock
            att fornlämningen finns i en äldre stadskärna och berörs av kompletterings­bebyggelse.
            Om detta villkor inte uppfylls kan inte statsbidrag beviljas.
            Det finns anledning att göra en översyn av denna bestämmelse och
            överväga att vidga möjligheten till statsbidrag för arkeologiska
            undersökningar vid bostadsbyggande till alla tätorter.
          </p>
        </div>
        <div type="motSignatures">
          <list>
            <item xml:id="i-39cVest9mNETNvi6Ssv2XN" who="i-Y5fgQ33MMnP4uyafJ9fz8i">
              Robert Hannah (L)
            </item>
            <item xml:id="i-Ebk9Xr3nhJNTFUF46XK9F1" who="i-PyYxwdbw2KYpXyCWKWHmmT">
              Johan Pehrson (L)
            </item>
            <item xml:id="i-7X1AGxEMZtQ7SVZKJHv89S" who="i-Af4Qh6NyHu5cGbpwa97J5Y">
              Maria Nilsson (L)
            </item>
            <item xml:id="i-A7ywsc6dnV99NVcFiSrh7N" who="i-HzxR5drvvumXGW3Fi7DiXX">
              Lina Nordquist (L)
            </item>
            <item xml:id="i-9ewDBdWFmfPS5NjyXtRDB5" who="i-UJJVMVCt6SsjV39Hi1tTYi">
              Gulan Avci (L)
            </item>
            <item xml:id="i-DRZfgRmtoSytXvKi2RKUHK" who="i-U6F8gqiuV2DEZN1aMhyDnJ">
              Christer Nylander (L)
            </item>
            <item xml:id="i-Kxh2men4wQXt7kDixLN2jx" who="i-VBA6eUH2CpmPZFgqzCpt9N">
              Mats Persson (L)
            </item>
            <item xml:id="i-GKWhQozSFM8MDva7q9yd4u" who="i-BUYvEhrSc9gnHcd6iS4eDJ">
              Allan Widman (L)
            </item>
          </list>
        </div>
      </div>
    </body>
  </text>
</TEI>
