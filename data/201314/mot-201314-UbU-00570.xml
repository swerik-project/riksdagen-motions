<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201314-UbU-00570">
  <teiHeader>
    <fileDesc>
      <titleStmt>
        <title>Politik för forskning</title>
        <author corresp="i-A6T9WoUzRwW8LUK52znHwX">av Ibrahim Baylan m.fl. (S)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Politik för forskning</title>
          <idno type="rdwebb">H102Ub570</idno>
          <rs type="number">Ub570</rs>
          <orgName type="comitteeAbbreviation">UbU</orgName>
          <ref type="dokument_url_text">http://data.riksdagen.se/dokument/H102Ub570/text</ref>
          <ref type="dokument_url_html">http://data.riksdagen.se/dokument/H102Ub570</ref>
          <ref type="dokumentstatus_url_xml">http://data.riksdagen.se/dokumentstatus/H102Ub570</ref>
          <ref type="doc">http://data.riksdagen.se/fil/E201A758-AFB1-41A1-B691-A0E4A0945FCE</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-A6T9WoUzRwW8LUK52znHwX</idno>
            <name>Ibrahim Baylan</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-7AB63eqvrGXGCT1mpkEM3J</idno>
            <name>Louise Malmström</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-N5iuULmv8oTkuJcr1C9SFD</idno>
            <name>Håkan Bergman</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-YG3se2hZeuEdiGKSwKyaKF</idno>
            <name>Caroline Helmersson Olsson</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-8AtQfc4p9Hm5yajEXEHtE5</idno>
            <name>Thomas Strand</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-6Y7QyEzZ7gFrVaMjjyMzXk</idno>
            <name>Gunilla Svantorp</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-WjFt6fTSYNFkhwrZDFYPM4</idno>
            <name>Adnan Dibrani</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-CksKgXj6RQCidtpN3NmKCH</idno>
            <name>Cecilia Dalman Eek</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-HQEM5o29MYrYWujDiuJnWo" type="signed"/>
        <correspContext corresp="i-HQEM5o29MYrYWujDiuJnWo">
          <note type="signatory" corresp="i-A6T9WoUzRwW8LUK52znHwX"/>
          <note type="signatory" corresp="i-7AB63eqvrGXGCT1mpkEM3J"/>
          <note type="signatory" corresp="i-N5iuULmv8oTkuJcr1C9SFD"/>
          <note type="signatory" corresp="i-YG3se2hZeuEdiGKSwKyaKF"/>
          <note type="signatory" corresp="i-8AtQfc4p9Hm5yajEXEHtE5"/>
          <note type="signatory" corresp="i-6Y7QyEzZ7gFrVaMjjyMzXk"/>
          <note type="signatory" corresp="i-WjFt6fTSYNFkhwrZDFYPM4"/>
          <note type="signatory" corresp="i-CksKgXj6RQCidtpN3NmKCH"/>
        </correspContext>
        <correspAction xml:id="i-L6jyiHHpoXYv7BdgJSWFGR" type="numbering">
          <date when="2013-10-08"/>
        </correspAction>
        <correspAction xml:id="i-NqhDrDhhQaqxBug5A5sxQ1" type="submission">
          <date when="2013-10-04"/>
        </correspAction>
        <correspAction xml:id="i-CeUuchMPDBPbCMsC3jdm5h" type="transfer">
          <date when="2013-10-03"/>
        </correspAction>
        <correspAction xml:id="i-2rAcKwJL6SZPxXKqS2SXMy" type="assigned"/>
        <correspContext corresp="i-2rAcKwJL6SZPxXKqS2SXMy">
          <ref type="assignedTo">Utbildningsutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Tv5dx1bqNQMra8SZqFRDxV" type="motHeader"/>
      <div xml:id="i-41zxJMANvvcbWdQVvUMH4L" type="motBody">
        <div xml:id="i-ALxaQyK7TiKSYkbV6uQfkF" type="motProposal" subtype="förslag">
          <head xml:id="i-Ca58aXhJAfAVWz4wDV35hv">
            Förslag till riksdagsbeslut
          </head>
          <list xml:id="i-NQNYvKewgvyUVT5xsUmkKu" style="ol">
            <item xml:id="i-7u6pQ8JJFJfcPoMh3v3bHe">
              Riksdagen tillkännager för regeringen som sin mening vad som
              anförs i motionen om utbildning, forskning och innovation i samhällets
              och människors tjänst.
            </item>
            <item xml:id="i-VVpPm6iUi74i89i7KFB5Yf">
              Riksdagen tillkännager för regeringen som sin mening vad som
              anförs i motionen om behovet av en öppen och förutsättningslös
              utredning av den svenska forskningspolitiken för att stärka svensk
              forskning.
            </item>
            <item xml:id="i-B43FAAgLjafCjdj44Car8i">
              Riksdagen tillkännager för regeringen som sin mening vad som
              anförs i motionen om behovet av långsiktighet i forskningspolitiken.
            </item>
            <item xml:id="i-RRAcMTqiR6KbPtKvRCrsB1">
              Riksdagen tillkännager för regeringen som sin mening vad som
              anförs i motionen om samverkan för ett konkurrenskraftigt Sverige.
            </item>
            <item xml:id="i-JbgLmVSy159bN5Qr6AhHpy">
              Riksdagen tillkännager för regeringen som sin mening vad som
              anförs i motionen om ett nationellt innovationsråd. 1
            </item>
            <item xml:id="i-XSnQtNM9iVj6sNJ2dN4kjo">
              Riksdagen tillkännager för regeringen som sin mening vad som
              anförs i motionen om strategiska samverkansprogram. 1
            </item>
            <item xml:id="i-GaTiuMQLrb2HkKKTSxQLzN">
              Riksdagen tillkännager för regeringen som sin mening vad som
              anförs i motionen om en innovationsfond för tidiga skeden. 1
            </item>
            <item xml:id="i-WY81b5GhysknGmS9qk7vkd">
              Riksdagen tillkännager för regeringen som sin mening vad som
              anförs i motionen om forskning vid alla lärosäten.
            </item>
            <item xml:id="i-RGqLcCmNAvv9k83QAkyn32">
              Riksdagen tillkännager för regeringen som sin mening vad som
              anförs i motionen om forskningsanknuten högre utbildning i hela
              landet.
            </item>
            <item xml:id="i-5QLsg2AtTfoyz6pmcwt75p">
              Riksdagen tillkännager för regeringen som sin mening vad som
              anförs i motionen om parlamentarisk översyn av högskolelandskapet.
            </item>
            <item xml:id="i-CubMJgnzWsYLww6eAnsXEp">
              Riksdagen tillkännager för regeringen som sin mening vad som
              anförs i motionen om samverkan som indikator för fördelning av
              anslag och forskning och forskarutbildning till högskolor och
              universitet.
            </item>
            <item xml:id="i-XnnygTqacaMgF8RV2N6j1E">
              Riksdagen tillkännager för regeringen som sin mening vad som
              anförs i motionen om att regeringen ska inhämta riksdagens godkännande
              innan ett storskaligt nationellt system med peer review för fördelning
              av direkta anslag för forskning och forskarutbildning till högskolor
              och universitet införs.
            </item>
            <item xml:id="i-Ng5bT6Z2qw4WFbJYY35Dw9">
              Riksdagen tillkännager för regeringen som sin mening vad som
              anförs i motionen om jämställdhet och jämställdhetsbonus i akademin.
            </item>
            <item xml:id="i-RFye9gWdeWcAeQ5cprq9Um">
              Riksdagen tillkännager för regeringen som sin mening vad som
              anförs i motionen om att regeringen ska återkomma med förslag
              för att öka den numerära jämställdheten i akademin.
            </item>
            <item xml:id="i-C2fMuCUwGZ58XcSkc3STmJ">
              Riksdagen tillkännager för regeringen som sin mening vad som
              anförs i motionen om yngre forskares trygghet och möjligheter
              till fortsatt forskning och meritering.
            </item>
            <item xml:id="i-NhKBS8oZGyHkJpJU9P4VXf">
              Riksdagen tillkännager för regeringen som sin mening vad som
              anförs i motionen om att regeringen ska arbeta för att utarbeta
              en överenskommelse för att kanalisera stipendier som lön.
            </item>
            <item xml:id="i-T9mGzuT7oeWkseK9xpCdeE">
              Riksdagen tillkännager för regeringen som sin mening vad som
              anförs i motionen om ett transparent karriärsystem med rörlighet.
            </item>
            <item xml:id="i-8zt8e4mduMHEyFmqsgQEq2">
              Riksdagen tillkännager för regeringen som sin mening vad som
              anförs i motionen om att rekrytera yngre forskare internationellt.
            </item>
            <item xml:id="i-Uv9gyjy5nQgJPqqKLd4gvk">
              Riksdagen tillkännager för regeringen som sin mening vad som
              anförs i motionen om internationalisering och EU:s forskningsprogram.
            </item>
            <item xml:id="i-J6QQyLgvybRijCth9x66Ls">
              Riksdagen tillkännager för regeringen som sin mening vad som
              anförs i motionen om forskning och forskningsprogram inom humaniora
              och samhällsvetenskap.
            </item>
            <item xml:id="i-Bw2WaQrUmZc3XpeWhbv5gy">
              Riksdagen tillkännager för regeringen som sin mening vad som
              anförs i motionen om utbildningsvetenskaplig forskning.
            </item>
            <item xml:id="i-RKxCKEZrEqAroqKRsPy9a1">
              Riksdagen tillkännager för regeringen som sin mening vad som
              anförs i motionen om skolforskningsinstitut.
            </item>
            <item xml:id="i-XGC1oJvpzrzZWnbzejzFm">
              Riksdagen tillkännager för regeringen som sin mening vad som
              anförs i motionen om industriforskningsinstituten och tjänsteforskning.
              1
            </item>
            <item xml:id="i-RpYQNWxRvTngAraMFPtUJq">
              Riksdagen tillkännager för regeringen som sin mening vad som
              anförs i motionen om strategiska forskningsområden och strategiska
              innovationsområden.
            </item>
            <item xml:id="i-GenVCN1AaSJ5VmWmKhRAJE">
              Riksdagen tillkännager för regeringen som sin mening vad som
              anförs i motionen om patentskydd. 1
            </item>
            <item xml:id="i-CpVsawPH6e2nxvuT5v1vK">
              Riksdagen tillkännager för regeringen som sin mening vad som
              anförs i motionen om inrättandet av en strategi för innovationsupphandling.
              1
            </item>
            <item xml:id="i-161keenNEmMED4YAkTfdwx">
              Riksdagen tillkännager för regeringen som sin mening vad som
              anförs i motionen om livsvetenskap.
            </item>
            <item xml:id="i-WC5bWrDNdNzT4TZDXrXskJ">
              Riksdagen tillkännager för regeringen som sin mening vad som
              anförs i motionen om nationella kvalitetsregister.
            </item>
            <item xml:id="i-W5XTaXqZN2ds6TQvguS9qb">
              Riksdagen tillkännager för regeringen som sin mening vad som
              anförs i motionen om vårdforskning.
            </item>
            <item xml:id="i-MCggAJnF9NBDCBfqS6Z7YB">
              Riksdagen tillkännager för regeringen som sin mening vad som
              anförs i motionen om forskning i miljö och de areella näringarna.
            </item>
            <item xml:id="i-C9mHdZSGsVtH2qYr3fThHM">
              Riksdagen tillkännager för regeringen som sin mening vad som
              anförs i motionen om arbetslivs- och arbetsmiljöforskning. 2
            </item>
            <item xml:id="i-RJRMi7KbPoU7XqyQCBhALB">
              Riksdagen tillkännager för regeringen som sin mening vad som
              anförs i motionen om infrastruktur.
            </item>
          </list>
          <p xml:id="i-3RqHYc4AEL9AQz2BtR8E9b">
            1 Yrkandena 5–7, 23, 25 och 26 hänvisade till NU.
          </p>
          <p xml:id="i-M4dbmcqudQYz7CRWRmju6j">
            2 Yrkande 31 hänvisat till AU.
          </p>
        </div>
        <div xml:id="i-BJT5tgDFRex6wB7oRtV2mm" type="motContent">
          <head xml:id="i-EJHmE8N7r7kzRKT1hGc5zb" type="h1">
            Inledning
          </head>
          <p xml:id="i-4Z4trFUTDKuRWPYYusJzDd">
            Sverige ska vara en ledande kunskaps- och forskningsnation. Det
            är helt avgörande för landets utveckling. Svensk forsknings- och
            innovationspolitik ska främja deltagande i den främsta internationella
            kunskapsutvecklingen, främja ett konkurrenskraftigt svenskt näringsliv
            samtidigt som denna politik möter hela bredden av nationella och
            globala utmaningar. Investeringar i utbildning, forskning och
            innovation rustar Sverige för morgondagens utmaningar.
          </p>
          <p xml:id="i-QtW8DXKBjHBh4UrHD4HH8P">
            Utifrån ett helhetstänkande kring utbildning, forskning och innovation
            vill vi forma en politik som ger oss redskap att bättre förstå
            den värld vi lever i och också göra den bättre. En politik som
            hjälper oss att bygga det hållbara samhället, ekologiskt, socialt
            och ekonomiskt.
          </p>
          <p xml:id="i-9Jqa1VzmsSCnj7bLuLc4bi">
            Det är samtidigt en politik som stärker svenskt näringsliv och
            som leder till fler företag och nya gröna jobb. Globaliseringen
            i kombination med växande behov av omställning för hållbar utveckling
            och demografiska utmaningar skapar stora möjligheter för svenska
            företag. Bland annat genom att forskningssatsningar resulterar
            i kompetenta och kreativa människor med djupt specialiserade kunskaper
            som höjer kompetensen i samhälle och arbetsliv. Genom att stärka
            Sveriges forsknings- och innovationsförmåga skapas förutsättningar
            för att nya jobb ska växa fram. Det leder i sin tur till ökade
            skatteintäkter och därmed en bättre ekonomi som möjliggör en god
            kvalitet i skolan, sjukvården och äldreomsorgen. Vår välfärd bygger
            på att akademin, näringslivet och den offentliga sektorn i samverkan
            förmår omvandla ny kunskap och nya idéer till innovationer som
            är till gagn för hela samhället. Det är avgörande för att Sverige
            ska behålla och stärka sin konkurrenskraft. En satsning på utbildning,
            forskning och innovation är med andra ord en mycket god välfärdspolitik.
          </p>
          <p xml:id="i-HE3iYXC6Qy7rFjBbiVJqFN">
            Utbildning, forskning och innovation ska stå i bildningens tjänst
            och vara ett värn för den fria och skapande tanken. Utbildning,
            forskning och innovation ska förstå värdet av de existentiella
            perspektiven. Därför måste varje demokratiskt samhälle slå vakt
            om självständiga forskare som förutsättningslöst analyserar och
            ifrågasätter samt aktivt medverkar i den offentliga debatten.
            Det är en politik som vidgar tanken och perspektiven. Det ökar
            förståelsen och samspelet människor emellan. Det ger varje individ
            möjlighet till personlig utveckling och egen makt att förverkliga
            sina livsmål. En forskning i bildningens och upplysningens tjänst
            är värdefull i sig själv därför att den är ett urstarkt källflöde
            till hela samhällets förmåga till självreflexion, prövning och
            omprövning.
          </p>
          <p xml:id="i-7WwdhXP2r7Q2xPCYtAxD7A">
            Vi står för en politik som vill ge människor och samhälle utvecklingsmöjligheter
            för framtiden. Det är en politik för frihet, jämlikhet och solidaritet.
            En politik för ett inkluderande och öppet samhälle. Samhällsnytta
            och tillväxt står inte i konflikt med bildningsideal och humanistiska
            perspektiv. Tvärtom, alla perspektiv behövs för att bygga det
            goda samhället.
          </p>
          <p xml:id="i-HaUbPJL5ApH8K7mtwVZS1i">
            Socialdemokratin har alltid trott på utbildningens, forskningens
            och innovationens möjligheter. Vi tror på politiken och demokratin
            som medel för att driva på förändringar så att de skapar bättre
            villkor för människor. Vi har genom en medveten politik drivit
            fram utveckling vid universitet och högskolor i Sverige. Det har
            inneburit både bredd och djup med en utvecklingskraft över hela
            landet. Vi har genom medveten forsknings- och innovationspolitik
            utvecklat forskningen vid akademin, i nära samarbete med näringsliv,
            offentlig sektor, branschorganisationer och fackliga organisationer.
            Forskningen angår hela samhället, inte bara de som är närmast
            verksamma i den. Vi tror därför att framtiden behöver mer av utbildning,
            forskning och innovation.
          </p>
          <p xml:id="i-78GxK48yyHbdksSJbC9Yqe">
            Kunskapsutvecklingen måste innehålla flera perspektiv för att
            rätt kunna tackla både grundforskningens och den tillämpade forskningens
            utmaningar. Samarbete över vetenskaps-, nations- och sektorsgränser
            kommer att vara avgörande. Det är viktigt att Sverige som nation
            satsar på kvalitet och framstående forskningsmiljöer oavsett var
            i landet dessa finns. Nyfikenhet, sökande, utveckling och förändring
            är några av forskningens viktiga drivkrafter. Den nyfikenhetsdrivna
            grundforskningen och den nyttofokuserade tillämpade forskningen
            flyttar hela tiden fram de vetenskapliga positionerna och ger
            kunskap för förändring. För utan förändring löser vi aldrig klimatkrisen.
            Utan förändring kan arbetslösa inte få nya arbeten. Utan förändring
            kommer inte samhället att bli mer rättvist.
          </p>
          <p xml:id="i-S1D4QnMFCo6AuUM6Me5eFs">
            Kunskap och bildning är grunden för en gynnsam samhällsutveckling
            och vårt främsta internationella konkurrensmedel. Sverige ska
            konkurrera med kunskap och kompetens – inte med låga löner. Vi
            lever i ett kunskapssamhälle, och vi hävdar oss i den globala
            konkurrensen just genom att skapa, utveckla och använda ny teknik,
            nya metoder och nya lösningar. Det kräver fortsatt stora insatser
            av både staten och näringslivet. Investeringar i utbildning, forskning
            och innovation återbetalar sig i form av kunskap och utveckling
            av samhället samt bidrar till tillväxt inom näringslivet.
          </p>
          <p xml:id="i-TNMVgQPhqsbsshLYBrybHK">
            Vi inser också värdet av internationella samarbeten och global
            utveckling. Samarbete är en förutsättning för att ett litet land
            som Sverige ska klara att hävda sig i den internationella konkurrensen.
            Sveriges export motsvarar hälften av vår BNP. Vårt välstånd är
            beroende av att vi handlar med omvärlden. Svensk konkurrenskraft
            kan dock inte tas för given. Vi har därför inte råd att säga nej
            till någon samhällssektor eller något vetenskapligt perspektiv
            eller någon del av landet som vill och kan bidra till utvecklingen
            av svensk forskning och innovation. Vi ser det som avgörande att
            akademins forskning samt näringslivets forskning och utveckling
            fortsatt har sina självklara uppgifter men att det är i mötet
            mellan akademi, näringsliv och offentlig sektor som utvecklingen
            har möjlighet att ta ytterligare steg. Utbildning, forskning och
            innovation ska stå i människornas tjänst för ett solidariskt,
            jämlikt och rättvist samhälle. Ett samhälle som håller samman
            och är öppet mot omvärlden.
          </p>
          <head xml:id="i-K8KCmy7U2gRFXA1CP8Gtpu" type="h1">
            Utmaningar för forskningspolitiken
          </head>
          <p xml:id="i-W9VSWLy9wAsiyV5q1b6V6Y">
            Resurserna för forskning och forskarutbildning har under de senaste
            tio åren ökat väsentligt. Det är en bra utveckling och vi vill
            se fortsatta satsningar på forskning och innovation. Statistiken
            visar dock att svensk forskning knappast blivit bättre under de
            senaste femton åren, vare sig räknat i allmän citeringsgrad eller
            i topprestationer. Andra länder som Danmark, Holland och Schweiz
            får betydligt högre utväxling på insatta medel. Detta borde bli
            fokus för en svensk diskussion om forskningspolitik: Hur ska vi
            få ut mer samhällelig nytta för de investerade medlen? Hur återtar
            vi förlorad forskarmark?
          </p>
          <p xml:id="i-B2jXqGS1DD9MT3rywbH1uX">
            Det behövs en öppen och förutsättningslös utredning av den svenska
            forskningspolitikens organisering och finansiering. En sådan utredning
            måste ställa obekväma frågor om olika modeller för forskningsfinansiering
            både med avseende på resurstilldelning och på maktfördelning.
            Det går inte att bortse ifrån att forskningsfinansiering uteslutande
            styrd av forskarna själva kan vara en alltför begränsad arbetsmetod,
            det behövs troligen flera modeller. Konstitutionen för forskningsråden
            och uppdelningen i ämnesråd behöver ses över och alternativ såsom
            bredare forskningsprogram prövas. En kritisk utredning kan inte
            heller undgå frågan om det stora ansökningsarbete som svenska
            forskare lägger ned på sådant som har mycket små utsikter att
            finansieras. Konkurrens om medel är nödvändig, men transaktionskostnaderna
            på systemnivå är betydande. Andra negativa effekter av en stor
            andel konkurrensutsatta medel är att många forskare arbetar under
            osäkra anställningsförhållanden, vilket kan leda till att forskarna
            undviker risktagande och nyansatser i sin forskning. Sverige behöver
            mer av innovativ risktagande forskning. Då krävs det också en
            forskningsfinansiering och en syn på meritering och kvalitet som
            stödjer det. Sist, men inte minst, behöver den bristande samverkan
            mellan akademi, näringsliv och samhälle i dess bredaste bemärkelse
            utredas. Det krävs inte bara mer medel, det krävs också strukturreformer
            för att få ut mer av svensk forskning.
          </p>
          <head xml:id="i-VaozzyUEu5puZCirXcbCqy" type="h1">
            Forskningspolitiken kräver långsiktighet
          </head>
          <p xml:id="i-QX3qGJTQFopChc9TpzZ8Q6">
            Det tar lång tid att bygga upp framstående forskningsmiljöer.
            Trots det styrs forskningspolitiken om varje mandatperiod genom
            de fyraåriga forsknings- och innovationspropositionerna. Vi menar
            att det krävs mer av långsiktighet och därmed samverkan över de
            partipolitiska gränserna om forskningen ska ges långsiktiga och
            stabila förutsättningar för att kunna leverera goda resultat.
            Forskning och innovation skulle gynnas av att politiken i vissa
            grundlinjer stakades ut för ett längre tidsperspektiv. Det är
            inte minst en förutsättning för att lärosätena ska kunna bedriva
            ett strategiskt arbete och satsa på risktagande kring nya osäkra
            projekt som kan leda till vetenskapliga kunskapssprång. Det förutsätter
            naturligtvis att vi når en reell politisk samsyn kring vissa kärnvärden
            i svensk forsknings- och innovationspolitik. Det borde vara möjligt.
          </p>
          <head xml:id="i-UKUYYPpSLxiFcJ2fjGDAvK" type="h1">
            Samverkan för ett konkurrenskraftigt Sverige
          </head>
          <p xml:id="i-AnQ18esaAYvAKikVLnS66S">
            Sveriges framskjutna plats i världsekonomin vilar på våra gemensamma
            investeringar i kunskap, forskning och utveckling. Vår konkurrenskraft
            kan dock inte tas för given, utan måste ständigt tryggas. Därför
            behövs en ny politik för hållbar ekonomisk tillväxt och för att
            utveckla svensk konkurrenskraft. Genom en nära samverkan mellan
            staten, näringslivet, den offentliga sektorn och akademin kan
            vi utveckla den kunskapsbaserade delen av ekonomin där Sverige
            har konkurrensfördelar. Vi måste ha strategier för att Sverige
            ska konkurrera med hög kompetens och goda arbetsvillkor. Om Sverige
            fortsatt ska vara konkurrenskraftigt måste forskning, utbildning
            och innovation bilda ett väl fungerande sammanhang.
          </p>
          <p xml:id="i-HBhJ56uUskMw49gUYnHZvW">
            För oss är det självklart att forskning angår hela samhället.
            Därför vill vi se en bred samverkan mellan akademin och hela det
            omgivande samhället. Akademin måste vara öppen mot samhället och
            verka för en god dialog om forskningen och dess landvinningar.
            Då kan forskare bidra med kunskap om samhället samtidigt som de
            kan ta till sig kunskap från samhället. Det kommer att ge forskningen
            ökad relevans och ökade insikter om samhällets behov och utmaningar.
            Utan ett kraftfullt helhetsgrepp på samverkansuppgiften kommer
            vi inte att utnyttja Sveriges fulla potential som kunskaps- och
            forskningsnation.
          </p>
          <head xml:id="i-AeCti5hMgSz3j8HQcU99NP" type="h1">
            Ett nationellt innovationsråd
          </head>
          <p xml:id="i-WxGKwTEjX1xy8bZcmPQDXb">
            Socialdemokraterna vill inrätta ett nationellt innovationsråd
            direkt underställt statsministern. I rådet samlas representanter
            från näringsliv, akademi och arbetsmarknadens parter. Det nationella
            innovationsrådet kommer att fungera som en ny infrastruktur för
            att löpande utbyta erfarenheter, identifiera nya utmaningar och
            föreslå nya initiativ för att stärka Sveriges innovations- och
            konkurrenskraft. Ett tidigt uppdrag för det nationella innovationsrådet
            blir att identifiera ett antal övergripande områden där det behövs
            samverkansprogram. Det ska handla om näringar, teknologier och
            utvecklingsområden där Sverige har möjlighet att inta en världsledande
            ställning, och där offentliga insatser tillsammans med insatser
            från näringslivet kan förbättra Sveriges position. Ett annat uppdrag
            för det nationella innovationsrådet blir att lägga fast de strategiska
            utgångspunkterna för den nya fonden för finansiering i tidiga
            skeden.
          </p>
          <head xml:id="i-8hsg9Q6e2W1AUt4hUHndEB" type="h2">
            Strategiska samverkansprogram
          </head>
          <p xml:id="i-8HQVy8f5LNiFUtZaFVeYAF">
            För ett litet exportberoende land som Sverige är det nödvändigt
            att det finns ett fungerande och väl utvecklat samarbete mellan
            politik, näringsliv och akademi.
          </p>
          <p xml:id="i-GF2DnN2SLEZzZ65hxV2FWN">
            Samverkansmodeller mellan det privata och offentliga har historiskt
            varit viktiga för den svenska samhällsutvecklingen. Därför vill
            vi i dialog med näringslivet, akademin och organisationerna utveckla
            en samverkansmodell som tar sin utgångspunkt i centrala framtidsutmaningar
            för vårt samhälle – både inhemska och globala. Det nationella
            innovationsrådet ska peka ut den övergripande inriktningen och
            viktiga näringar och samhällsutmaningar där innovations- eller
            konkurrenskraften behöver höjas. Utifrån detta tillsätts ett samverkansprogram
            för berörd bransch eller samhällsutmaning, där näringsliv, akademi
            och politik inom berörda branscher diskuterar vad som mer konkret
            behöver göras och tar fram förslag på åtgärder. Värd för dessa
            samverkansprogram är Vinnova, som också får del av de resurser
            som knyts till programmen. Ansatsen i samverkansprogrammen bygger
            på övertygelsen att framtidens samhälleliga möjligheter och utmaningar,
            rätt hanterade, innebär betydande möjligheter att stärka svensk
            konkurrenskraft och därmed skapa nya arbetstillfällen. Programmen
            ska samfinansieras mellan näringsliv och samhälle. Beroende på
            programmets omfattning och inriktning så kan de komma att löpa
            under ett flertal år. Identifieringen av vilka områden som borde
            bli föremål för strategisk samverkan kommer att diskuteras inom
            ramen för innovationsrådet. Vi kan dock redan nu adressera två
            viktiga utmaningar som kommer att mötas med samverkansprogram.
          </p>
          <list xml:id="i-ScUjrjxnkVtsAhrEnzJFzQ" style="ul">
            <item xml:id="i-CTcZobaQHSus498g13idPD">
              Klimatutmaningen. Världens länder måste samla sig för att möta
              klimatutmaningen och de snabbt stigande råvarupriserna. Råvarupriserna
              har ökat kraftigt under de senaste tio åren och lite tyder på
              att vi sett slutet på denna trend. En ökad användning av resurssnål
              teknik och gröna energikällor är inte längre bara en fråga om
              moraliskt ansvarstagande utan också en konkurrensfördel som växer
              sig allt starkare. Svenska företag ska både vara ledande när det
              gäller att utveckla och använda sådan teknik.
            </item>
            <item xml:id="i-3VFJJSzB6RQB5EBxV9RbvZ">
              Life Science . Den demografiska utvecklingen med åldrande befolkning
              ställer stora krav på hela vård- och omsorgssektorn. Det är en
              utmaning som Sverige delar med hela Europa. Vi ser även att den
              globala efterfrågan på sjukvårdsrelaterade varor och tjänster
              ökar liksom behovet av nya produkt- och processinnovationer. Sverige
              har tappat både forskning och industriell kapacitet inom Life
              Science under en följd av år. Därför behövs en tydlig strategi
              som identifierar våra styrkeområden, stärker den medicinska forskningen
              och kan sätta in insatser för att stärkas och utveckla det svenska
              Life Science-klustret. Häri ligger en stor exportpotential för
              svenska företag och möjlighet till många högkvalificerade arbetstillfällen.
            </item>
          </list>
          <head xml:id="i-WwSWGjtETJ2b4mRA4HeSnr" type="h2">
            Innovationsfond för tidiga skeden
          </head>
          <p xml:id="i-Wkxp6qLRHh8KhML5TtgHbp">
            Sverige behöver öka den kommersiella utväxlingen på satsade resurser
            i FoU. Ett innovativt tillväxtföretag går normalt igenom en fas
            där behovet av kapital är så stort att privata investerare har
            svårt att fylla det. Studier har visat att Sverige i jämförelse
            med flera andra jämförbara länder har sämre tillgång till kapital
            till de allra tidigaste faserna där behovet av finansieringsstöd
            är som störst. Därför vill Socialdemokraterna avsätta 2 miljarder
            kronor i en ny fond för investeringar i tidiga skeden. Målsättningen
            är att den nya fonden ska arbeta flexibelt och i samverkan med
            de aktörer som finns runt om i landet hitta fungerande lösningar
            för att lösa finansiering i tidiga skeden. Det är av vikt att
            befintliga aktörer spelar en roll eftersom det oftast är de som
            har störst kunskap om vilka problem och behov som finns i de olika
            näringar och företag som de arbetar med. Genom att på detta sätt
            arbeta i samverkan så adresserar man också bättre de behov av
            kompetensstöd som finns under utvecklingsfaserna. Det gäller inte
            minst kännedom om avsättningsmöjligheter och efterfrågan som är
            väsentlig för att innovationstunga företag ska få bättre förutsättningar
            att utvecklas och nya produkter kunna introduceras på tillväxtmarknader.
            Närmare inriktning och förutsättningar för den nya fonden blir
            en fråga för det nationella innovationsrådet att lägga fast. Viktiga
            aktörer för att bygga en fungerande infrastruktur för finansiering
            i tidiga skeden blir också de lokala utvecklingsråden. Den nya
            fonden kapitaliseras genom att outnyttjade resurser hos Fouriertransform
            förs till den nya fonden. Befintliga investeringar inom Fouriertransform
            berörs inte. Vi föreslår att det inrättas en marknadskompletterande
            fond för finansiering i tidiga skeden. För att öka den kommersiella
            utdelningen på satsade resurser avsätts 2 miljarder kronor i den
            nya fonden. Fonden kapitaliseras genom att outnyttjade resurser
            hos Fouriertransform förs till den nya fonden. Detta ska riksdagen
            tillkännage regeringen.
          </p>
          <p xml:id="i-SYZJdB9SVtRbS5sVQprf4M">
            En god tillgång på riskvilligt kapital är avgörande för att idéer
            och forskningsresultat ska kunna omvandlas till nya företag. Många
            aktörer bedömer att den svenska riskkapitalförsörjningen är otillräcklig,
            för snårig och byråkratisk. Exempelvis utgör geografiska och branschuppdelade
            gränser av riskkapitalförsörjningen ett allvarligt hinder för
            utveckling i en kunskapsbaserad ekonomi. Vi efterlyser en bättre
            samordning av de statliga riskkapitalbolagen för att underlätta
            tillgången till statlig riskkapital som är riktade mot små och
            medelstora företags behov.
          </p>
          <head xml:id="i-C3cbMExe5qYJZUkCfX2fQu" type="h1">
            Forskning vid alla lärosäten
          </head>
          <p xml:id="i-B362XZvKGusVQGgzF5p4G2">
            Att bedriva forskning i hela landet och vid alla lärosäten har
            flera fördelar. Det garanterar att högskoleutbildningarna håller
            hög kvalitet och är forskningsbaserade. Det är därför viktigt
            att andelen disputerade lärare ökar inom grundutbildningen på
            våra lärosäten.
          </p>
          <p xml:id="i-KT8QGD4Cjfqwz8WvLxWvwb">
            Den forskning som bedrivs vid högskolorna och de yngre universiteten
            håller hög kvalitet och bedrivs också ofta i ett gott samarbete
            med omgivande näringslivet, inte minst basnäringarna. Denna forskning
            har ofta nära till tillämpning och kommersialisering. Att forskning
            ska kunna bedrivas i hela landet bidrar på så sätt till tillväxt
            och välfärd i alla Sveriges regioner.
          </p>
          <p xml:id="i-AjZV4bnqzu1KdK5YtcR3Fb">
            Forskningsresurserna är minst sagt ojämnt fördelade mellan lärosätena.
            De fem största universiteten tar tillsammans emot cirka 60 procent
            av intäkterna enligt SCB. Om vi ser till de direkta anslagen till
            forskning och forskarutbildning fördelades de i 2013 års budgetproposition
            så att de stora och äldre universiteten tog emot knappt 11 miljarder
            kronor att jämföra med de fyra unga universiteten som delade på
            knappt 900 miljoner kronor. De regionala högskolorna delade på
            700 miljoner. Vi vill därför höja den lägsta nivån för forskningsresurser
            till alla lärosäten. Idag ges varje lärosäte minst 8 000 kr per
            helårsstudent och år i forskningsresurs. Vi föreslår att denna
            forskningsresurs ökar så att varje lärosäte ges minst 10 000 kr
            per helårsstudent och år. Alla lärosäten ska behandlas lika i
            detta avseende.
          </p>
          <p xml:id="i-DSPXH4nEggs4oMkVTe2x8E">
            Vi anser också att resursfördelningssystemet bör ses över i syfte
            att stärka forskning vid alla våra lärosäten, inte ett fördelningssystem
            som svälter ut vissa lärosäten. Regeringen bör initiera en parlamentarisk
            översyn av Sveriges högskole- och universitetslandskap och i dialog
            med lärosätena ta ett nationellt grepp om hur lärosätena kan utvecklas,
            profileras och samverka för att den högre utbildningen och forskningen
            i sin helhet ska stärkas. Den parlamentariska översynen ska bygga
            på forskning om högre utbildning och dess samhällseffekter i såväl
            ett svenskt som ett internationellt perspektiv.
          </p>
          <head xml:id="i-JCoPCszZg4WGjD1JSbvUpd" type="h1">
            Resursfördelning och kvalitetskriterier för universitet och högskolor
          </head>
          <p xml:id="i-HvSjKA8znGXMU1xrJhKj1o">
            Forskningspolitiken ska fokusera på framstående svensk forskning
            och på områden som är avgörande för sysselsättning och en långsiktigt
            hållbar tillväxt. Fördelningen av anslag ska samtidigt vara långsiktig,
            transparent, rättvis och skapa drivkrafter för högre kvalitet
            i all forskning. En andel av de direkta anslagen till forskning
            och forskarutbildning ska tilldelas efter kvalitetskriterier.
            De kvalitetsindikatorer – publiceringar, citeringar och externa
            medel – som används är internationellt erkända och bör fortlöpande
            utvecklas och förbättras så att de bättre speglar forskningens
            mångfald och olika ämnesområdens egenart. Ett antal utredningar
            har pekat på brister när det gäller incitament för den strategiska
            styrningen av lärosätenas samverkan med det omgivande samhället
            samt arbetet med att forskningsbaserad kunskap kommer till nytta.
            Vi ser därför behov av att ytterligare stimulera och premiera
            lärosätenas samverkan med det omgivande samhället, såväl samverkan
            med näringsliv, offentlig sektor som samhället i dess bredaste
            bemärkelse. Vi kan också se fördelar med att vissa högskolor särskilt
            profilerar sig mot en företags- och samhällsnära forskning. Därför
            föreslog vi i vår forskningsmotion att samverkan ska tillföras
            som en ny indikator jämte publiceringar, citeringar och externa
            medel. Forskningsråden och Vinnova bör i samverkan med det omgivande
            samhället ta fram en fungerande indikator för samverkan.
          </p>
          <p xml:id="i-SNkzR9yw7FqMofmg7iaLn6">
            Regeringen har föreslagit att ett nationellt system baserat på
            peerreview ska användas för att fördela de direkta anslagen för
            forskning och forskarutbildning efter år 2018. Peerreview har
            sin styrka i ämnesvisa värderingar och kvalitetsgranskning av
            projekt och artiklar, men frågan är om det är en bra metod för
            att jämföra hela lärosäten? Det är en metod som kan bli mycket
            kostnadskrävande. En stor del av remissopinionen, inklusive flertalet
            av de stora universiteten, var också negativ. Vi kan också se
            en risk för ökad konservering som skulle motverka djärvare och
            mer nydanande forskning. Därtill finns en risk att peerreview
            motverkar en jämställd fördelning av forskningsmedel. Det är troligt
            att meritokratiska principer, dvs att man beaktar meriter som
            kan mätas på ett någorlunda objektivt sätt, gynnar en mer jämställd
            fördelning mellan män och kvinnor.
          </p>
          <p xml:id="i-LPTLSyaG3gi8ai9yEaMT69">
            Flera lärosäten har använt peerreview i syfte att kvalitetsbedöma
            den egna forskningen. Dessa processer har lett till ökad dialog
            och samarbete inom lärosätet och på så sätt varit kvalitetsutvecklande.
            Det är dock inte detsamma som att nationellt storskaligt system
            med peerreview skulle vara bra för vare sig utveckling av forskningen
            eller som ett verktyg för rankning av hela lärosäten och fördelning
            av forskningsmedel därefter. Stora förändringar av hur kvalitet
            mäts i det svenska forskningssystemet bör vara väl underbyggda.
            Stora förändringar bör också vara långsiktigt hållbara, vilket
            i sig kräver överenskommelser över de politiska gränserna. Det
            är viktigt att forskningen vet vilka långsiktiga spelregler de
            har att förhålla sig till. Ett peerreviewsystem bör noga utredas
            och ett sådant system ska inte införas utan att det först förelagts
            riksdagen för avgörande.
          </p>
          <head xml:id="i-WsfNAcgYV9t3VsoLSeKUXP" type="h1">
            Ökad jämställdhet för högre kvalitet
          </head>
          <p xml:id="i-7tH7H8z2wMtKzEN1q7iCzh">
            Utvecklingen mot en jämställd akademi går allt för långsamt.
            Vi vill därför kraftigt förstärka arbetet för en mer jämställd
            akademi där såväl kvinnors som mäns kompetens tas till vara. Ska
            Sverige vara en framstående forskningsnation krävs en mer jämställd
            akademi. Delegationen för jämställdhet i högskolan har pekat på
            brister i arbetet för jämställdhet i högskolan när det gäller
            planmässighet, långsiktighet, samverkan samt teoretisk och praktisk
            kunskapsförankring. Det behövs en mer strategisk politik för att
            nå målet om en jämställd akademi.
          </p>
          <p xml:id="i-B8dNwewYY5tQjj6ynMo5QL">
            Trots att kvinnor har varit i majoritet bland studenterna sedan
            70-talet är idag bara 24 procent av professorerna i Sverige kvinnor.
            År 1995 var de 8 procent. Det ger en ökning med 16 procentenheter
            under perioden 1995–2012. Men den hastigheten kommer det att ta
            nästan tre decennier innan vi når en numerärt jämställd professorskår.
            Inom teknik och naturvetenskap pekar prognoser rentav på att andelen
            professorer som är kvinnor riskerar att minska. Regeringen har
            satt upp mål för andelen nyrekryterade professorer under perioden
            2012–2015. Inte ens hälften av högskolorna och universiteten har
            som mål att minst 40 procent ska vara kvinnor av de professorer
            som rekryteras. Om de konstnärliga högskolorna räknas bort är
            det cirka en tredjedel av lärosätena som har målet att minst 40
            procent av de nyanställda professorerna ska vara kvinnor. Regeringens
            förslag för ökad jämställdhet är långt ifrån tillräckliga och
            bör höjas. Regeringen bör återkomma till riksdagen med förslag
            för att öka den numerära jämställdheten i akademin. Dessutom vill
            vi förbättra uppföljningen av rekryteringsmålen avseende professorer.
          </p>
          <p xml:id="i-Bwm8jE7AgFZLSGK7gtLvcy">
            Systemet för fördelning av forskningsanslag måste utvärderas
            utifrån sina jämställdhetsresultat. Nuvarande system håller inte
            tillräckligt hög kvalitet. Rapporten Hans Excellens, en utvärdering
            av excellenssatsningarna, visar att den snäva definitionen av
            excellens gynnat manliga forskare och haft starka negativa effekter
            på jämställdheten. Enligt rapporten har mellan en halv till en
            miljard kronor omfördelats från kvinnor till män. Sammansättningen
            i bedömargrupper inom forskningsråd har visat sig vara viktig
            för vad som bedöms vara hög kvalitet inom forskning. En rapport
            från Vetenskapsrådet, Kollegial bedömning av vetenskaplig kvalitet
            – en forskningsöversikt, pekar på att vad som betraktas som vetenskaplig
            kvalitet varierar stort mellan discipliner och bedömare. Jämställdhet
            inom forskningsfinansieringen måste därför beaktas i större utsträckning
            än vad som är fallet idag. Vi vill därför skärpa instruktionerna
            för de tre forskningsråden Vetenskapsrådet, Forskningsrådet för
            hälsa, arbetsliv och välfärd (Forte) och Forskningsrådet för miljö,
            areella näringar och samhällsbyggande (Formas) samt Vinnova. De
            ska alla ha jämn könsfördelning i beredningsorganisationen; säkerställa
            att det i beredningsorganisationen finns kompetens rörande jämställdhet
            som forskningsområde; verka för att genusperspektiv får genomslag
            i forskning och utveckling; samt rapportera i vilken utsträckning
            hänsyn tagits till könsspecifika förhållanden inom myndighetens
            ämnesområde. Vi föreslår därtill att forskningsråden och Vinnova
            får ett gemensamt uppdrag att ur ett jämställdhetsperspektiv se
            över hela processen för fördelning av forskningsmedel inklusive
            excellenssatsningar och motsvarande.
          </p>
          <p xml:id="i-XbEn7dwUodpuDcsyZszdy7">
            För att öka ansträngningarna att nå resultat i jämställdhetsarbetet
            vill vi införa en jämställdhetsbonus som ska utgå till lärosäten
            där jämställdheten, både kvantitativt och kvalitativt sett, bedöms
            vara påtagligt god respektive ha påtagligt förbättrats.
          </p>
          <p xml:id="i-s1oa5MxN7Y1vE51CcgrW9">
            Regeringen bör återkomma till riksdagen med förslag som säkerställer
            att fördelningen av forskningsmedel inte systematiskt missgynnar
            forskare som är kvinnor. Regeringen bör också ge Vetenskapsrådet
            i uppdrag att se till att de medel som regeringen avsätter för
            rekrytering av framstående yngre forskare ska fördelas jämnt mellan
            kvinnor och män.
          </p>
          <head xml:id="i-W6k47RL4MrManL6wNb1mWu" type="h1">
            Bättre villkor för unga forskare
          </head>
          <p xml:id="i-BRLgx92ecnCsyK936rztSw">
            Ett bättre stöd till unga forskare vitaliserar svensk forskning.
            Drygt 40 procent av forskningen vid våra lärosäten utförs av doktorander.
            Samtidigt undervisar de i grundutbildningen. Även för industridoktorander
            är det uppenbart att deras uppdragsforskning innebär långt mer
            än endast utbildning. En långsiktigt hållbar forskningspolitik
            måste därför ha en tydlig och framåtsyftande strategi för doktorandernas
            situation. Tyvärr prioriterade inte regeringen de yngre forskarnas
            villkor i den senaste forsknings- och innovationspropositionen.
          </p>
          <p xml:id="i-WR1uoGqAgbCgEZ9n7r9Xiu">
            Unga forskare ska vara självständiga i sin forskning och ha möjlighet
            att bryta ny mark. Då krävs att de har trygga villkor under sin
            doktorandtid och att det finns tydliga karriärvägar för nydisputerade
            med möjligheter till fortsatt forskning och meritering. Tyvärr
            utförs en alltför stor del av Sveriges forskning av doktorander
            utan anställning. De finansieras istället av utbildningsbidrag
            eller stipendier. Det skapar otrygghet och dessutom en utestängning
            från de sociala trygghetssystemen. Doktorander ska garanteras
            anställning och därmed ges tillgång till de sociala trygghetssystemen.
            Socialdemokraterna föreslår därför att alla doktorander ska ges
            anställning från första dagen. Utbildningsbidragen ska avskaffas.
            Vi föreslår också att regeringen tillsammans med lärosäten och
            externa finansiärer ska utarbeta en överenskommelse för hur stipendiefinansiering
            av forskarutbildning ska kanaliseras genom lärosätena och bekosta
            lön och sociala avgifter. Som en övergångslösning bör universitet
            och högskolor teckna en försäkring hos Kammarkollegiet för de
            fall doktoranders stipendier bortfaller på grund av frånvaro från
            studier vid sjukdom eller föräldraledighet. Även utländska doktorander
            ska ges samma ersättningar och sociala skyddsnät som sina svenska
            kolleger.
          </p>
          <p xml:id="i-48aU424C292KJ3d4Ua8WVw">
            En bred rekrytering till forskarutbildningen är långsiktigt avgörande
            för kvaliteten på svensk forskning. Det behövs trygga villkor
            och bra karriärvägar, annars kommer inte forskarutbildningarna
            att rekrytera de skarpa tänkare som akademien behöver. Det möjliggör
            också att fler personer i sämre ekonomiska situationer skulle
            ha råd att doktorera, till exempel ensamstående föräldrar. Flera
            lärosäten har på ett ansvarsfullt sätt redan avskaffat utbildningsbidragen.
            Vi anser att alla lärosäten bör göra detta och att det är fullt
            genomförbart genom de kraftigt ökade direkta anslagen för forskning
            och forskarutbildning.
          </p>
          <head xml:id="i-WotX3SSoXNVENwp2cwRNhH" type="h1">
            Transparent karriärsystem med rörlighet
          </head>
          <p xml:id="i-4VekbUQnQheZdRB2wLi6ri">
            En viktig förutsättning för svensk forskning i toppklass är att
            vi lyckas attrahera forskarbegåvningar. Karriärsystemet bör gynna
            både nationell och internationell rörlighet. Om en forskarkarriär
            ska vara ett lockande alternativ för både kvinnor och män måste
            det finnas ett attraktivt och tydligt karriärsystem med en väl
            avvägd fördelning av anställningar på olika nivåer, från forskarstuderande
            och postdoktorer till professorer. Det är viktigt att nydisputerade
            ges ökade möjligheter till fortsatt forskning och meritering.
            Otrygg finansiering i början av forskarkarriären och otydliga
            karriärvägar där formella anställningsförfaranden saknas ökar
            risken att många väljer bort en akademisk karriär. Högkvalitativ
            och nydanande forskning kräver att forskarna har bra och trygga
            anställningsvillkor. Vi förordar ett enhetligt system inom hela
            universitets- och högskolesfären.
          </p>
          <p xml:id="i-8wtwA27ffTokFoREAwinQr">
            Andelen med tidsbegränsad anställning inom högskolesektorn är
            mycket hög. År 2012 hade 36 procent av kvinnorna och 31 procent
            av männen en tidsbegränsad anställning. Möjligheten att, som idag,
            stapla visstidsanställningar på varandra under lång tid behöver
            begränsas. Den reglering som regeringen gjort av meriteringsanställningar
            bör rivas upp och arbetsmarknadens parter bör förhandla fram ett
            avtal som reglerar dessa anställningar.
          </p>
          <p xml:id="i-3uoiC4ZLgT1ceJ1gaTum18">
            Det är viktigt att meritvärderingssystemet vid anställningar
            och karriärutveckling premierar relevanta erfarenheter utanför
            akademin. Rörligheten mellan företag, institut och lärosäte bör
            stimuleras genom ökad betoning av erfarenhet från näringslivet
            och den offentliga sektorn vid tillsättning av tjänster inom högskolan.
            Delade tjänster, industridoktorander, industripostdocktor, med
            mera bör användas. Regeringen bör initiera en dialog med lärosätena
            kring hur meriteringssystemet kan utvecklas för att premiera relevant
            erfarenhet utanför akademin.
          </p>
          <p xml:id="i-AEMVZbNY4kDbjEKkhQenNS">
            Arbetsmarknadskopplingen måste också bli tydligare i forskarutbildningen.
            De som söker forskarutbildning ska få en god bild av hur kunskaperna
            kan användas inom andra delar av samhället, och karriärrådgivning
            för doktorander bör inrättas på lärosätena.
          </p>
          <head xml:id="i-WCdd5yuyVJjBZ6tjACmbza" type="h1">
            Rekrytera yngre forskare internationellt
          </head>
          <p xml:id="i-CgZZZFzqi7txTv6Yaw1tzd">
            Internationell rekrytering av forskare är bra för svensk forskning
            och vi anser att internationell rekrytering av unga framtidslöften
            ska prioriteras. Sverige är attraktivt för unga forskare runt
            de trettio. De relativt stora resurserna till forskning har en
            positiv inverkan. Vår väl utbyggda social- och familjepolitik
            gör Sverige till ett mycket lockande land för dessa personer.
            Problemet hittills har varit att vi saknat internationellt gångbara
            tjänster för unga forskare av den typ som finns i många andra
            västländer. Detta är tjänster som är relativt långvariga varefter
            man har rätt att efter prövning få tjänsten omvandlad till en
            fast anställning. Med en sådan strategi skulle vi kunna rekrytera
            forskare som kan vara internationellt ledande om tio år i stället
            för att, med regeringens strategi, riskera att för dyra pengar
            få hit forskare som har sin bästa tid bakom sig. Regeringen bör
            ge Vetenskapsrådet i uppdrag att se till att medlen används för
            att rekrytera yngre internationella forskare som kan bli framtida
            toppforskare jämte mer seniora internationella toppforskare. Medlen
            ska fördelas jämnt mellan kvinnor och män. Regeringen bör också
            aktivt arbeta för att hinder för utländska forskare att etablera
            sig och verka i Sverige efter disputation tas bort.
          </p>
          <head xml:id="i-XVFfGZ3bX1xcvAmTDzirWT" type="h1">
            Internationalisering och EU:s forskningsprogram
          </head>
          <p xml:id="i-DgpwR7FiVdofom4zCsbJoS">
            Forskningens betydelse ökar i ett internationellt perspektiv.
            Dels behövs ökad kunskap för att lösa de globala utmaningarna
            inom hälsa, fattigdom och miljöförstöring, dels behövs en förbättrad
            förståelse av nya internationella maktrelationer, nya internationella
            aktörer och spelregler. Det internationella samarbetet inom forskning
            och innovation är därför av central betydelse. Europa 2020-strategin
            med dess flaggskeppsinitiativ Innovationsunionen innebär ökat
            fokus på forskning och innovation för tillväxt, konkurrenskraft
            och hållbar utveckling.
          </p>
          <p xml:id="i-Hqr9RK9XzvpiyU24FxhV3c">
            Som ett led i att stärka forskningen inom EU beslutade Europeiska
            rådet i februari 2011 att det europeiska forskningsområdet ska
            vara förverkligat 2014. Syftet med det europeiska forskningsområdet
            är att skapa ett fritt flöde av kunskap, forskare och forskningsresultat
            inom EU. Viktiga delar av arbetet rör mobilitet, gemensamma program,
            forskningens infrastruktur, internationellt samarbete med länder
            utanför EU samt kunskapsöverföring mellan universitet och högskolor,
            industriforskningsinstitut, samhällsaktörer och näringsliv.
          </p>
          <p xml:id="i-DYTHiueQvZHGL68ksfW8Pb">
            Med detta som bakgrund är det synnerligen viktigt att betona
            att Sverige ska vara en aktiv part i detta gemensamma forsknings-
            och innovationssamarbete. Målsättningarna ska vara att öka antalet
            svenska forskare som deltar i europeiska forskningsprojekt samt
            att mer av EU:s forskningsmedel allokeras till projekt där svenska
            lärosäten, företag och institut deltar.
          </p>
          <p xml:id="i-4Ue1W1AX1yp7pFRjdd6bYu">
            Vi välkomnade att regeringen i senaste forsknings- och innovationsmotion
            angav att det behöver utvecklas ett mer sammanhållet och proaktivt
            svenskt arbetssätt. Vi ser klara fördelar med att en nationell
            EU-samordningsfunktion med ett sekretariat inrättas vid Vinnova
            och som får i uppdrag att samverka med övriga forskningsfinansiärer
            i syfte att underlätta prioritering av deltagandet i partnerskapsprogrammen,
            samordna och förstärka det strategiska och proaktiva arbetet inom
            det europeiska forsknings- och innovationssamarbetet samt verka
            för synergier mellan EU-satsningar och nationella satsningar inom
            forskning och innovation.
          </p>
          <p xml:id="i-7psNNST2QtU5dP3EytSUh3">
            Samtidigt vill vi ytterligare skärpa kopplingen till EU:s forskningsprogram.
            Vi menar att forskningsinstituten utgör en viktig strategisk infrastruktur
            för kunskapsöverföring mellan akademisk forskning och näringslivets
            behov av innovationsutveckling. De har visat sig särskilt lämpade
            att agera som koordinatorer inom internationella forskningsprojekt
            genom att de förfogar över forskare med annan profil än vad som
            är vanligt inom svenska lärosäten. Vi anser därför att instituten
            tillsammans med Vinnova bör tilldelas en tydligare roll som koordinator
            för svensk medverkan i EU-forskning inom ramprogrammen. Ansvaret
            för samordning och deltagande i forskningsprogram samt ansvaret
            för sekretariatet bör delas mellan Vinnova och forskningsinstituten.
          </p>
          <p xml:id="i-N4nMQnmghBSY79YepqMu3y">
            Svenskt forsknings- och innovationsutbyte måste också intensifieras
            med länder utanför Europeiska unionen. Flera av de snabbt växande
            ekonomierna, inte minst i södra och östra Asien, gör stora och
            långsiktiga investeringar i forskning, utveckling och innovation.
            USA har sedan decennier varit den främsta forskningsnationen i
            världen och är fortfarande, liksom också Kanada, en viktigt forsknings-
            och innovationsaktör. Det är önskvärt att Sveriges exportfrämjande
            arbete samt kulturfrämjande och globala varumärkesbyggande genom
            utlandsbeskickningar och andra institutioner ges möjlighet till
            ökad kompetens om svensk forskning. Regeringen ett stort ansvar
            att tydligt signalera vikten av att Sverige blir en aktiv global
            spelare. Vi vill också betona vikten av att svensk forsknings-
            och biståndspolitik ska samverka i syfte att nå kunskapsöverföring
            till och från Sverige, en ekologiskt hållbar global utveckling,
            fattigdomsbekämpning och en stärkt respekt för mänskliga rättigheter.
            Det är också väl värt att betona vikten av en ömsesidig ökad internationell
            forskarmobilitet såsom angivits tidigare i motionen. Regeringen
            bör därför ge förutsättningar för en ökad mobilitet.
          </p>
          <head xml:id="i-CArnWFiuU9DzcfdHZicVk6" type="h1">
            Humaniora och samhällsvetenskap
          </head>
          <p xml:id="i-3cHWaeX4EsgJtwvrsv6H7x">
            Det behövs kunskap baserad på forskning från samtliga vetenskapsområden
            för att finna lösningar på samtidens stora utmaningar såsom åldrande
            befolkningar, globala strukturomvandlingar, klimatförändringar,
            energikriser, livsmedelsförsörjning, fattigdom, krig och säkerhetshot.
            Detta är några exempel på den stora samhällsnytta som en stärkt
            forskning inom humaniora och samhällsvetenskap för med sig. Tyvärr
            har tänkandet kring humanistisk kunskap och samhällsvetenskap
            och dess plats i samhällsutvecklingen varit oartikulerat. Dess
            position har försvagats och dess potential inte utnyttjats. I
            själva verket befinner vi oss just nu i ett läge där humanistisk
            kunskap och samhällsvetenskap behövs mer än någonsin. Flertalet
            av de stora och viktiga frågor som står centralt i samhällsutvecklingen
            kännetecknas av att de berör samtliga kunskapsbaser; de är inbäddade
            i politiska, kulturella och sociala förhållanden.
          </p>
          <p xml:id="i-8e98wJGMdJshhCXDLQYo3s">
            Humanistisk kunskap och samhällsvetenskap och konstnärlig forskning
            drar ofta det kortaste strået då dess betydelse för kommersialisering
            och utveckling av nya tjänster och varor underskattas, vilket
            ger att dessa vetenskapsområden inte kan attrahera samma omfattning
            av externa medel, även om det i dagens och morgondagens tjänstesamhälle
            med allt större inslag av kultur och design kommer att ske i högre
            grad än förut. Staten måste alltid ha ett särskilt ansvar att
            värna och utveckla de forskningsområden som inte på samma sätt
            som andra är kommersialiserbara eller på andra sätt kan attrahera
            externa medel.
          </p>
          <head xml:id="i-5kB5fGXTLRixXkWk1WEWTb" type="h1">
            Forskningsprogram inom humaniora och samhällsvetenskap
          </head>
          <p xml:id="i-GViG9QhdUS1BiC629yEf3Q">
            Statens forskningsstöd till humaniora och samhällsvetenskap bör
            i större utsträckning än tidigare systematiskt verka för att stimulera
            framväxten av integrerade miljöer som förenar utbildning och forskning
            kring angelägna utmaningar. Detta ligger i linje med att statens
            forskningsmyndigheter bör ta upp satsningar i programform så som
            sker i andra framstående forskningsnationer.
          </p>
          <p xml:id="i-T9cbFoAjb6gyewf61wzpfD">
            Samhällets kvalitet och välfärd på lång sikt fordrar uppmärksamhet
            på sådant som håller samhällen samman. En övertygande och alltmer
            omfattande forskning har på senare år visat att samhällen som
            präglas av en hög grad av jämlikhet och fungerande sociala institutioner,
            exempelvis skolan, presterar bättre också i andra avseenden. De
            ger också medborgarna bättre livsmöjligheter. Det finns tecken
            på eroderande samhällsinstitutioner där skolan är det främsta
            och djupt oroväckande exemplet. Det finns också oroande tecken
            på hotande stabilitet i spåren av de stora ekonomiska klyftorna
            och den ekonomiska krisen i Europa. Vi ser tecken på försvagad
            social sammanhållning parallellt med växande välfärdsklyftor och
            en historiskt hög arbetslöshet. Vi håller på att få ett samhälle
            som inte ger människor chansen att bidra och delta. Risken för
            sociala spänningar ökar. Samtidigt ser vi en politik som inte
            ger utbildning och forskning någon uppgift i relation till denna,
            en av samhällets största utmaningar. Vi föreslår därför ett forskningsprogram
            om välfärd och samhällelig sammanhållning.
          </p>
          <head xml:id="i-WjzzqcmomT4jX9wgQh76PE" type="h1">
            Utbildningsvetenskaplig forskning
          </head>
          <p xml:id="i-DEKPHCFzt68oQiDdVorqA3">
            För att Sverige ska ha en högkvalitativ förskola, skola, vuxenutbildning
            och högre utbildning krävs att undervisningen och de pedagogiska
            metoderna står på solid vetenskaplig grund. En stärkt utbildningsvetenskaplig
            forskning har därför en stor strategisk betydelse och anslaget
            till den utbildningsvetenskapliga forskningen behöver öka. Denna
            forskning ska bedrivas i nära anslutning till lärarutbildningen
            och svara mot behov inom lärarutbildningen och den pedagogiska
            yrkesverksamheten.
          </p>
          <p xml:id="i-X4oi5w3KZECuq3NLuC7Di2">
            Lärarutbildningen måste ha en större förankring i forskning och
            utbilda vana forskningsanvändare. Denna forskning måste ha en
            närmare koppling till verksamhetens behov och frågor. Det kräver
            ett nära samarbete och dialog mellan forskare och skolan. Fler
            yrkesverksamma lärare ska också ges möjlighet till egen forskning.
            Därigenom stärks kvaliteten i skolan. Vi vill därför tillföra
            större medel till forskarskolor för lärare och förskollärare.
          </p>
          <p xml:id="i-3fELQTsp54aLKj8byiJZLY">
            En utbildningsvetenskaplig forskning av högsta vetenskapliga
            kvalitet ska ha både en tvärvetenskaplig profil och en disciplinär
            profil. Samverkan och forskarutbyte på internationell nivå är
            också prioriterat och bör öka. Vi vill att mer medel tillförs
            till den utbildningsvetenskapliga forskningen och att den utbildningsvetenskapliga
            kommittén görs till ett eget ämnesråd inom Vetenskapsrådet.
          </p>
          <head xml:id="i-QZ9jfnytQQ1ZPNtvTqVzoe" type="h1">
            Skolforskningsinstitut
          </head>
          <p xml:id="i-JHEUssUygoKcuKbbQMZRQm">
            Om resultaten i svensk skola ska förbättras måste skolan leva
            upp till kravet på att utbildningen ska vila på vetenskaplig grund
            och beprövad erfarenhet. Då är det viktigt att forskning som är
            relevant för skolan systematiseras, sprids och kommer till användning.
            Skolan är alltför viktig för att vara ett slagfält för löst tyckande.
          </p>
          <p xml:id="i-UeLaMjPRrJdsh6u1DcWP8o">
            Det finns idag inte tillräcklig systematisk kunskap om vilka
            metoder och arbetssätt som forskningen visat är verkningsfulla.
            Skolledare och lärare behöver få detta stöd för att utifrån denna
            kunskap och sin professionella bedömning av skolans och elevernas
            behov kunna välja det bäst lämpade arbetssättet. Det behövs därför
            en ny organisation som tar fram systematiska översikter av såväl
            nationell som internationell forskning inom lärandets område,
            från förskola till högre utbildning. Att sammanställa systematiska
            översikter är en forskningsuppgift eftersom forskning måste bearbetas,
            sammanställas och bedömas. Vi har länge krävt ett nytt och fristående
            forskningsinstitut för lärande.
          </p>
          <p xml:id="i-WPYhsGMnhh6qroc6XHoSmL">
            Spridningen av kända forskningsresultat behöver också kraftigt
            förbättras och den måste kommuniceras på ett lättillgängligt sätt
            så att den blir känd och kan komma till användning i alla skolor.
          </p>
          <p xml:id="i-K44KpXBCdFFctfmULiFEAD">
            Skolan måste få stöd att implementera och anpassa ny kunskap
            utifrån förutsättningarna på den enskilda skolan. Regeringen föreslår
            nu en ny myndighet, ett skolforskningsinstitut. För att forskningsresultat
            ska omsättas i praktiken krävs ett verksamhetsnära perspektiv
            och ett nära samarbete med professionen. Vi vill därför ge det
            föreslagna skolforskningsinstitutet uppdraget att också arbeta
            med skolutveckling, i nära samarbete med landets lärosäten, skolverk,
            skolinspektion samt kommuner och fristående skolor.
          </p>
          <head xml:id="i-KpysVRCN6U12Y5JVSnfeLC" type="h1">
            Industriforskningsinstitut och tjänsteforskning
          </head>
          <p xml:id="i-RuHwQMYyKyptk4Vy2RTGCL">
            Forskningsinstituten utgör en viktig strategisk infrastruktur
            för kunskapsöverföring mellan akademisk forskning och näringslivets
            behov av innovationsutveckling. Den svenska institutssektorn är
            dock betydligt mindre än i andra länder. Institutens roll är att
            effektivisera det svenska forsknings- och innovationssystemet
            genom att bidra till att kunskap omställs till innovationer för
            att stärka företagens konkurrenskraft. Instituten fyller också
            en särskild roll i samband med konjunkturerna i ekonomin, då strategiskt
            viktig forskningskompetens annars riskerar att gå förlorad. De
            har också visat sig särskilt lämpade att agera som koordinatorer
            inom internationella forskningsprojekt genom att de förfogar över
            forskare med annan profil än vad som är vanligt inom svenska lärosäten.
            Instituten bör tillsammans med Vinnova tilldelas en tydligare
            roll som koordinatorer för svensk medverkan i EU:s forskningsprogram.
          </p>
          <p xml:id="i-GukNHMawbeMeL1ubdMAwMY">
            De framtida utmaningarna för forskningsinstituten är att kunna
            erbjuda testmiljöer som svarar mot det omvandlingstryck som svenska
            företag lever under. Den växande tjänstesektorn är ett exempel
            på hur instituten kan svara mot företagens behov. Tjänsternas
            betydelse för ekonomin är stor och kommer att öka. Kopplingen
            mellan industrin och tjänstesektorn har förstärkts kraftigt genom
            avknoppningar eller genom att tjänsteföretag på olika sätt ger
            service till industriföretagen. Utvecklingen av innovativa tjänster
            blir allt viktigare för små- och medelstora företags möjligheter
            att växa och internationaliseras. Behovsmotiverad samhälls- och
            näringslivsrelevant forskning som utgår från tjänstesamhällets
            förutsättningar och egenskaper behöver därför utvecklas. Med hjälp
            av en kraftfull institutssektor vill vi ta ett brett grepp över
            tjänsteforskningen som kan öka förädlingsvärdet för de växande
            tjänstebranscherna.
          </p>
          <head xml:id="i-JAgcdWxYKKwVTCeXVL4SLu" type="h1">
            Strategiska forskningsområden och strategiska innovationsområden
          </head>
          <p xml:id="i-S3HXcGQdZZbbjhfj4UAJxB">
            I 2008 års forsknings- och innovationsproposition infördes ett
            nytt forskningspolitiskt finansieringsinstrument där framför allt
            de stora universiteten tilldelades medel för projekt inom ramen
            för strategiska forskningsområden (SFO). Regeringen gick dock
            för långt vad gäller detaljstyrningen av forskningen och regeringen
            prioriterade i allt för ringa grad att samverkan kom till stånd.
            Utvärderingar av SFO visar att de inte uppfyllt syftet med ökad
            samverkan mellan akademin och det omgivande samhället. Strategiska
            forskningsområden är i grunden inga samverkansprogram mellan akademi,
            företag och andra aktörer, eftersom det saknas direkta incitament
            och uppföljningskriterier för samverkan. Satsningen har heller
            inte i tillräcklig omfattning genererat nya utökade eller fördjupade
            samarbeten med näringslivet. Det kan därför inte förväntas att
            SFO kommer att bidra till innovationer i medverkande organisationer,
            eftersom direkta samarbetsrelationer är en nödvändig förutsättning
            för effektivt kunskapsutbyte.
          </p>
          <p xml:id="i-5abHmdVDPhWRZd3dtAetdx">
            Vi välkomnade att regeringen i den senaste forsknings- och innovationspropositionen
            inrättade strategiska innovationsprogram som syftar till att öka
            forskningssamverkan mellan aktörerna. Dock vill vi betona att
            kritiken mot SFO behöver tas tillvara på ett betydligt bättre
            sätt än vad regeringen ger uttryck för i sin proposition. Vi föreslår
            också att de svenska forskningsinstituten tillsammans med Vinnova
            ges huvudansvaret för de strategiska innovationsområdena.
          </p>
          <head xml:id="i-EBK5xjQntL5ch613dhhK7S" type="h1">
            Patentskydd
          </head>
          <p xml:id="i-52AuJMixaBPeTs1jY5YwQf">
            Att innovativa företag, forskargrupper och uppfinnare kan värna
            sina rättigheter är viktigt för att immateriella tillgångar ska
            kunna nyttiggöras. I jämförelse med stora globala företag har
            små och medelstora företag och enskilda forskare eller forskargrupper
            begränsade möjligheter att försvara sig mot patentintrång. Många
            av företagen är beroende av rådgivning och juridiska ombud för
            att kunna bedöma sina möjligheter att värna sina patent mot patentintrång.
            Till följd av de kostnader som detta föranleder avstår många företag
            från att försöka värna sina rättigheter. För att små och medelstora
            företag bättre ska värna sina rättigheter behöver ett bättre skydd
            mot patentintrång utvecklas. Syftet bör vara att möjliggöra för
            små och medelstora företag att fullt ut kunna exploatera sina
            idéer och göra dem kommersiellt gångbara. Vi föreslår att Patent-
            och registreringsverket (PRV) får i uppdrag att undersöka förutsättningarna
            för en bättre fungerande försäkring mot patentintrång.
          </p>
          <head xml:id="i-HWuX6wDcDdENf6fufKkPvU" type="h1">
            Strategi för innovationsupphandling
          </head>
          <p xml:id="i-Rk7FTACDK8H8LLHosoiS1i">
            Årligen upphandlas varor och tjänster av stat, kommun och landsting
            till ett värde av cirka 500 miljarder kronor. Upphandlingar är
            ofta komplicerade och kräver expertis, inte minst inom områden
            som omvårdnad och infrastruktur. Upphandlingsutredningen kunde
            i sitt delbetänkande konstatera att det finns väsentliga brister
            i kunskapen om processen hos både upphandlare och leverantörer.
            Vi vill utforma en nationell strategi för offentlig upphandling
            av innovationer bland annat genom att starta ett kompetenscentrum
            för att ge innovations- och jobbskapande en mer framträdande roll
            i den offentliga upphandlingen. I det framtida arbetet bör man
            också se över om det finns möjligheter att koppla arbetet till
            vårt förslag om innovationsråd för att stärka utfallet av insatserna.
          </p>
          <head xml:id="i-BGDMW48tqbFenwiFfHgSv8" type="h1">
            Stärkt kapitalförsörjning för inkubatorer
          </head>
          <p xml:id="i-8u9NCUf1sYESw1DBTdShGz">
            Förutsättningen för entreprenöriell framgång är att i ett tidigt
            skede få tillgång till kompetens och kapital. Vi föreslår en ny
            modell för statlig riskkapitalförsörjning till företag kopplade
            till regionala inkubatorer. Syftet är att omvandla innovativa
            idéer som ännu anses för riskfyllda och befinner sig i ett för
            tidigt skede för att få finansiering från enbart privata investerare
            till företag som befinner sig i ett uppstartsskede. Målet bör
            vara att företagen efter tiden inom inkubatorn ska bli kapabla
            att erhålla privat finansiering och fungera utan statligt stöd.
            Återbetalning av statligt stöd sker när företag genererar intäkter.
            Fördelningen av kapitalförstärkningen ska göras i samverkan med
            inkubatorerna.
          </p>
          <head xml:id="i-4kUnycp7mgj7bgZyfwJvp5" type="h1">
            Livsvetenskap
          </head>
          <p xml:id="i-J1Kqrtfpx8zghDUSfoNXzd">
            Det medicinska forskningsområdet är ett av de mest kunskapsintensiva
            och viktigaste forskningsområdena. Medicinsk forskning och utveckling
            är en stor och viktig näringsgren för Sverige och har central
            betydelse för att vår hälso- och sjukvård ska kunna hålla högsta
            kvalitet. Nya upptäckter, behandlingsmetoder, läkemedel och ny
            teknologi räddar dagligen liv och innebär att vi kan flytta fram
            positionerna när det gäller möjligheterna att bota, lindra och
            förebygga sjukdomar och ohälsa.
          </p>
          <p xml:id="i-8jSCtwZNtJCaXF8y2tDbZV">
            Ska Sverige fortsätta att vara ett attraktivt land för forskning
            inom medicin, medicinteknik och läkemedel krävs mer av samordning
            och långsiktig samverkan mellan sjukvården, universiteten och
            industrin. Samverkan mellan grundforskning, tillämpad forskning
            och utveckling av nya produkter bidrar till att nya rön och innovationer
            snabbare når patienterna och att personalen i vården får möjlighet
            till utveckling och förnyelse. Vi vill att forsknings- och innovationsinsatserna
            ska gå hand i hand med en framåtsyftande näringspolitik, som ska
            främja samspelet mellan den konkurrenskraftiga industrin och tjänstesektorn
            i hela landet.
          </p>
          <p xml:id="i-X1kurGvNX7ykTwpYVDV25f">
            Utvecklingen när det gäller kliniska prövningar i sjukvården
            är mycket oroande. De forskande läkemedelsföretagen väljer att
            lägga allt färre kliniska prövningar i Sverige. Det har blivit
            allt svårare att få till stånd samarbeten mellan läkemedelsföretagen
            och sjukvården. Utan ett tydligt politiskt beslut om att klinisk
            forskning ska vara en del av vårdens uppdrag finns det ingenting
            att falla tillbaka på när man ute i verksamheterna ska fatta beslut
            om resursfördelning. Resultatet av den nuvarande utvecklingen
            är att Sverige går miste om utländska investeringar när forskning
            och kliniska prövningar förläggs utomlands. Det leder också till
            att personal går miste om kompetensutveckling samtidigt som patienters
            tillgång till ny behandling försenas. En av flera bidragande orsaker
            till det svenska tappet är att vården under senare år alltför
            ensidigt styrts av produktivitetsmål och mindre av kvalitetsmål.
          </p>
          <p xml:id="i-DtPQx8YdctGMiPVFHbd8e9">
            Universitetssjukhusen utgör en omistlig del i svensk sjukvård
            och har en unik kompetens genom samverkan och koppling mellan
            specialistsjukvård, forskning och avancerad utbildning. Det är
            ett nationellt samhälleligt ansvar att hålla ihop denna helhet.
            En närmast total enighet finns bland forskare och profession om
            att en privatisering eller uppsplittring av universitetssjukhusen
            allvarligt skulle hota kvaliteten i svensk sjukvård för lång tid
            framåt. Om universitetssjukhus säljs ut eller förvandlas till
            vårdgallerior riskerar man att förstöra Sveriges mest avancerade
            forsknings- och utbildningsmiljöer. En sammanhållen offentlig
            sjukvård är en förutsättning för forskning och näringslivets utveckling
            inom Life Science-området. Ersättningssystem som ensidigt bygger
            på kvantitet och förenklade styckprismodeller riskerar att utarma
            den avancerade sjukvården. Därför är det nödvändigt att staten
            medverkar till att det utvecklas nya metoder att mäta kostnader
            och produktivitet i sjukvård som arbetar integrerat med forskning,
            utveckling och utbildning.
          </p>
          <p xml:id="i-FkGLzERGHoadScb9RCGgBC">
            Vi menar att regeringens förslag på livsvetenskapernas område
            brister genom avsaknad av resonemang om klinisk forskning och
            ett tänkande kring innovation. Det saknas resonemang om sambandet
            mellan sjukvård, akademi och näringsliv och det saknas förståelse
            för att näringsliv, universiteten och sjukvården behöver hitta
            ett innovativt samarbete runt verkliga patienter. Staten måste
            definiera sin roll och sin uppgift när det gäller livsvetenskaperna.
            Mer forskning är bra, men det räcker inte. Åtgärder måste vidtas
            som konkret ger nya behandlingar, produkter och tjänster, det
            vill säga tillväxt och sysselsättning. Regeringen bör inrätta
            ett råd med alla inblandade parter som kan reformera samarbetet
            på ett konkret plan. Regeringen bör även uppmana de landsting
            och regioner som har universitetssjukhus att inrätta regionala
            råd. Regeringen bör också initiera en utredning om tydligare roller
            mellan staten och landstingen för ersättningssystemet för läkemedel.
            Det är nu närmast ett stopp för introduktion och användandet av
            nya innovativa läkemedel i Sverige mycket beroende på ersättningsregler
            som gynnar ett kortsiktigt budgettänkande.
          </p>
          <p xml:id="i-LSeC2aJxVKfArHENFTV6iS">
            Regeringen bör ta initiativ till att det utvecklas nya metoder
            att mäta kostnader och produktivitet i sjukvård som arbetar integrerat
            med forskning, utveckling och utbildning. Regeringen bör också
            verka för att landstingen avsätter en procent av landstingets
            intäkter till forskning och utveckling. Regeringen bör ändra i
            hälso- och sjukvårdslagen för att förtydliga sjukvårdshuvudmännens
            ansvar för klinisk forskning samt att i avtal med annan utförare
            än sjukvårdshuvudmannen se till att forskning och utveckling finns
            med i alla avtal. Samverkan mellan de medicintekniska företagen
            och klinisk expertis måste ske i den kliniska vardagen och utgöra
            ett naturligt led i att utveckla vården.
          </p>
          <p xml:id="i-RMdUUDFu1zciLPswcJFnnB">
            Sverige har en mycket stolt historia kring utvecklingen av medicinsk
            teknik. De medicintekniska företagen är i huvudsak små och medelstora
            med otillräckliga resurser att finansiera större kliniska prövningar.
            Detta bidrar i sin tur till att intresset för samverkan från klinikernas
            sida minskar. Forskare som ändå vill genomföra denna typ av medicinteknisk
            forskning saknar ofta kapital och processer för att anskaffa den
            aktuella utrustningen. Det finns en uppenbar risk att svensk medicinteknisk
            forskning riskerar att gå en ogynnsam framtid till mötes. Regeringen
            bör därför inleda samtal med företrädare för branschen och sjukvårdshuvudmännen
            för att utveckla strategier för kliniska prövningar av medicinsk
            teknik som kan bidra till att utveckla nya effektiva behandlingsmetoder.
            Ett inslag kan vara att staten tillsammans med sjukvårdshuvudmännen
            inrättar en fond för prövning av medicinsk teknik i hälso- och
            sjukvården vars syfte är att finansiera gemensamma ansökningar
            från företag och forskare.
          </p>
          <head xml:id="i-4nypZP9A4v2va6J2iTBhyj" type="h1">
            Nationella kvalitetsregister
          </head>
          <p xml:id="i-KuindtBcw86VkSwojY6iKL">
            Det finns ett område där svensk hälso- och sjukvård och medicinsk
            forskning har unika konkurrensfördelar. Personnummer, heltäckande
            befolknings- och hälsodataregister samt nationella kvalitetsregister
            av hög kvalitet ger oss förutsättningar att följa upp patienterna
            och därigenom utveckla vården och bedriva forskning som många
            länder saknar. Kraven på industrin att följa upp effekterna av
            sina läkemedel eller medicin-tekniska produkter ökar och förutsättningarna
            att göra sådana uppföljningsstudier är särskilt goda i Sverige
            tack vare registren. Investeringar i kvalitetsregistren kan ge
            tiofalt igen i bland annat minskade sjukvårdskostnader, men också
            att investeringar i forskning och utveckling i högre utsträckning
            förläggs till Sverige. Här finns också stora möjligheter att attrahera
            internationellt forskningssamarbete. Det behövs nationellt stöd
            och en organiserad samverkan mellan staten, sjukvårdshuvudmännen,
            forskningen och industrin. Den satsning som nu sker på att utveckla
            kvalitetsregistren måste följas upp med det tydliga målet att
            kvalitetsregistren ska komma till praktisk användning i forskning,
            uppföljning och utveckling. En särskild överenskommelse med industrin
            ska reglera etiska, juridiska och ekonomiska frågor.
          </p>
          <head xml:id="i-8WVxjcJcABASLW7scHgY6X" type="h1">
            Vårdforskning
          </head>
          <p xml:id="i-GJXLZ8tTyH6qxDfgQriqF">
            Andelen äldre i befolkningen kommer att öka mycket kraftigt.
            Vårdforskningen har här en stor roll att fylla. Utmaningarna handlar
            om att hitta metoder för preventivt arbete och nödvändigheten
            av att tillämpa kunskap och forskning. Innovativa och djärva forskningsidéer
            behöver uppmuntras.
          </p>
          <p xml:id="i-DYE1y6pkZudDuJarR8afi9">
            För att utveckla vård och omsorg i Sverige krävs generellt ett
            mycket större kunskapsunderlag om effekterna av olika handlingsalternativ
            innan ett beslut tas. Därför behöver Sverige satsa på den typ
            av forskning som kallas health policy-forskning. Detta område
            är helt nytt för Sverige och det är i dagsläget bara Forum för
            Health Policy som sysslar med det. I Europa är ämnesområdet stort.
            Forum för Health Policy är ett projekt för att stärka analysen
            av hälsopolitik i Sverige och för att stimulera innovation och
            nya policyalternativ.
          </p>
          <p xml:id="i-6WNrxpK3w8hZ9HBgAWsQsM">
            I Sverige finns inom vårdforskningen, genom Vårdalstiftelsen,
            ett embryo till ett alternativt sätt att identifiera och finansiera
            innovativ forskning. De har nu inom vårdforskningen inlett ett
            pilotarbete för att hitta de nya forskningsidéerna genom den så
            kallade Idéprovningen. Inom ramen för den svenska forskningspolitiken
            bör en satsning göras för att utveckla processen kring innovativa
            forskningsidéer som påbörjats genom Idéprovningen.
          </p>
          <head xml:id="i-61af5rAUkT7WPcX5NRLXeV" type="h1">
            Forskning i miljö och de areella näringarna
          </head>
          <p xml:id="i-HXfh6hoytd2FNocmL5HDr1">
            Kunskapen om klimatförändringarna och dess orsaker stärks nu
            med rekordfart. Forskningen är omfattande och 2013–2014 presenteras
            nästa stora rapport från FN:s forskarpanel för klimatförändringar,
            IPCC. Flera svenska forskare har haft viktiga roller i panelen
            och det är vår ambition att svensk klimatforskning även i fortsättningen
            ska bidra till IPCC. Två områden kommer att vara viktiga i rapporten.
            Den första är forskning kring effekten av klimatförändringarna.
            Det andra handlar om att analysera tröskeleffekter i klimatsystemet,
            det vill säga när temperaturhöjningen sätter fart på jordens egna
            processer vilket leder till utsläpp av växthusgaser som ger ytterligare
            temperaturökningar.
          </p>
          <p xml:id="i-7FbX4eK3HmUNx2vY8rJpAB">
            Kunskapen om farliga kemikalier ökar hela tiden. Men det är en
            ojämn kamp för forskare och myndigheter eftersom fler och fler
            kemikalier tas fram till alla de produkter vi använder. Tre områden
            bör prioriteras i forskningen: de hormonstörande kemikalierna,
            de nya nanomaterialen och kemikaliernas kombinationseffekter.
            Ofta nämns begreppet grön kemi vilket innebär forskning och utveckling
            av alternativ till de farliga ämnena. Vi tror att det är en viktig
            framtidsfråga för svenskt näringsliv. Genom samarbete mellan forskning,
            näringsliv och politik kan Sverige bli ledande inom detta område.
          </p>
          <p xml:id="i-J7v6HQJZfTPhZBRpxK5rK1">
            Att bevara den biologiska mångfalden på jorden handlar inte uteslutande
            om att bevara växt- och djurarter för deras egen skull. Problematiken
            med den biologiska mångfalden berör även vår egen överlevnad.
            Den mat som vi äter, den luft som vi andas och det sötvatten vi
            behöver, liksom byggnadsmaterial och energi produceras av ekosystem.
            Dessa ekosystem är uppbygga i ett komplext nät av arter. Just
            nu pågår en av de största artutrotningarna i planetens historia.
            Forskning som undersöker våra ekosystem är viktiga. Vi vill understryka
            vikten av det arbete som pågår i det svenska artprojektet under
            Artdatabanken. Att undersöka den svenska naturens artsammansättning
            är att undersöka den biologiska mångfaldens språk och således
            en grundförutsättning för att kunna bemöta hotet mot denna.
          </p>
          <p xml:id="i-U82vCcVNT7qJ8CxLvYbWcp">
            Den tillämpade forskningen i de gröna näringarna finansierades
            tidigare av återföringen av handelsgödselskatten. Denna forskning
            fick kraftiga nedskärningar när regeringen avskaffade skatten.
            Vi menar att utbildning och forskning på detta område är det viktigaste
            bidraget som samhället kan ge för att utveckla och säkra jordbruks-
            och trädgårdsnäringens konkurrenskraft. Vi behöver stärka den
            svenska forskningen i de gröna näringarna för att säkra konkurrenskraften
            och jobben.
          </p>
          <p xml:id="i-HUE2QtWf7eqa1GuUdEMcBu">
            Svenska företag ska ligga i framkant med att utveckla den fossilfria
            och energieffektiva teknik som hela världen efterfrågar. Med investeringar
            i ny miljövänlig teknik skapas nya gröna jobb. Vi föreslår en
            ny satsning med inriktning på stöd till klimatinnovationer. Svenska
            företag ska få möjlighet att pröva ny teknik, vilket vi tror kan
            stimulera framtida exportmöjligheter. Huvudinriktningen ska vara
            åtgärder för energieffektivisering, för ökad produktion och konsumtion
            av förnybar energi och minskade utsläpp av växthusgaser.
          </p>
          <head xml:id="i-MmUtr3PKYYB1h9XJ4BfCaL" type="h1">
            Arbetslivs- och arbetsmiljöforskning
          </head>
          <p xml:id="i-VtE5F7gp16MDbooxd1KSFM">
            Vi var starkt kritiska till regeringens nedläggning av Arbetslivsinstitutet
            (ALI). Institutet bedrev världsledande forskning inom en mängd
            arbetsrelaterade områden och forskningsresultaten spelade stor
            roll för att ta fram modeller för en god arbetsmiljö samt hur
            ohälsa kopplad till dålig arbetsmiljö kan förebyggas. Avvecklingen
            av ALI nedmonterade den arbetsrelaterade forskningen och ett stort
            kunskapskapital gick till spillo. Sverige och Portugal är numera
            de enda EU-länderna utan ett arbetslivsinstitut.
          </p>
          <p xml:id="i-2g3F2fj48XNAbNsQmjEV1C">
            Regeringens forskningspolitik säkerställer inte forskningen om
            arbetslivet. Att arbetslivsforskningen inte ges tillräckliga anslag
            innebär att den borgerliga regeringens nedskärningar i välfärdssystemen
            kommer att bli svårare att utvärdera. Vi kommer att sakna en överblick
            av läget och utvecklingen i arbetslivet. Vardagens tunga problem
            i arbetslivet kräver en flervetenskaplig forskning i nära samverkan
            med arbetsmarknadens parter.
          </p>
          <p xml:id="i-KhRFeKP8MQ9Prq7rMJDFTw">
            Vi ser enskilda lärosätens möjlighet att prioritera tvärvetenskap
            och arbetslivsforskning som en av de utvägar som nu måste till
            för att återupprätta arbetslivsforskningen. Inom ramen för de
            ökande anslagen till universitet, högskolor och forskningsråd
            bör detta vara möjligt. En översyn av möjliga framtida strukturer
            bör också göras.
          </p>
          <head xml:id="i-CmRmLwbeJqByfLMKkMZvYs" type="h1">
            Infrastruktur
          </head>
          <p xml:id="i-M2MHFoNgvWXMJQdXTSuQB1">
            En kvalitativt god infrastruktur är en grundläggande förutsättning
            för att kunna bedriva forskning på hög nivå. Staten måste ta ett
            övergripande ansvar för att en sådan god infrastruktur finns tillgänglig
            och kan delas av flera forskare eller forskargrupper. Det krävs
            en nationell samordning och finansiering. Det är avgörande för
            att kunna vidmakthålla och stärka Sveriges position i forskningsvärlden,
            och det inverkar tydligt på våra möjligheter att rekrytera och
            behålla världens bästa forskare. Med stora infrastrukturinvesteringar
            lägger vi en god grund för internationella samarbeten och utländskt
            forskningskapital.
          </p>
          <p xml:id="i-WmooeBNf1oL4uT43rR42EW">
            Det är också viktigt att sträva efter internationell samordning
            och delat finansieringsansvar av en god infrastruktur för forskningen
            med tanke på att den blir allt mer omfattande och kostnadskrävande.
            Vi tillstyrker därför regeringens förslag till insatser och medelstilldelning.
            Vi anser också att Vetenskapsrådet har i uppdrag att finansiera
            nationell forskningsinfrastruktur och Sveriges medverkan i internationella
            infrastruktursatsningar. Det är samtidigt viktigt att betona universitets
            och högskolors ansvar för lokal infrastruktur och utrustning.
          </p>
        </div>
        <div xml:id="i-E2e4R9DXnU29dw3D5QocMd" type="signatureBlock">
          <list xml:id="i-P36NHFGEbeaELuMqLjjdN3">
            <item xml:id="i-PTfE6ZAmPeqzcZEi7ngkRz" type="signature">
              Ibrahim Baylan (S)
            </item>
            <item xml:id="i-DCLXedPuM5PSZRz4Yi2WZz" type="signature">
              Louise Malmström (S)
            </item>
            <item xml:id="i-UJfuX74rWv3RD4cVpdhYZG" type="signature">
              Håkan Bergman (S)
            </item>
            <item xml:id="i-7v6YPkjAi9fWkZD98r73Y9" type="signature">
              Caroline Helmersson Olsson (S)
            </item>
            <item xml:id="i-6uNZ4f8ZaTHcV5n3Uvmoit" type="signature">
              Thomas Strand (S)
            </item>
            <item xml:id="i-6rrJ7eYXF96754Z2tEnmqc" type="signature">
              Gunilla Svantorp (S)
            </item>
            <item xml:id="i-VcLbM7gbDjUq2n62nkpjYv" type="signature">
              Adnan Dibrani (S)
            </item>
            <item xml:id="i-DRtvcg4my5kkJoUjuAWsew" type="signature">
              Cecilia Dalman Eek (S)
            </item>
          </list>
        </div>
      </div>
    </body>
  </text>
</TEI>
