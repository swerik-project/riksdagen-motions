<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-201617-AU-00047">
  <teiHeader>
    <fileDesc>
      <titleStmt>
        <title>En starkare arbetsrätt för ökad trygghet i anställningen</title>
        <author corresp="i-PPZKpwNr5kqkWArvESGC5X">av Jonas Sjöstedt m.fl. (V)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Motion 2016/17:47 av Jonas Sjöstedt m.fl. (V)</title>
          <idno type="rdwebb">H40247</idno>
          <rs type="number">47</rs>
          <orgName type="comitteeAbbreviation">AU</orgName>
          <ref type="dokument_url_text">http://data.riksdagen.se/dokument/H40247/text</ref>
          <ref type="dokument_url_html">http://data.riksdagen.se/dokument/H40247</ref>
          <ref type="dokumentstatus_url_xml">http://data.riksdagen.se/dokumentstatus/H40247</ref>
          <ref type="docx">http://data.riksdagen.se/fil/46892F0A-A862-4DCC-BE7E-44EE4126EC6F</ref>
          <ref type="pdf">http://data.riksdagen.se/fil/27C3F5F9-3DF7-4AEF-AAD6-C3B55E5D79C7</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-PPZKpwNr5kqkWArvESGC5X</idno>
            <name>Jonas Sjöstedt</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-HNw1w34Sd2tGfFnWtdrzZb</idno>
            <name>Jens Holm</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-3SiHjpmKqDX1ahURx9ZWt3</idno>
            <name>Maj Karlsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-9XTMNkDLu5u66FsWiwysh1</idno>
            <name>Karin Rågsjö</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-PAfMpaW8KP2UfRTBpXARTc</idno>
            <name>Linda Snecker</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-B4hV7rgBZqLtXzSvZhQHbo</idno>
            <name>Mia Sydow Mölleby</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-TxLwXp3MJemR8iGdYER2aZ</idno>
            <name>Ali Esbati</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction type="status" subtype="closed"/>
        <correspAction xml:id="i-7Kyr2pxZEdc2J2z41Ec2M4" type="signed"/>
        <correspContext corresp="i-7Kyr2pxZEdc2J2z41Ec2M4">
          <note type="signatory" corresp="i-PPZKpwNr5kqkWArvESGC5X"/>
          <note type="signatory" corresp="i-HNw1w34Sd2tGfFnWtdrzZb"/>
          <note type="signatory" corresp="i-3SiHjpmKqDX1ahURx9ZWt3"/>
          <note type="signatory" corresp="i-9XTMNkDLu5u66FsWiwysh1"/>
          <note type="signatory" corresp="i-PAfMpaW8KP2UfRTBpXARTc"/>
          <note type="signatory" corresp="i-B4hV7rgBZqLtXzSvZhQHbo"/>
          <note type="signatory" corresp="i-TxLwXp3MJemR8iGdYER2aZ"/>
        </correspContext>
        <correspAction xml:id="i-ToT9fu8otZc2Uzma3Ykwsz" type="submitted">
          <date when="2016-09-21"/>
          <time when="13:59:20"/>
        </correspAction>
        <correspAction xml:id="i-Pqs1kHytqfNUKFHxzbF4fK" type="reviewed">
          <date when="2016-09-26"/>
          <time when="08:51:27"/>
        </correspAction>
        <correspAction xml:id="i-F63haWKQgfrMGUvCKfUMQD" type="referred">
          <date when="2016-10-14"/>
        </correspAction>
        <correspAction xml:id="i-8AuxZUQhQEiZXmeGYMCDFd" type="assigned">
          <date when="2018-08-08"/>
          <time when="14:25:50"/>
        </correspAction>
        <correspContext corresp="i-8AuxZUQhQEiZXmeGYMCDFd">
          <ref type="assignedTo">Arbetsmarknadsutskottet</ref>
        </correspContext>
        <correspAction xml:id="i-YZJnZvL4LNJ6VxgUXb3VCP" type="behandlas_i"/>
        <correspContext corresp="i-YZJnZvL4LNJ6VxgUXb3VCP">
          <ref type="uppgift">2016/17:AU4</ref>
          <ref type="ref_dok_id">H401AU4</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU4</ref>
          <ref type="ref_dok_titel">Arbetsmarknadspolitik och arbetslöshetsförsäkringen</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-172bifSvapzZKojuhZcNDt" type="behandlas_i"/>
        <correspContext corresp="i-172bifSvapzZKojuhZcNDt">
          <ref type="uppgift">2016/17:AU7</ref>
          <ref type="ref_dok_id">H401AU7</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">AU7</ref>
          <ref type="ref_dok_titel">Arbetsrätt</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
        <correspAction xml:id="i-S5pZdTMrhsXdwv9eAWK9Vn" type="behandlas_i"/>
        <correspContext corresp="i-S5pZdTMrhsXdwv9eAWK9Vn">
          <ref type="uppgift">2016/17:FiU25</ref>
          <ref type="ref_dok_id">H401FiU25</ref>
          <ref type="ref_dok_typ">bet</ref>
          <ref type="ref_dok_rm">2016/17</ref>
          <ref type="ref_dok_bet">FiU25</ref>
          <ref type="ref_dok_titel">Statlig förvaltning och statistikfrågor</ref>
          <ref type="ref_dok_subtyp">bet</ref>
          <ref type="ref_dok_dokumentnamn">Betänkande</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader">
        <div type="motTitle">
          Motion till riksdagen 2016/17:47 av Jonas Sjöstedt m.fl. (V)
          En starkare arbetsrätt för ökad trygghet i anställningen
        </div>
      </div>
      <div type="motBody">
        <div xml:id="i-L5ayVjYQEEFYcYcdC15Via" type="TOC">
          <head xml:id="i-EoBsNyQcVBPLZfXjwHre4k">
            1 Innehåll
          </head>
          <list>
            <item style="indent-level: 1">
              1Innehåll
            </item>
            <item style="indent-level: 1">
              2Förslag till riksdagsbeslut
            </item>
            <item style="indent-level: 1">
              3Trygghet i anställningen ger en bättre arbetsmarknad för alla
            </item>
            <item style="indent-level: 1">
              4Minska de otrygga anställningarna
            </item>
            <item style="indent-level: 2">
              4.1Objektiva skäl för alla visstidsanställningar
            </item>
            <item style="indent-level: 2">
              4.2Inför en tydlig maxgräns för tidsbegränsad anställning
            </item>
            <item style="indent-level: 2">
              4.3Utredning om skydd mot missbruk av intermittenta anställningar
            </item>
            <item style="indent-level: 2">
              4.4Företrädesrätt till återanställning
            </item>
            <item style="indent-level: 2">
              4.5Tydligare personsamband vid vikariat
            </item>
            <item style="indent-level: 2">
              4.6Skyddad sysselsättningsgrad
            </item>
            <item style="indent-level: 1">
              5Ta bort tvåpersonsundantaget
            </item>
            <item style="indent-level: 1">
              6Stärkt reglering vid in- och uthyrning av arbetstagare
            </item>
            <item style="indent-level: 2">
              6.1Verka för en ändring av EU:s bemanningsdirektiv
            </item>
            <item style="indent-level: 2">
              6.2Permanenta behov ska inte tillgodoses genom inhyrning
            </item>
            <item style="indent-level: 2">
              6.3Inhyrning ska inte vara tillåten när tidigare anställda har
              företrädesrätt till återanställning
            </item>
            <item style="indent-level: 2">
              6.4Vetorätten behöver stärkas
            </item>
            <item style="indent-level: 2">
              6.5Rätt att på begäran ta del av affärsavtal
            </item>
            <item style="indent-level: 2">
              6.6Staten bör avveckla anlitandet av bemanningsföretag
            </item>
            <item style="indent-level: 1">
              7Stärkt anställningsskydd vid upphandlingar
            </item>
          </list>
        </div>
        <div type="motProposal" subtype="förslag">
          <head xml:id="i-QpsBww2nrhzJZVgWpAw9qf">
            2 Förslag till riksdagsbeslut
          </head>
          <list style="ol">
            <item xml:id="i-ARojHDeB52pRnfmjKfAj6v">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att allmän
              visstidsanställning utgår och att det i stället införs objektiva
              kriterier för när det är tillåtet med visstidsanställningar och
              tillkännager detta för regeringen.
            </item>
            <item xml:id="i-hCpmEFHmJHcVt5sAb966C">
              Riksdagen ställer sig bakom det som anförs i motionen om att
              det ska införas en övre tidsgräns om maximalt 24 månader under
              de senaste fem åren för hur länge någon kan vara tidsbegränsat
              anställd, oavsett anställningsform, hos samma arbetsgivare innan
              anställningen övergår i en tillsvidareanställning, och detta tillkännager
              riksdagen för regeringen.
            </item>
            <item xml:id="i-B1X7DtEpabKub4XbpNSbGb">
              Riksdagen ställer sig bakom det som anförs i motionen om att
              regeringen bör tillsätta en utredning med uppdrag att analysera
              de ekonomiska och sociala effekterna av intermittenta anställningar
              samt utforma en begränsningsregel som ger ett effektivt skydd
              mot dessa, och detta tillkännager riksdagen för regeringen.
            </item>
            <item xml:id="i-MLtEqiBHnMF5UW2TANPUzw">
              Riksdagen ställer sig bakom det som anförs i motionen om att
              kvalifikationstiden för företrädesrätt till återanställning bör
              kortas och inträda efter sammanlagt sex månaders anställning under
              de senaste två åren och att tiden under vilken företrädesrätten
              gäller bör förlängas till tolv månader efter anställningens upphörande,
              och detta tillkännager riksdagen för regeringen.
            </item>
            <item xml:id="i-8FaGDQzfiUSVQ7hN34TDdr">
              Riksdagen ställer sig bakom det som anförs i motionen om att
              regelverket kring vikariat bör förtydligas i syfte att förhindra
              missbruk av anställningsformen och tillkännager detta för regeringen.
            </item>
            <item xml:id="i-SCtPZKT1B3GuwCp1E3CRnX">
              Riksdagen ställer sig bakom det som anförs i motionen om att
              lagen (1982:80) om anställningsskydd bör ändras så att regelverket
              gällande arbetsbrist blir tillämpligt om en arbetsgivare avser
              att omreglera den anställdes sysselsättningsgrad, och detta tillkännager
              riksdagen för regeringen.
            </item>
            <item xml:id="i-BnLUotPjWGc6mRdsECS5Es">
              Riksdagen ställer sig bakom det som anförs i motionen om att
              rätten för arbetsgivare i företag med högst tio anställda att
              ensidigt undanta två personer från turordningen ska tas bort ur
              22 § lagen om anställningsskydd och tillkännager detta för regeringen.
            </item>
            <item xml:id="i-P8jmpq8kJERrWFi2oKzbHi">
              Riksdagen ställer sig bakom det som anförs i motionen om att
              regeringen bör verka för en ändring av EU:s bemanningsdirektiv
              som innebär att medlemsstaterna själva kan besluta huruvida bemanningsföretag
              ska vara tillåtna på den egna arbetsmarknaden och tillkännager
              detta för regeringen.
            </item>
            <item xml:id="i-6Ay9dA8XmSGwdf9zVziKWV">
              Riksdagen ställer sig bakom det som anförs i motionen om att
              det bör göras ett lagtillägg om att det inte är tillåtet att använda
              inhyrning för att tillgodose permanenta arbetskraftsbehov och
              tillkännager detta för regeringen.
            </item>
            <item xml:id="i-CnzX5zEZhiKWpcms86pLDG">
              Riksdagen ställer sig bakom det som anförs i motionen om att
              regeringen bör återkomma med ett förslag på en tydlig skrivning
              i lagen om anställningsskydd där det uttryckligen framgår att
              det inte är tillåtet att anlita inhyrda från bemanningsföretag
              när det finns tidigare anställda som har företrädesrätt till återanställning,
              och detta tillkännager riksdagen för regeringen.
            </item>
            <item xml:id="i-VojmfMeCsYpopPUnFuR552">
              Riksdagen ställer sig bakom det som anförs i motionen om att
              den fackliga vetorätten i lagen om medbestämmande i arbetslivet
              bör stärkas och tillkännager detta för regeringen.
            </item>
            <item xml:id="i-MD1eRyhGKhQG8UVK7C9kUv">
              Riksdagen ställer sig bakom det som anförs i motionen om att
              lagen om uthyrning av arbetstagare bör kompletteras med en bestämmelse
              som ger arbetstagare och avtalsslutande fackförbund rätt att på
              begäran ta del av bemanningsföretagets affärsavtal och tillkännager
              detta för regeringen.
            </item>
            <item xml:id="i-BCk84D5Ye9bu3o5UYp7oVw">
              Riksdagen ställer sig bakom det som anförs i motionen om att
              regeringen bör verka för att staten, i sin arbetsgivarpolicy,
              uttryckligen ser till att statliga myndigheters anlitande av bemanningsföretag
              avvecklas och tillkännager detta för regeringen.
            </item>
            <item xml:id="i-4kJXG9nExR8tsRRtbv1yQZ">
              Riksdagen ställer sig bakom det som anförs i motionen om att
              den arbetsrättsliga lagstiftningen, lagen om anställningsskydd
              och medbestämmandelagen, samt lagen om offentlig upphandling bör
              skrivas om så att anställda skyddas mot godtyckliga uppsägningar
              vid byte av entreprenör i samband med upphandlingar och tillkännager
              detta för regeringen.
            </item>
          </list>
        </div>
        <div type="motContent">
          <head xml:id="i-7SvyJRaSNQEf4ZVNkXe35q" type="h1">
            3 Trygghet i anställningen ger en bättre arbetsmarknad för alla
          </head>
          <p xml:id="i-9r8ZCPTVfXsn3nYU87arp7">
            Full sysselsättning är det viktigaste målet med Vänsterpartiets
            ekonomiska politik. Alla människor som kan jobba ska ha rätt till
            ett arbete. Men inte till vilket pris som helst. Goda arbetsvillkor,
            inflytande och utvecklingsmöjligheter på jobbet är en förutsättning
            för att människor ska må bra och samhället utvecklas.
          </p>
          <p xml:id="i-GmTQjjTwjWQcmDsfWBifbB">
            Vi ser med stor oro på hur arbetsvillkoren blivit tuffare och
            arbetslivet otryggare under en lång period. Nedskärningar och
            slimmade organisationer har gjort att stress och annan psykisk
            ohälsa blivit den vanligaste orsaken till sjukskrivningar. Anställningstryggheten
            har också urholkats under en lång period, vilket ytterligare bidrar
            till stress och osäkerhet.
          </p>
          <p xml:id="i-98Q9qKXXrFH7dXZqdsyrBC">
            Sverige har i dag en arbetsmarknad som präglas av ett för arbetsgivaren
            mycket tillåtande regelverk för tidsbegränsade anställningar,
            inhyrning från bemanningsföretag och låglönekonkurrens från andra
            EU-länder. Privatiseringar och upphandlingar av allt fler offentliga
            verksamheter hotar också anställningstryggheten i jobb som tidigare
            betraktades som relativt trygga.
          </p>
          <p xml:id="i-ELbRnqH9gE6f9tCiFT2qG6">
            Tendensen är att arbetskraften blir alltmer uppdelad i en väletablerad
            kärna med relativt trygga arbetsvillkor och en periferi bestående
            av en växande grupp som saknar anställningstrygghet och har små
            möjligheter att hävda sina rättigheter i arbetslivet. I denna
            grupp ingår dels tidsbegränsat anställda, dels migrantarbetare,
            papperslösa och andra utsatta personer som arbetar för löner och
            villkor långt sämre än de som regleras i lagar och kollektivavtal.
            Den gemensamma nämnaren i denna heterogena grupp, som brukar beskrivas
            i termer av ett prekariat, är otryggheten och osäkerheten. Villkoren
            ser således väldigt olika ut för olika arbetstagare. Samtidigt
            befinner sig alla på samma arbetsmarknad.
          </p>
          <p xml:id="i-NhWGHR2tKguynxv6mLGmeU">
            Den ökande uppsplittringen av löntagarna i fastanställda, visstidsanställda,
            inhyrda, utstationerade, uppdragstagare osv. försvårar den fackliga
            organiseringen. Arbetstagare med osäkra och otrygga anställningar
            vågar inte ställa krav i samma utsträckning som tillsvidareanställda.
            Arbetsplatser där människor är rädda att bli av med jobbet blir
            tysta arbetsplatser. Sämre anställningstrygghet och arbetsvillkor
            för vissa grupper påverkar därmed i förlängningen allas utsikter
            till goda arbetsvillkor. En förbättrad anställningstrygghet är
            därför bra för hela arbetsmarknaden.
          </p>
          <head xml:id="i-DdMYxTNHEh9urQA8QiQGY9" type="h1">
            4 Minska de otrygga anställningarna
          </head>
          <p xml:id="i-AaJPKVsiqbXKe6DwCHZ3Bc">
            Tidsbegränsade anställningar fyller en viktig funktion på arbetsmarknaden.
            Det måste gå att ta in vikarier när anställda är föräldralediga
            eller sjuka, och det måste gå att anställa extrapersonal vid tillfälliga
            arbetsanhopningar eller när det behövs specifik kunskap under
            begränsad tid.
          </p>
          <p xml:id="i-CLsEwzASusbUjPeBUtJqsP">
            Problemet är att många arbetsgivare systematiskt använder tidsbegränsade
            anställningar för att täcka permanenta arbetskraftsbehov, därför
            att det är bekvämt att ha en flexibel personalstyrka.
          </p>
          <p xml:id="i-F2EGRbPYicLoRZdbeSyniQ">
            De tidsbegränsade anställningarna har ökat trendmässigt de senaste
            trettio åren, men fördelar sig väldigt ojämnt över arbetsmarknaden.
            Den stora förändringen är att de osäkra anställningarna blivit
            allt osäkrare över tid. Allmän visstidsanställning är den vanligaste
            och samtidigt mest osäkra tidsbegränsade anställningsformen som
            regleras i lagen om anställningsskydd (LAS). Enligt statistik
            från SCB är det nästan dubbelt så vanligt med tidsbegränsade anställningar
            i arbetaryrken som i tjänstemannayrken. Fler kvinnor än män har
            tidsbegränsade anställningar och allra vanligast är dessa anställningar
            bland unga. I åldersgruppen 16–24 år har fler än hälften av dem
            som jobbar en tidsbegränsad anställning. I åldersgruppen 25–29
            år har var fjärde ett tidsbegränsat jobb. Tidsbegränsade anställningar
            kryper dock allt högre upp i åldrarna. Medelåldern för tidsbegränsat
            anställda på arbetsmarknaden i sin helhet var 31,2 år 2014. Medelåldern
            för en tidsbegränsad anställning för arbetare inom kommun och
            landsting var 37 år (Kommunal 2016: Status: Prekär. En rapport
            om tidsbegränsat anställda). Tidsbegränsade anställningar kan
            således inte enbart beskrivas som ett ungdomsfenomen på den svenska
            arbetsmarknaden. Här finns ett tydligt klass- och könsmönster.
          </p>
          <p xml:id="i-MdocMG6MvGytSbSvXaiU1x">
            I vissa branscher är tidsbegränsade anställningar snarare regel
            än undantag; det gäller framför allt i kvinnodominerade arbetaryrken
            inom vård och omsorg, handel samt hotell- och restaurangbranschen.
            Här är den vanligaste formen av tidsbegränsad anställning timvikariat
            eller behovsanställning utan garanterad arbetstid. Den yrkesgrupp
            som har högst andel tidsbegränsade anställningar är vårdbiträden.
            2015 var 61 procent av vårdbiträdena tidsbegränsat anställda.
            Men det finns även tjänstemannayrken där tillfälliga anställningar
            är ett stort problem, exempelvis gäller det journalister och universitetslärare.
          </p>
          <p xml:id="i-Tenk9qkiHyFM8KAUXqWVAw">
            Att vara anställd på tillfälliga kontrakt innebär stora nackdelar.
            Tidsbegränsat anställda vittnar om en prekär tillvaro. Livet går
            inte att planera, ekonomin är osäker och på arbetsplatsen befinner
            man sig i ständigt underläge. Det är svårare att engagera sig
            fackligt och säga ifrån om orättvisor och problem på jobbet. Tillfälligt
            anställda erbjuds också mindre kompetensutveckling och har sämre
            löneutveckling. Att inte ha en fast anställning gör det svårt
            att teckna ett hyreskontrakt eller låna pengar till en bostad.
            Otrygga anställningar är en stor källa till stress och oro framför
            allt bland unga. Forskningsstudier visar tydliga kopplingar mellan
            psykisk ohälsa och otrygga anställningar. Otrygga anställningar
            ger helt enkelt otrygga liv.
          </p>
          <p xml:id="i-VkcgyarhwwkjcuhfEpduwf">
            När antalet visstidsanställningar blir för många påverkar det
            även de fast anställdas arbetsvillkor negativt. En undersökning
            som Handelsanställdas förbund har gjort bland butiks- och lageranställda
            visar att fast anställd personal på arbetsplatser där det finns
            många visstidsanställda mår sämre och känner sig mer stressad
            än andra. Bemanningen är ofta lägre på dessa arbetsplatser, och
            de fast anställda får dra ett tyngre lass och ständigt lära upp
            nya kollegor.
          </p>
          <p xml:id="i-7zVt4Xf2Mgx8yRhzS3xtsC">
            Det finns alltså mycket att vinna för alla arbetstagare på att
            de tillfälliga anställningarna begränsas. Regeringens proposition
            2015/16:62 Skärpta åtgärder mot missbruk av tidsbegränsade anställningar
            innehöll förslag som kan ses som ett steg i rätt riktning. De
            lagändringar som trädde i kraft den 1 maj 2016 är dock otillräckliga
            för att på allvar komma tillrätta med missbruket av de tidsbegränsade
            anställningarna. Vänsterpartiet föreslår därför ett antal regeländringar
            i syfte att minska de otrygga anställningarna och stärka den enskildes
            rätt till anställningstrygghet.
          </p>
          <head xml:id="i-TK4Mjvk5ixY3aoRRFWW7cE" type="h2">
            4.1 Objektiva skäl för alla visstidsanställningar
          </head>
          <p xml:id="i-2TLA7BMVzJfVHpnVcu6hrY">
            Vänsterpartiet anser att tillsvidareanställning ska vara norm
            på arbetsmarknaden och att tidsbegränsade anställningar bara ska
            få användas när det finns objektiva skäl för det. Så är det inte
            i dag.
          </p>
          <p xml:id="i-2xisBKkRjHyoX7nf5iLcQi">
            För att anställa någon på ett vikariat krävs att en anställd
            är frånvarande och tillfälligt behöver ersättas. Men för att erbjuda
            någon en allmän visstidsanställning enligt 5 § LAS finns inga
            sådana kriterier alls. Det står arbetsgivaren fritt att välja
            en tidsbegränsad anställning utan att motivera det. Därmed kan
            det inte sägas att tillsvidareanställning längre är norm i den
            svenska arbetsrättslagstiftningen.
          </p>
          <p xml:id="i-P2n25BrUb18p5RwLjy6Q5q">
            Allmän visstidsanställning bryter mot en grundtanke i LAS, nämligen
            att arbetstagaren, som i utgångspunkten har en underordnad relation
            till arbetsgivaren, åtminstone ska skyddas mot godtycke. Allmän
            visstidsanställning kan tvärtom sägas bygga på just godtycke.
          </p>
          <p xml:id="i-2af2a14oFRNqrArKyHEdNu">
            Allmän visstidsanställning infördes av den borgerliga regeringen
            2007. Vänsterpartiet har sedan dess, tillsammans med flera fackförbund,
            framfört krav på att allmän visstidsanställning bör tas bort ur
            LAS. Den nuvarande regeringen har hittills varit ovillig att tillmötesgå
            detta krav, trots de uppenbara problem som anställningsformen
            medför.
          </p>
          <p xml:id="i-5eqAXSwiABGt1ZXmorN8c1">
            I debatten har det hävdats att man i första hand bör komma till
            rätta med problemen i förhandlingar mellan arbetsmarknadens parter.
            Men grundproblemet har skapats genom utformningen av lagen och
            bör lösas därigenom. Dagens utformning ger en ensidig fördel till
            arbetsgivarna och bygger in ett godtycke i systemet. Arbetsgivarna
            har inget att vinna på att reglera detta i kollektivavtal, samtidigt
            som problemet är som störst på områden där arbetstagaren redan
            befinner sig i särskilt utsatta situationer. I den mån frågan
            ändå regleras genom kollektivavtal betyder det dessutom att arbetstagarorganisationen
            måste betala för något som lagstiftaren inte borde ha öppnat för.
            En liknande slutsats drog LO-kongressen 2016, som fattade beslut
            om att LO ska verka för att allmän visstidsanställning ska tas
            bort ur LAS. Det finns således ett brett fackligt stöd för att
            ändra lagstiftningen.
          </p>
          <p xml:id="i-qPGwDTo96W7rKXqSLCxPa">
            Vänsterpartiet anser att LAS bör ändras så att allmän visstidsanställning
            utgår och det i stället införs objektiva kriterier för när det
            är tillåtet med visstidsanställningar. Lagen bör i denna del även
            fortsättningsvis vara semidispositiv. Det innebär att arbetsmarknadens
            parter i centrala kollektivavtal kan komma överens om de anställningsformer
            som är lämpliga inom respektive bransch.
          </p>
          <p xml:id="i-SjPc6A8aAfNYu9gScD84Ac">
            Lagen (1982:80) om anställningsskydd bör ändras så att allmän
            visstidsanställning utgår och det i stället införs objektiva kriterier
            för när det är tillåtet med visstidsanställningar. Detta bör riksdagen
            ställa sig bakom och ge regeringen till känna.
          </p>
          <head xml:id="i-FMaxpcQmaf4bKjv7xwddQp" type="h2">
            4.2 Inför en tydlig maxgräns för tidsbegränsad anställning
          </head>
          <p xml:id="i-DVfYTN1r1YjKQFkjpyiS7Q">
            Det ska inte vara möjligt att stapla olika visstidsanställningar
            hos samma arbetsgivare ovanpå varandra under alltför lång tid.
            De lagändringar som trädde i kraft den 1 maj 2016, mot bakgrund
            av proposition 2015/16:62, innebär en förbättring jämfört med
            tidigare lagstiftning. Vänsterpartiet anser dock, i likhet med
            flera fackförbund, att lagändringarna är både otillräckliga och
            svårtolkade. Det är dessutom oklart om lagändringarna verkligen
            uppfyller visstidsdirektivets krav. Det kommer även fortsättningsvis
            att vara möjligt att stapla visstidsanställningar under lång tid.
          </p>
          <p xml:id="i-BSRxMHa9snMQAzDqvTa1iY">
            Det är inte acceptabelt att anställningstryggheten går att kringgå
            på det här sättet. Vänsterpartiet anser att det behövs en skärpning
            av reglerna mot missbruk av upprepade tidsbegränsade anställningar.
            Reglerna ska vara enkla att förstå och tillämpa. Principen bör
            vara att låta alla anställningsformer ingå i bedömningen av maximal
            tid som visstidsanställd.
          </p>
          <p xml:id="i-BQc8hUggs9u3Mbz2GftNGh">
            Det bör införas en övre tidsgräns om maximalt 24 månader under
            de senaste fem åren för hur länge någon kan vara tidsbegränsat
            anställd, oavsett anställningsform, hos samma arbetsgivare innan
            anställningen övergår i en tillsvidareanställning. Detta bör riksdagen
            ställa sig bakom och ge regeringen till känna.
          </p>
          <head xml:id="i-3dgfPfKXyAiTxhobFHBVUy" type="h2">
            4.3 Utredning om skydd mot missbruk av intermittenta anställningar
          </head>
          <p xml:id="i-U4fcWn8pdgGEfLr1HbP9La">
            Ett omfattande och växande problem på svensk arbetsmarknad är
            utvecklingen mot allt fler s.k. intermittent anställda, t.ex.
            timanställda, springvikarier eller personer som rings in vid behov.
            Intermittenta anställningar är inte lagreglerade utan regleras
            i kollektivavtal mellan arbetsmarknadens parter. Personer med
            denna form av tidsbegränsad anställning har en anställningstid
            som enbart räknas när de arbetar. Ett nytt anställningsförhållande
            påbörjas varje gång arbete utförs.
          </p>
          <p xml:id="i-TPZg8YuVeasHVrJHbuNMic">
            I LO:s tjänstebranscher pågår en utveckling där denna form av
            moderna daglönare blir allt vanligare. Arbetsgivarna väljer att
            utnyttja sina möjligheter att använda sig av intermittent anställda
            via anställningsformen allmän visstid. Personer med intermittenta
            anställningar erbjuds arbete med kort varsel, har ingen garanterad
            arbetstid, inget schema och därmed ingen garanterad inkomst. Intermittenta
            anställningar kan fortgå under en lång period, ofta under flera
            år. De arbetstagare som omfattas av intermittenta anställningar
            är främst unga, kvinnor och personer med utländsk bakgrund. De
            intermittent anställda har i praktiken inte något anställningsskydd
            alls – de är helt utlämnade till arbetsgivarens godtycke. De lagändringar
            som trädde i kraft den 1 maj 2016, mot bakgrund av proposition
            2015/16:62, ger inget skydd mot arbetsgivarnas systematiska missbruk
            av intermittenta anställningar.
          </p>
          <p xml:id="i-VW2RxVcRKCrZZpE5Bustac">
            Vänsterpartiet ser ett stort behov av att komma till rätta med
            det omfattande missbruk av intermittenta anställningar som präglar
            delar av svensk arbetsmarknad. TCO framhöll i sitt remissvar på
            Ds 2015:19, som föregick proposition 2015/16:62, att regeringen
            bör arbeta vidare med frågan om en begränsningsregel som ger ett
            effektivt skydd mot missbruk av intermittenta anställningar. Vänsterpartiet
            delar TCO:s uppfattning i detta avseende.
          </p>
          <p xml:id="i-54tkn8tXN4aRurRU9KnKoQ">
            Vänsterpartiet menar att detta kan göras antingen kopplat till
            ett lagstiftningsarbete som syftar till att ta bort allmän visstidsanställning
            eller genom en separat process.
          </p>
          <p xml:id="i-3vnYzDBLPjHrfKrnsYn1ey">
            Regeringen bör tillsätta en utredning med uppdrag att analysera
            de ekonomiska och sociala effekterna av intermittenta anställningar
            samt utforma en begränsningsregel som ger ett effektivt skydd
            mot dessa. Detta bör riksdagen ställa sig bakom och ge regeringen
            till känna.
          </p>
          <head xml:id="i-Gz1hYE4dUdbf3kHfMDmSif" type="h2">
            4.4 Företrädesrätt till återanställning
          </head>
          <p xml:id="i-EZyJvpdZE6SNpNufpPdFw8">
            Företrädesrätt till återanställning innebär att anställda som
            blir uppsagda p.g.a. arbetsbrist och visstidsanställda som inte
            får fortsatt anställning, har rätt till återanställning om den
            tidigare arbetsgivaren behöver anställa. Förutsättningar för att
            företrädesrätten ska gälla är att anställningen har varat en viss
            tid och att personen i fråga har tillräckliga kvalifikationer
            för det aktuella arbetet. Denna regel är viktig för att upprätthålla
            tillsvidareanställningen som norm. Utan företrädesrätt till återanställning
            förlorar också turordningsreglerna vid uppsägning sin funktion.
            Arbetsgivaren definierar med nuvarande praxis när arbetsbrist
            föreligger och därmed också grund för uppsägning. Företrädesrätten
            till återanställning motverkar att oseriösa arbetsgivare godtyckligt
            säger upp personal enbart för att kunna ersätta dem med andra.
          </p>
          <p xml:id="i-Bh9ykhrUS2N4i2xjoBLkg4">
            Kvalifikationstiden för företrädesrätt till återanställning har
            förlängts. I dag krävs sammanlagt 12 månaders anställning under
            de senaste tre åren. Givet de allt fler korta visstidsanställningar
            som framför allt unga hänvisas till innebär denna tidsgräns att
            stora grupper ställs utanför det skydd som företrädesrätt till
            återanställning medför. Företrädesrätten gäller i dag under nio
            månader efter anställningens upphörande. För att företrädesrätten
            ska ge ett tillräckligt skydd mot godtyckliga uppsägningar bör
            denna tid förlängas. Redan i dag finns ett stort antal personer
            som permanent blir hänvisade till att varva tillfälliga anställningar
            med arbetslöshet. Om inget görs för att stärka återanställningsrätten
            riskerar den skaran att växa än mer framöver.
          </p>
          <p xml:id="i-555BfwQNndwEz2ojEqhM7B">
            Vänsterpartiet har länge föreslagit att regelverket kring företrädesrätt
            till återanställning ska ändras i syfte att stärka anställningstryggheten.
            Arbetsmarknadsutskottet har dock valt att avstyrka våra förslag
            med hänvisning till att arbetstagare har möjlighet att vända sig
            till domstol för att få prövat om en arbetsgivare har agerat i
            strid med regelverket eller inte i ett visst fall (bet. 2015/16:AU7).
            Vänsterpartiet delar inte utskottets bedömning och menar att behovet
            av en förändring av regelverket kvarstår.
          </p>
          <p xml:id="i-BN6Z2jz8iY5FK9CTmBEbu4">
            Kvalifikationstiden för företrädesrätt till återanställning bör
            kortas och inträda efter sammanlagt sex månaders anställning under
            de senaste två åren och tiden under vilken företrädesrätten till
            återanställning gäller förlängas till 12 månader efter anställningens
            upphörande. Detta bör riksdagen ställa sig bakom och ge regeringen
            till känna.
          </p>
          <head xml:id="i-8zVsLaPo9BsFeuvUsZfMtf" type="h2">
            4.5 Tydligare personsamband vid vikariat
          </head>
          <p xml:id="i-FDaC5bBJBoVDEnXRKpp1nJ">
            En vikarie är tänkt att vara en person som ersätter en bestämd
            viss person under en bestämd tid. Möjligheten att anställa på
            vikariat fyller en viktig funktion på arbetsmarknaden genom att
            det går att anställa ersättare vid olika former av tjänstledighet,
            sjukdom och semestrar. Om inte den möjligheten fanns skulle arbetsbelastningen
            bli alltför stor för den personal som inte är ledig. Det skulle
            också bli svårare att få tjänstledigt av andra anledningar än
            de som ger rätt till tjänstledighet enligt lag och avtal. Anställningsformen
            ska dock inte kunna missbrukas.
          </p>
          <p xml:id="i-9UVASz1WAyD3sdJPsorRB9">
            Poängen med vikariat är att det finns ett personsamband. I verkligheten
            används vikariat ibland på vaga grunder där det kan vara oklart
            om vikarien alls ersätter en frånvarande person, eller om det
            i själva verket handlar om att täcka upp för vakanser eller tillfälliga
            arbetsanhopningar. Det är inte acceptabelt att vikariatsformen
            missbrukas på detta sätt. Arbetstagarnas fackliga organisationer
            måste ha insyn i vilka faktiska förhållanden som omger en anställning
            för att kunna hävda lagstadgade och avtalade anställningsvillkor.
            Om inget personsamband finns ska inte heller anställningsformen
            vikariat användas. Naturligtvis måste det finnas utrymme för rockader
            i en organisation, så att en vikarie täcker upp för en person
            som utför en frånvarande anställds arbetsuppgifter. Det måste
            dock på ett tydligare sätt än vad som är fallet i dag gå att se
            sambandet med en anställds frånvaro och en vikarie.
          </p>
          <p xml:id="i-LZzEfjeoMxRuUj1CqV9A2C">
            Vänsterpartiet har vid upprepade tillfällen föreslagit ett tydligare
            personsamband vid vikariat. Arbetsmarknadsutskottet har dock valt
            att avstyrka våra förslag, senast med hänvisning till de lagändringar
            som föreslogs i prop. 2015/16:62. Enligt arbetsmarknadsutskottet
            finns det skäl att avvakta utfallet av de nya regler som föreslogs
            där och att det därför inte finns anledning att förändra regelverket
            kring vikariat i den mening vi avser (bet. 2015/16: AU5). Vänsterpartiet
            anser att de lagändringar som trädde i kraft den 1 maj 2016 är
            alltför otillräckliga och att behovet av ett tydligare personsamband
            vid vikariat kvarstår.
          </p>
          <p xml:id="i-F9s2etpeKCijLnpGUSWg8V">
            Regelverket kring vikariat bör förtydligas i syfte att förhindra
            missbruk av anställningsformen. Detta bör riksdagen ställa sig
            bakom och ge regeringen till känna.
          </p>
          <head xml:id="i-JNknz9WhtygbgLUKR9Jcr7" type="h2">
            4.6 Skyddad sysselsättningsgrad
          </head>
          <p xml:id="i-7gbhXrmARhiJWW8DFF74qq">
            Det anställningsskydd som i dag finns i LAS skyddar anställningen
            som sådan i arbetsbristsituationer genom turordningsregler och
            återanställningsrätt. Däremot finns inte på samma sätt ett skydd
            för sysselsättningsgraden i anställningen.
          </p>
          <p xml:id="i-Y17EJAqwxSXNmq3u2Eq8AQ">
            Detta medför att arbetsgivare, med hänvisning till arbetsbrist,
            kan välja att sänka sysselsättningsgraden för arbetstagare i stället
            för att säga upp dem. Fenomenet kallas hyvling, dvs. att arbetstidsmåttet
            hyvlas ned från heltid till deltid. Flera fackförbund, däribland
            HRF, Fastighets och Handels, har på senare år vittnat om att detta
            är ett växande problem inom deras branscher. Arbetsgivaren omorganiserar
            och sänker arbetstiden för de anställda. Ibland används metoden
            för att sänka arbetstiden för redan anställda och ta in nya på
            deltid.
          </p>
          <p xml:id="i-SwyTgkEYkarBrhy8kL1Zn1">
            Nackdelarna med hyvling är stora, inte minst för de arbetstagare
            som drabbas. Flera fackförbund har slagit larm om att deras medlemmar
            inte längre kan försörja sig på sina löner efter att sysselsättningsgraden
            hyvlats. Således blir en till synes enkel lösning för arbetsgivarna
            ett riktigt problem för samhället i allmänhet och för arbetstagarna
            i synnerhet.
          </p>
          <p xml:id="i-AC4T2RcoYbNBo7bmgDVKfo">
            Att det går att hyvla tjänster vid arbetsbrist beror dels på
            att det räknas som skäligt omplaceringserbjudande att erbjuda
            samma tjänst (men till lägre sysselsättningsgrad), dels på att
            sysselsättningsgraden i sig inte skyddas genom LAS.
          </p>
          <p xml:id="i-1864Pw9c4e7frjyjVDVoCb">
            Problemet med hyvling lyftes i en gemensam motion från Fastighets,
            Handels, HRF, Kommunal och Seko i samband med LO-kongressen 2016.
            Kongressen beslutade att LO ska verka för en lagändring för att
            motverka hyvling. Vänsterpartiet anser, i likhet med LO-kongressen,
            att det krävs en lagändring för att komma till rätta med det problem
            som lyfts fram här. Att det är möjligt att kringgå anställningsskyddet
            på detta sätt strider mot intentionerna i LAS.
          </p>
          <p xml:id="i-JfKDNL43DAnt7UAPJurKyo">
            Lagen (1982:80) om anställningsskydd bör ändras så att regelverket
            gällande arbetsbrist blir tillämpligt om en arbetsgivare avser
            att omreglera den anställdes sysselsättningsgrad. Detta bör riksdagen
            ställa sig bakom och ge regeringen till känna.
          </p>
          <head xml:id="i-Mwo2rqo3F8cRDgkEDY7cum" type="h1">
            5 Ta bort tvåpersonsundantaget
          </head>
          <p xml:id="i-5BbTZrjL1abwQwpdrHaL4U">
            Turordningsregler vid uppsägning p.g.a. arbetsbrist gör att arbetsgivare
            inte fritt kan välja vilka som ska sägas upp. Turordningskriterierna
            i lagen om anställningsskydd, LAS, är anställningstid och ålder.
            Dessa kriterier är, till skillnad från t.ex. kompetens, objektiva
            och lätta att fastställa. Om det krävs omplaceringar ska de som
            ska vara kvar, enligt LAS, ha tillräckliga kvalifikationer för
            det kvarvarande arbetet. År 2000 beslutade en riksdagsmajoritet
            bestående av Moderaterna, Centerpartiet, Folkpartiet, Kristdemokraterna
            och Miljöpartiet att arbetsgivare med högst tio anställda innan
            förhandlingarna inleds, utan att ange skäl, får undanta två personer
            som de vill ha kvar. Det innebär att förhandlingsrätten sätts
            ur spel. Arbetsgivarens ensidiga beslut kan inte heller prövas
            rättsligt.
          </p>
          <p xml:id="i-PvLxUzSHusxJ1e88tZmLPn">
            Institutet för arbetsmarknads- och utbildningspolitisk utvärdering
            (IFAU) har tidigare genomfört en utvärdering av undantagsregeln.
            Rapporten visade att undantagsregeln inte har lett till att fler
            nyanställs i små företag. Däremot finns det en tendens till fler
            avgångar bland löntagare i åldern 55–64 år, en åldersgrupp där
            väldigt många har stora svårigheter att åter få en anställning
            om de blir arbetslösa samtidigt som de inte är tillräckligt gamla
            för att ha rätt till någon pensionslösning. En orsak till att
            undantagsregeln inte lett till fler nyanställningar är att det
            redan före lagändringen var enkelt för arbetsgivare att göra lokala
            överenskommelser med facket om avtalsturlistor. I dag är det alltför
            lätt för arbetsgivare att anställa på viss tid och det ökade antalet
            visstidsanställningar har minskat arbetsgivarnas intresse av att
            göra undantag från turordningsreglerna.
          </p>
          <p xml:id="i-63SXSzWXothGrDy5VF7Nid">
            Trots att relativt få arbetsgivare har använt sig av möjligheten
            att undanta två av de anställda från turordningen har undantagsregeln
            stor betydelse. Den inskränker förhandlingsrätten och ökar otryggheten
            för alla anställda på små arbetsplatser. Det finns inga sakliga
            skäl till att anställda i mindre företag ska ha sämre anställningsskydd
            än anställda i större företag.
          </p>
          <p xml:id="i-Us8XXAEvuWo4dy7ZywLrrS">
            LAS ger, utan undantagsregeln, parterna tillräckligt utrymme
            att förhandla fram lösningar vid uppsägningar p.g.a. arbetsbrist,
            som både är rättssäkra för den enskilde och motsvarar behoven
            på arbetsplatsen. Nyckelpersoner var, genom kravet på tillräckliga
            kvalifikationer, skyddade redan innan undantagsregeln infördes.
          </p>
          <p xml:id="i-EZfbb9BfR7QR7dPYU2egtN">
            Vänsterpartiet har under lång tid föreslagit att tvåpersonsundantaget
            i LAS ska tas bort. Arbetsmarknadsutskottet har dock avstyrkt
            vårt förslag med motiveringen att turordningsreglerna i anställningsskyddslagen
            är väl avvägda och att eventuella förändringar först bör förankras
            hos parterna (bet 2015/16:AU7). Vänsterpartiet menar att den faktiska
            utvecklingen på arbetsmarknaden stärker de argument som vi och
            andra anförde redan vid undantagets införande. Vi menar att detta
            är en fråga om att slå vakt om de grundläggande intentionerna
            med lagen om anställningsskydd. Vänsterpartiet väljer därför att
            lägga fram förslaget till riksdagen på nytt.
          </p>
          <p xml:id="i-TBq5xNaYzPP3yuDwD99BrD">
            Rätten för arbetsgivare i företag med högst tio anställda att
            ensidigt undanta två personer från turordningen ska tas bort ur
            22 § lagen om anställningsskydd. Detta bör riksdagen ställa sig
            bakom och ge regeringen till känna.
          </p>
          <head xml:id="i-NAsxUUPjRRaqnvLhtpjKuE" type="h1">
            6 Stärkt reglering vid in- och uthyrning av arbetstagare
          </head>
          <p xml:id="i-VUzMpmdCR3FkGu7KkR5ub1">
            En tydlig och effektiv reglering behövs både för att skapa rimlig
            anställningstrygghet för anställda i företag som anlitar eller
            avser att anlita inhyrda från bemanningsföretag och för att anställda
            i uthyrningsföretag ska omfattas av rimliga villkor. Uthyrda arbetstagare
            är i en utsatt position och det finns därför behov av ett särskilt
            skydd för dessa. Det gäller inte minst för de arbetstagare som
            är både uthyrda och utstationerade från annat land.
          </p>
          <p xml:id="i-7RXKcjHkt7jrMij5DWuRVB">
            Sverige har i dag en av de mest arbetsgivarvänliga regleringarna
            inom OECD när det gäller möjligheten att anlita bemanningsföretag
            för inhyrning av arbetskraft. För den flexibiliteten betalar arbetstagarna
            med stress och otrygghet, samtidigt som arbetsgivarnas makt stärks.
            När arbetsplatser är tillfälliga och relationer mellan olika grupper
            av arbetstagare försvagas så förskjuts maktförhållandena till
            arbetsgivarnas fördel.
          </p>
          <p xml:id="i-6AgAp53KHHYnBSGeTNLJ4p">
            Vänsterpartiet menar att arbetsgivare i första hand måste se
            till att ha en tillräcklig bemanning för att kunna hantera variationer
            i produktionstakten och täcka upp för sjukdomsfall och ledigheter.
            Införandet av allmän visstidsanställning och bemanningsföretagens
            insteg på arbetsmarknaden har bidragit till en utveckling i rakt
            motsatt riktning. Såväl visstidsanställningar som inhyrning används
            inte bara för att täcka upp tillfälliga arbetstoppar eller för
            att få ett avgränsat uppdrag utfört, utan i allt högre utsträckning
            för att täcka personalbehov som är permanenta. Hot om att ersätta
            fast anställd personal med inhyrd arbetskraft har också kommit
            att bli ett maktmedel i arbetsgivarnas händer. Därför behövs en
            tydligare reglering av bemanningsverksamheten som värnar anställningsskyddet
            och kollektivavtalen samt garanterar likabehandling av inhyrda.
          </p>
          <p xml:id="i-JDvTnvoV9o2uQ56hEuD4n8">
            Vänsterpartiet har under lång tid lagt fram förslag i riksdagen
            för att stärka regleringen vid in- och uthyrning. Arbetsmarknadsutskottet
            har dock avslagit våra yrkanden med motiveringen att nuvarande
            ordning är bra samt att parterna i stor utsträckning har reglerat
            frågor om inhyrning i sina kollektivavtal (bet. 2015/16:AU7).
            Mot bakgrund av att de negativa effekterna av bemanningsföretag
            på svensk arbetsmarknad kvarstår väljer vi att lägga fram våra
            förslag på nytt.
          </p>
          <head xml:id="i-Ge9MSE77aocYckYaNYpVWs" type="h2">
            6.1 Verka för en ändring av EU:s bemanningsdirektiv
          </head>
          <p xml:id="i-4uu7orXNyYDff7FRgV9WeN">
            EU:s bemanningsdirektiv gäller i dag som lag i Sverige. Direktivet
            innebär ett stärkt skydd mot diskriminering av inhyrda arbetstagare,
            vilket främst förbättrat villkoren för inhyrda i de länder där
            bemanningsföretagen inte är bundna av kollektivavtal. På den svenska
            arbetsmarknaden har direktivet främst inneburit ett stärkt skydd
            för arbetstagare som är både utstationerade och uthyrda.
          </p>
          <p xml:id="i-9oWuQGHfRCiPEBiDCkqpk4">
            Men direktivet innebär också att enskilda medlemsstater inte
            längre själva kan besluta huruvida och i så fall på vilka villkor
            bemanningsföretag ska vara tillåtna på den egna arbetsmarknaden.
            Vänsterpartiet anser att det är en fråga som varje medlemsland
            måste ha rätt att besluta om. Inhyrning av arbetskraft är i praktiken
            en arbetsrättslig fråga, och EU ska inte reglera arbetsrätten.
          </p>
          <p xml:id="i-MQQgQPMvzRaBhz4PCtUMm8">
            Regeringen bör verka för en ändring av EU:s bemanningsdirektiv
            som innebär att medlemsstaterna själva kan besluta huruvida bemanningsföretag
            ska vara tillåtna på den egna arbetsmarknaden. Detta bör riksdagen
            ställa sig bakom och ge regeringen till känna.
          </p>
          <head xml:id="i-TwMuw9mZBa6yRByijbHsYV" type="h2">
            6.2 Permanenta behov ska inte tillgodoses genom inhyrning
          </head>
          <p xml:id="i-QXnwG1LM8SSvjGqdRw73Gd">
            Uthyrning av arbetskraft blev tillåten i och med 1991 års lagstiftning.
            Lagen innehöll regler som syftade till att hindra missbruk. Bland
            annat fick inhyrning endast ske vid tillfälliga behov av arbetskraft
            och en enskild arbetstagare fick inte vara uthyrd till samma kundföretag
            längre än fyra sammanhängande månader om inte annat överenskommits
            i kollektivavtal. Dessa regler avskaffades 1993. Den borgerliga
            majoriteten menade att det av kostnadsskäl var liten risk att
            uthyrningstiderna därmed skulle bli långa. Oppositionen var kritisk
            mot borttagandet av reglerna och menade att det öppnade upp för
            kringgående av lag och kollektivavtal. Med facit i hand så underskattade
            den borgerliga majoriteten risken för permanent inhyrning.
          </p>
          <p xml:id="i-QcPqEg9JPuwmGvah93wwp2">
            I dag sker uthyrning av arbetstagare i allt större utsträckning
            för att tillfredsställa permanenta behov hos kundföretagen. Permanent
            inhyrning innebär ett missbruk av bemanningsföretag och skapar
            stora problem på arbetsmarknaden. Relationerna vid uthyrning är
            mer komplicerade än förhållandet mellan arbetsgivare och arbetstagare
            eftersom också en tredje part, det inhyrande företaget, är inblandad.
            Det försvårar möjligheterna att driva en effektiv facklig verksamhet.
            Det gör det svårare för de fackliga organisationerna att skydda
            arbetstagarens anställnings- och arbetsvillkor och att undvika
            diskriminering och godtycke. Det är också svårare för anställda
            i uthyrningsföretag att få det inflytande i arbetslivet som de
            har rätt till och de har också ofta mindre möjlighet att ta del
            av kompetensutvecklande åtgärder.
          </p>
          <p xml:id="i-3Ho1WexPwkxKAympexFPSd">
            Lagen behöver moderniseras och anpassas till den utveckling som
            skett sedan 1993. Det bör göras ett lagtillägg om att det inte
            är tillåtet att använda inhyrning för att tillgodose permanenta
            arbetskraftsbehov. Detta bör riksdagen ställa sig bakom och ge
            regeringen till känna.
          </p>
          <head xml:id="i-3eimi1te7n5uMfo2v6QT2Y" type="h2">
            6.3 Inhyrning ska inte vara tillåten när tidigare anställda har
            företrädesrätt till återanställning
          </head>
          <p xml:id="i-ARD6U23Q4GrN8edLUft1DK">
            Arbetsdomstolens praxis innebär att det normalt sett inte sker
            någon prövning av saklig grund när arbetsgivare säger upp p.g.a.
            arbetsbrist. Det arbetsrättsliga begreppet arbetsbrist innebär
            inte att det nödvändigtvis föreligger brist på arbete i verksamheten.
            Arbetsgivare kan med nuvarande praxis åberopa tekniska, ekonomiska
            eller organisatoriska skäl för att säga upp sin personal oavsett
            om det finns mycket eller lite arbete att utföra. I arbetsbristsituationen
            ligger arbetstagarnas anställningstrygghet i turordningsreglerna
            och i företrädesrätten till återanställning.
          </p>
          <p xml:id="i-V3ayK8jTDi9DeMMAeYpMoj">
            Sedan Arbetsdomstolens dom i det s.k. Abu Garcia-målet 2003 har
            arbetsgivare kunnat säga upp anställda och i stället hyra in helt
            andra personer för att utföra deras arbete. Det innebär att anställningsskyddet
            sätts ur spel. Så var det inte tänkt när LAS skrevs. Då var bemanningsföretag
            förbjudna och ingen kunde tänka sig dagens situation.
          </p>
          <p xml:id="i-MdVGuMTSwyUhGfEP9WPe1Y">
            Konsekvenserna av luckan i lagen är uppenbara. I flera uppmärksammade
            fall har arbetsgivare sagt upp, eller hotat med att säga upp,
            fast anställd personal för att ersätta dem med inhyrd arbetskraft.
            Hotet att ersätta de anställda med inhyrda har använts i utpressningssyfte
            för att förhandla ned lokala kollektivavtal och för att kunna
            säga upp anställda utan hänsyn till regler om anställningstid
            och kvalifikationer. Avsaknaden av ett uttryckligt förbud mot
            att kringgå återanställningsrätten genom att anlita uthyrningsföretag
            strider mot lagens syfte.
          </p>
          <p xml:id="i-N1aVxwj6VoSy3LGWsBVMy9">
            Frågan har vid flera tillfällen debatterats i riksdagen. Företrädare
            för den borgerliga regeringen, såsom den tidigare arbetsmarknadsministern
            Sven-Otto Littorin, instämde i det orimliga i att företag kan
            säga upp sina egna anställda och ersätta dem med inhyrda arbetstagare.
            Han var dock inte beredd att ändra lagstiftningen förrän Arbetsdomstolen
            hade meddelat dom i det s.k. Marabou-fallet. Då skulle vi veta
            om det krävdes en lagändring, menade den dåvarande ministern.
          </p>
          <p xml:id="i-PZEnyoA65c7442nqrETXtm">
            Marabou-fallet gällde huruvida företaget hade handlat i strid
            mot LAS när det hyrde in arbetskraft från ett bemanningsföretag,
            trots att det fanns ett stort antal f.d. anställda som hade företrädesrätt
            till återanställning. Marabou erbjöd dessutom ett urval av de
            tidigare uppsagda att komma tillbaka till företaget som inhyrda.
            Ett solklart kringgående av LAS, menade Livsmedelsarbetareförbundet,
            som stämde företaget.
          </p>
          <p xml:id="i-UATQrBSm7eUSkZwk9uc5Bg">
            Marabou-fallet slutade med en förlikning mellan parterna. Arbetsdomstolen
            har därför inte meddelat någon dom som klargör vad som gäller.
            Det blev därmed inte heller någon lagändring. Problemet kvarstår
            dock och behovet av en lagändring är uppenbart.
          </p>
          <p xml:id="i-Jtqh99njQH7xog9zNPMfc2">
            Frågan om inhyrning och företrädesrätt till återanställning har
            även varit föremål för en statlig utredning (SOU 2014:55). Utredarens
            uppdrag var bl.a. att undersöka i vilken omfattning personal hyrs
            in när uppsagda fortfarande har företrädesrätt till återanställning
            enligt LAS. Enligt utredningen är det sällsynt att personal hyrs
            in i situationer där tidigare anställda har företrädesrätt till
            återanställning. Svenskt Näringsliv har tagit detta till intäkt
            för att det inte finns några problem på området. Utredningen har
            dock kritiserats, bl.a. för att den saknar ett statistiskt säkerställt
            resultat vad gäller varsel om uppsägning. I stället bygger utredningen
            på ett mindre antal intervjuer med arbetsgivare och en enkät till
            parterna på arbetsmarknaden där endast drygt hälften svarat. Utredningen
            kan därmed inte sägas göra anspråk på att vara någon fullständig
            kartläggning av de faktiska förhållandena. Det är rimligt att
            anta att problemet är större och mer utbrett än vad som framställs
            i utredningen. Om detta vittnar även flera fackliga organisationer.
          </p>
          <p xml:id="i-7tv1cwLitWXMJYomKBk7dp">
            Socialdemokraterna har tidigare motionerat i riksdagen om att
            företrädesrätten till återanställning enligt LAS inte ska kunna
            åsidosättas genom att ett företag säger upp arbetstagare för att
            sedan hyra in personal från bemanningsföretag för samma arbetsuppgifter.
            Vi förväntar oss därför att den nuvarande regeringen agerar för
            att täppa till den lucka i LAS som är grunden till problemet.
            Arbetstagare ska inte behöva leva i otrygghet i väntan på nya
            fall som eventuellt kan leda till en prejudicerande dom i Arbetsdomstolen.
          </p>
          <p xml:id="i-FcEg3pSBPEJEXMBHoa1PbQ">
            Regeringen bör återkomma med ett förslag på en tydlig skrivning
            i lagen om anställningsskydd där det uttryckligen framgår att
            det inte är tillåtet att hyra in arbetstagare från bemanningsföretag
            när det finns tidigare anställda som har företrädesrätt till återanställning.
            Detta bör riksdagen ställa sig bakom och ge regeringen till känna.
          </p>
          <head xml:id="i-VMSuDGS9zerk1dYZdBNW5U" type="h2">
            6.4 Vetorätten behöver stärkas
          </head>
          <p xml:id="i-6ASj34dyzLs9efY8WttCwv">
            Genom 38–40 § medbestämmandelagen (MBL) ges arbetstagarorganisationer
            möjlighet att granska och bedöma om en entreprenör eller ett bemanningsföretag
            som arbetsgivaren vill anlita eller hyra in bedriver sin verksamhet
            på ett seriöst sätt. Den fackliga vetorätten kan således stoppa
            användandet av oseriösa entreprenörer och bemanningsföretag och
            förhindrar därmed ekobrott, brott mot arbetsrättsliga lagar och
            annan lagstiftning (arbetsmiljölagen, arbetstidslagen etc.).
          </p>
          <p xml:id="i-W2eJVZGAKwrJZAm7k4Fkky">
            Enligt 38 § MBL ska en arbetsgivare, innan beslut om inhyrning
            av arbetskraft, på eget initiativ förhandla med den arbetstagarorganisation
            som hen är bunden av kollektivavtal för i fråga om det avsedda
            arbetet. Har förhandling enligt 38 § ägt rum och arbetstagarorganisationen
            förklarar att den tänkta åtgärden kan antas medföra att lag eller
            kollektivavtal åsidosätts, eller att åtgärden strider mot vad
            som är allmänt godtagbart inom parternas avtalsområde, får åtgärden
            inte beslutas eller verkställas av arbetsgivaren enligt 39 § MBL.
          </p>
          <p xml:id="i-5nmpcic9NfCnqhe8hhr19i">
            Syftet med reglerna om facklig vetorätt i 39 § MBL är att förhindra
            ekonomisk brottslighet, brott mot arbetsrättsliga regler och mot
            annan lagstiftning. Vetorätten har bidragit till att sanera tvivelaktiga
            verksamheter. Förutsättningen för att en facklig organisation
            ska kunna utnyttja sin vetorätt är att förhandlingar ägt rum enligt
            38 § MBL. Om arbetsgivaren inte fullgör sin förhandlingsskyldighet
            kan inget veto läggas. Arbetsgivare ska inte ha fördelar av att
            bryta mot lagen. Därför bör fackliga organisationer kunna använda
            vetorätten även om arbetsgivaren brustit i sin förhandlingsskyldighet
            enligt 38 §.
          </p>
          <p xml:id="i-81Yc6Td8zLCi7SuJsQqimL">
            Kollektivavtalen är en grundsten i den svenska arbetsmarknadsmodellen
            och utgör garant för löner och andra villkor för arbetstagarna.
            Formuleringen ”strider mot vad som är allmänt godtaget inom parternas
            avtalsområde” är ett för vagt begrepp för att fackföreningar ska
            kunna lägga veto mot anlitande av uthyrningsföretag som bedriver
            social dumpning. Inte minst för att förhindra att utländska arbetare
            utnyttjas och diskrimineras genom sämre löner och anställningsvillkor
            bör avsaknad av kollektivavtal kunna räcka för facklig vetorätt
            mot inhyrning.
          </p>
          <p xml:id="i-96bTVxDaWv5zT8RfVTRWe6">
            Den fackliga vetorätten i lagen om medbestämmande i arbetslivet
            bör stärkas. Detta bör riksdagen ställa sig bakom och ge regeringen
            till känna.
          </p>
          <head xml:id="i-UDvuQCP7BSkoFUQhwfjZxG" type="h2">
            6.5 Rätt att på begäran ta del av affärsavtal
          </head>
          <p xml:id="i-3SAtXKmk8SL9RZTmoYDPjF">
            Enligt lagen om uthyrning av arbetstagare ska en anställd hos
            ett bemanningsföretag inte kunna hindras från att ta anställning
            hos ett företag där hen utför arbete som inhyrd. Men i dag saknar
            uthyrda arbetstagare och deras fackförbund rätt att ta del av
            bemanningsföretagets affärsavtal. Därmed saknas möjlighet att
            kontrollera om det finns några klausuler som hindrar den uthyrda
            arbetstagaren från att ta anställning vid ett kundföretag.
          </p>
          <p xml:id="i-F3Vp8nxsyJYXf7B74ruBEo">
            Lagen om uthyrning av arbetstagare bör därför kompletteras med
            en bestämmelse som ger arbetstagare och avtalsslutande fackförbund
            rätt att på begäran ta del av bemanningsföretagets affärsavtal.
            Detta bör riksdagen ställa sig bakom och ge regeringen till känna.
          </p>
          <head xml:id="i-QJKL6FbXTNJNV78oZ9HmHd" type="h2">
            6.6 Staten bör avveckla anlitandet av bemanningsföretag
          </head>
          <p xml:id="i-4fp1H63JMNkFL8s8gkvbcS">
            Enligt en rapport från fackförbundet ST anlitar våra statliga
            myndigheter bemanningsföretag i allt större utsträckning. Utöver
            det faktum att staten använder sig av bemanningsföretag i större
            omfattning än tidigare har det även skett en förändring vad gäller
            innehållet i de inhyrdas arbetsuppgifter. Inhyrda från bemanningsföretag
            används numera inte längre enbart inom myndigheters stödfunktioner,
            t.ex. reception, växel och administration, utan även för arbete
            i myndigheters kärnverksamhet, dvs. myndighetsutövning (ST 2012:
            Myndighetsutövning på entreprenad. En rapport om privata bolag
            i myndigheters kärnverksamhet).
          </p>
          <p xml:id="i-B1ZvnWCVkXUX6TYeaQn23v">
            Enligt ST kan denna utveckling dels riskera det offentligas möjligheter
            till insyn, kontroll och ansvarsutkrävande, dels få negativa konsekvenser
            för kvaliteten i handläggningen. I förlängningen innebär det,
            enligt ST, en degradering av den svenska förvaltningsmodellen.
            ST kräver därför bl.a. att myndighetsutövande verksamhet alltid
            ska utföras av offentligt anställd personal.
          </p>
          <p xml:id="i-YTKEQa7Wx1qHLpv2BnKzph">
            Vänsterpartiet delar ST:s kritik mot att staten anlitar bemanningsföretag
            i allt högre grad. Vid sidan av det uppenbara problemet att privaträttsliga
            organ därmed blir en del av myndigheternas kärnverksamhet finns
            två ytterligare problem i sammanhanget som vi vill lyfta fram.
            För det första skapar användandet av bemanningsföretag en uppdelning
            av personalen, där de inhyrda får en högre tröskel till delaktighet
            i och inflytande över jobbet. Det påverkar dels arbetet i sig,
            dels möjligheten att driva en fungerande facklig verksamhet. För
            det andra innebär den utbredda inhyrningen en stor kostnad för
            staten. Enligt en granskning som Svenska Dagbladet har gjort hyrde
            statliga myndigheter in personal för drygt 1 miljard kronor perioden
            2009–2012.
          </p>
          <p xml:id="i-8C9mQZnt6RXjwHcBUJ1Pvg">
            Statens kostnad för inhyrning har sannolikt ökat de senaste åren.
            Under 2016 granskade ST:s förbundstidning Publikt ett femtontal
            statliga arbetsgivares användning av bemanningsföretag. Granskningen
            visar att det på flera myndigheter finns konsulter som hyrts in
            på heltid i flera år. Enligt granskningen är flera myndigheter
            beroende av dyra konsulter vilket innebär stora kostnader för
            staten. Granskningen visar även att en stor del av den inhyrda
            personalen utför myndighetsutövande verksamhet.
          </p>
          <p xml:id="i-93tJP33WkM1iwdpQwthHx">
            Vänsterpartiet anser att statens användande av bemanningsföretag
            bör avvecklas. Det handlar dels om att staten ska vara en bra
            arbetsgivare, dels om att värna den myndighetsutövande verksamheten.
            Ett första steg är att tydliggöra detta i de statliga myndigheternas
            arbetsgivarpolicy. Det är eftersträvansvärt att staten agerar
            som positivt föredöme i principiella arbetsgivarfrågor. Om staten
            går före och ser till att undvika problematiska bemanningslösningar
            vid den egna personalförsörjningen kan det förhoppningsvis få
            spridning till andra delar av arbetsmarknaden.
          </p>
          <p xml:id="i-NLozedGkPM7RUackJGjG2h">
            Regeringen bör därför verka för att staten, i sin arbetsgivarpolicy,
            uttryckligen ser till att statliga myndigheters anlitande av bemanningsföretag
            avvecklas. Detta bör riksdagen ställa sig bakom och ge regeringen
            till känna.
          </p>
          <head xml:id="i-BFVm3MQN1tB4G2WCfgy7Vt" type="h1">
            7 Stärkt anställningsskydd vid upphandlingar
          </head>
          <p xml:id="i-Tn21oAWdqaeGyq14qnEPJZ">
            Offentligt finansierade verksamheter har sedan länge upphandlats
            av privata företag i växande omfattning. I synnerhet inom kollektivtrafiken
            har dessa upphandlingar på senare år blivit mer omfattande. De
            problem dessa upphandlingar innebär för de anställda har blivit
            alltmer uppenbara, vilket uppmärksammats av flera fackförbund.
          </p>
          <p xml:id="i-QBXMXFbDDYVXutwzLTX17Y">
            När en ny entreprenör vinner en upphandling av kollektivtrafiken
            i ett län sägs som regel alla anställda hos den tidigare entreprenören
            upp p.g.a. arbetsbrist. Den nya entreprenören har ingen skyldighet
            att ta över personalen. Vid upprepade tillfällen har anställda
            tvingats att söka om sina jobb utan några garantier om någon ny
            anställning.
          </p>
          <p xml:id="i-67nx8CW17BCLfTEUMCwE4J">
            Vanligtvis erbjuds många av de anställda jobb hos den nya entreprenören,
            men denne kan välja ut vilka, utan hänsyn till turordningsreglerna.
            Anställda i offentliga verksamheter som upphandlas förlorar därmed
            i praktiken den anställningstrygghet de har rätt till enligt LAS.
          </p>
          <p xml:id="i-5GfHbvuGHku7R7AjBXbENt">
            Turordningsreglerna och rätten till återanställning är till för
            att skydda arbetstagarna från godtyckliga uppsägningar. Skyddet
            är särskilt viktigt för äldre anställda, men också för fackliga
            företrädare, skyddsombud och anställda som utnyttjar sin lagliga
            rätt att vara frånvarande p.g.a. exempelvis politiska uppdrag.
          </p>
          <p xml:id="i-Pse8vuzDaj2FXc6fCSCU8d">
            Risken är uppenbar att anställda i upphandlade verksamheter blir
            rädda för att ta på sig fackliga eller politiska uppdrag eller
            på annat sätt riskera att betraktas som obekväma av arbetsgivaren,
            eftersom det kan leda till att de blir av med jobbet vid nästa
            upphandling.
          </p>
          <p xml:id="i-8ytPeDTEKL5zTox8fJADKV">
            Fackförbunden Kommunal och Seko har försökt lösa frågan via kollektivavtal,
            men det är uppenbart att det inte är tillräckligt. Problemet kvarstår
            och för att komma till rätta med detta krävs ändrad lagstiftning.
          </p>
          <p xml:id="i-SUhCyEmdtYGnigHafFWxyP">
            Vänsterpartiet har vid upprepade tillfällen lagt fram förslag
            om att lagstiftningen ska ändras i syfte att stärka anställningsskyddet
            vid upphandlingar och därigenom motverka de problem som redogjorts
            för här. Arbetsmarknadsutskottet har dock avstyrkt våra yrkanden
            med hänvisning till dels vissa befintliga skyddsregler i LAS och
            MBL, dels parternas möjligheter att reglera frågan om arbetstagarnas
            rättigheter vid övergång av verksamhet i kollektivavtal. Dessutom
            har utskottet hänvisat till det beredningsarbete som pågått inför
            införandet av nya upphandlingslagar (bet. 2015/16:AU7). Vänsterpartiet
            kan konstatera att de befintliga skyddsreglerna inte är tillräckliga
            och att parterna inte haft förmåga att lösa problemet avtalsvägen.
            Vi kan även konstatera att regeringens proposition 2015/16:195
            Nytt regelverk om upphandling inte innehåller några förslag om
            stärkt anställningsskydd vid offentlig upphandling. Vi väljer
            därför att lägga fram vårt förslag på nytt.
          </p>
          <p xml:id="i-XPFy8jZ7ZTyeukxfA6jC3P">
            Den arbetsrättsliga lagstiftningen, lagen om anställningsskydd
            och medbestämmandelagen, samt lagen om offentlig upphandling bör
            skrivas om, så att anställda skyddas mot godtyckliga uppsägningar
            vid byte av entreprenör i samband med upphandlingar. Detta bör
            riksdagen ställa sig bakom och ge regeringen till känna.
          </p>
        </div>
        <div type="motSignatures">
          <list>
            <item xml:id="i-BLStJ78QeWJABbjkYJaxc3">
              Jonas Sjöstedt (V)
            </item>
            <item xml:id="i-Hrmk9w87qAzBSQbq76jGPq">
              Jens Holm (V)
            </item>
            <item xml:id="i-7tFAqCu8bjzofFSA4TP9iR">
              Maj Karlsson (V)
            </item>
            <item xml:id="i-3km7SihBU5SFEphvGifZCe">
              Karin Rågsjö (V)
            </item>
            <item xml:id="i-Apkqt27rTUzcKZG2HFGu6J">
              Linda Snecker (V)
            </item>
            <item xml:id="i-RSQQ4gHVg1jYEqLuLRGGpD">
              Mia Sydow Mölleby (V)
            </item>
            <item xml:id="i-VxB6SWUDJu3Rmk2p26iKtb">
              Ali Esbati (V)
            </item>
          </list>
        </div>
      </div>
    </body>
  </text>
</TEI>
