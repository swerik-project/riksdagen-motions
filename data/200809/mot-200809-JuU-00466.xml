<?xml version='1.0' encoding='utf-8'?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200809-JuU-00466">
  <teiHeader>
    <fileDesc>
      <titleStmt>
        <title>Människohandel för sexuella ändamål</title>
        <author corresp="i-BaBRFz7sgjhbuqYiz8u7vt">av Désirée Pethrus Engström (kd)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Människohandel för sexuella ändamål</title>
          <idno type="rdwebb">GW02Ju466</idno>
          <rs type="number">Ju466</rs>
          <orgName type="comitteeAbbreviation">JuU</orgName>
          <ref type="dokument_url_text">http://data.riksdagen.se/dokument/GW02Ju466/text</ref>
          <ref type="dokument_url_html">http://data.riksdagen.se/dokument/GW02Ju466</ref>
          <ref type="dokumentstatus_url_xml">http://data.riksdagen.se/dokumentstatus/GW02Ju466</ref>
          <ref type="doc">http://data.riksdagen.se/fil/0C51A72A-E386-430E-AECA-1CD88B96257D</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="woman">
            <idno>i-BaBRFz7sgjhbuqYiz8u7vt</idno>
            <name>Désirée Pethrus Engström</name>
            <state type="partyAffiliation" ref="Q213654">
              <desc>KD</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-U8x9dxARjK3QihK6vwfpYo" type="signed"/>
        <correspContext corresp="i-U8x9dxARjK3QihK6vwfpYo">
          <note type="signatory" corresp="i-BaBRFz7sgjhbuqYiz8u7vt"/>
        </correspContext>
        <correspAction type="numbering" xml:id="i-BadH5EobMDk7b9MBw5kvWR">
          <date when="2008-10-09"/>
        </correspAction>
        <correspAction type="submission" xml:id="i-AT2uWpcoYvf4gK6wqbC1Gj">
          <date when="2008-10-07"/>
        </correspAction>
        <correspAction type="transfer" xml:id="i-HrGqLcEMz2P2BjFmhsvYt8">
          <date when="2008-10-07"/>
        </correspAction>
        <correspAction type="assigned" xml:id="i-CodatzkCgb8SvGQVorv38X"/>
        <correspContext corresp="i-CodatzkCgb8SvGQVorv38X">
          <ref type="assignedTo">Justitieutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#enskild"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div type="motHeader"/>
      <div type="motBody">
        <div type="motProposal" subtype="förslag">
          <head xml:id="i-2nsxj75LrKeQq1osE8W9KA">
            Förslag till riksdagsbeslut
          </head>
          <list style="ol">
            <item xml:id="i-HyeBRrkapQnphA85sK233Y">
              Riksdagen tillkännager för regeringen som sin mening vad som
              anförs i motionen om behovet av att tydliggöra lagstiftningen
              mot människohandel speciellt gällande bevisbördan.
            </item>
            <item xml:id="i-PP7RxfM7ThuX2EGddaMNn8">
              Riksdagen tillkännager för regeringen som sin mening vad som
              anförs i motionen om behovet av strängare straff för människohandel.
            </item>
            <item xml:id="i-DWXnVvEPz3MpGJcwXhP7Ww">
              Riksdagen tillkännager för regeringen som sin mening vad som
              anförs i motionen om behovet av mer utbildningar för domare, åklagare
              och poliser avseende människohandel.
            </item>
            <item xml:id="i-279Xgo7EN7WRnX5R88XaRT">
              Riksdagen tillkännager för regeringen som sin mening vad som
              anförs i motionen om behovet av öronmärkta pengar till polisen
              för att bekämpa människohandel och att begära återrapporteringskrav.
            </item>
            <item xml:id="i-4ZsXZ1ZXRVCZh9As8ELjhP">
              Riksdagen tillkännager för regeringen som sin mening vad som
              anförs i motionen om att förstöra marknadsplatser för reklam av
              prostituerade.
            </item>
            <item xml:id="i-M5LB3mXXN9APCATPviGZuM">
              Riksdagen tillkännager för regeringen som sin mening vad som
              anförs i motionen om att stänga av välkända prostitutionsgator
              nattetid.
            </item>
            <item xml:id="i-48CzzNGZaH6JnfgQ3sWXfM">
              Riksdagen tillkännager för regeringen som sin mening vad som
              anförs i motionen om att förbjuda reklam för sexuella tjänster.
              1
            </item>
            <item xml:id="i-AzjLUUAN6BrWzAWiNwCzw1">
              Riksdagen tillkännager för regeringen som sin mening vad som
              anförs i motionen om att utöka ägaransvaret och att lagföra hotellägare
              och lägenhetsförmedlare som anses ha främjat prostitution/människohandel.
            </item>
            <item xml:id="i-ENTeBKWpmaJcoAVUb3tQCu">
              Riksdagen tillkännager för regeringen som sin mening vad som
              anförs i motionen om att införa skadestånd alternativt tömma människohandlarnas
              konton.
            </item>
            <item xml:id="i-6GMMv67oYKuFgrnhDqMq8b">
              Riksdagen tillkännager för regeringen som sin mening vad som
              anförs i motionen om att stärka skyddet för människohandelns offer.
            </item>
            <item xml:id="i-9vTLJiHKeTG1f99L1MZHLm">
              Riksdagen tillkännager för regeringen som sin mening vad som
              anförs i motionen om att upprätta behandlingshem för människohandelns
              offer och möjliggöra kontakt med en utbildad kurator.
            </item>
            <item xml:id="i-8ySgFgNS6yjVbW66BnJVp">
              Riksdagen tillkännager för regeringen som sin mening vad som
              anförs i motionen om att förbättra återvändarrutinerna för människohandelns
              offer.
            </item>
            <item xml:id="i-6AePcEEKj4Vxe7LF9G8Hie">
              Riksdagen tillkännager för regeringen som sin mening vad som
              anförs i motionen om att möjliggöra permanent uppehållstillstånd
              för människohandelsoffren med hänvisning till brottet de utsatts
              för. 2
            </item>
            <item xml:id="i-4gfGmJqmRpAVvQp1KzP9a7">
              Riksdagen tillkännager för regeringen som sin mening vad som
              anförs i motionen om strängare straff för sexköparna.
            </item>
            <item xml:id="i-HzRTUcdhSZ9Co42UZEcWpa">
              Riksdagen tillkännager för regeringen som sin mening vad som
              anförs i motionen om att stärka samarbetet mellan olika myndigheter
              och aktörer som jobbar med människohandeln.
            </item>
            <item xml:id="i-DbkCUP81qgEyJwLn23cYni">
              Riksdagen tillkännager för regeringen som sin mening vad som
              anförs i motionen om att stödja fristående organisationer som
              jobbar mot människohandel i ursprungsländerna.
            </item>
            <item xml:id="i-5ZKm9JDiJEdKscmA4QouuW">
              Riksdagen tillkännager för regeringen som sin mening vad som
              anförs i motionen om att driva på inom EU så att fler länder inom
              EU inför lagstiftning liknande den svenska sexköpslagen.
            </item>
            <item xml:id="i-G5MANPA5P9B1mCyhhw2nB9">
              Riksdagen tillkännager för regeringen som sin mening vad som
              anförs i motionen om att öka kunskaperna om andra typer av människohandel
              än de för sexuella ändamål.
            </item>
          </list>
          <p xml:id="i-WkuggtF2eAs6uCQSJ2jn5W">
            1 Yrkande 7 hänvisat till CU.
          </p>
          <p xml:id="i-Gnn6yhXGs2nQtZEPGDLnrS">
            2 Yrkande 13 hänvisat till SfU.
          </p>
        </div>
        <div type="motContent">
          <head type="h1" xml:id="i-3qPYQU8GQGScbRWEetXbc8">
            Människohandel för sexuella ändamål
          </head>
          <p xml:id="i-QkKXX5omwzyvwqf5Gx7emx">
            Människohandel, eller trafficking som det ibland betecknas, används
            ofta som en kortare formulering av brottet människohandel för
            sexuella ändamål eller det som på engelska kallas human trafficking
            for sexual purposes. I det officiella språkbruket har Sverige
            valt att inte använda sig av begreppet trafficking eftersom det
            kan vara missvisande gällande brottets innebörd. Människohandel
            för sexuella ändamål är det korrekta begreppet att använda i sammanhanget.
            Handel med människor för andra syften än sexuell exploatering,
            exempelvis tvångsarbete eller organhandel förekommer också och
            återfinns i brottsbalken under människohandelsbrottet. Oavsett
            ändamål innebär dock människohandel alltid att någon skickar andra
            människor mellan länder, regioner eller städer i syfte att utnyttja
            dem eller dra fördel av dem och deras arbete. Enligt FN uppskattas
            fyra miljoner människor, mest kvinnor och barn, falla offer för
            människohandel i världen varje år och en majoritet av dem utnyttjas
            för sexuella ändamål. Enbart i Europa handlar det om en halv miljon
            människor som av människohandlarna omvandlas till en handelsvara
            i den gränsöverskridande organiserade brottsligheten. Till skillnad
            från droger och vapen kan kvinnor och barn säljas om och om igen,
            som en ständig färskvara till högt betalande kunder. Sju miljarder
            US-dollar, eller motsvarande 45 miljarder kronor, uppskattas handeln
            med människor omsätta världen över enligt FN.
          </p>
          <p xml:id="i-AN82RAbRtWiLHxRhkK3gzU">
            De som hamnar i händerna på människohandlare blir lurade, sålda,
            misshandlade, hotade eller på annat sätt försatta i situationer
            de inte kan ta sig ur. Många blir tvingade att jobba inom sexindustrin,
            som prostituerade eller inom porrbranschen samt att utföra andra
            typer av tjänster under ständiga hot, rädsla och utpressning.
            I Sverige har människohandel varit ett uppmärksammat problem sedan
            slutet på 90-talet. Verksamhetens enorma lönsamhet, en existerande
            efterfrågan, EU:s öppna gränser samt socioekonomiska problem i
            ursprungsländerna har bidragit till att även Sverige blivit ett
            transit- och destinationsland för människohandlare från de baltiska
            staterna och Östeuropa. Brottets underjordiska karaktär gör det
            svårt att med exakthet kunna veta hur många personer som blivit
            offer för människohandel i Sverige. Vid tidigare tillfällen uppskattade
            Rikspolisstyrelsen, som är nationell rapportör i frågan om människohandel,
            att mellan 400 och 600 kvinnor per år kom till Sverige som offer
            för människohandel.
          </p>
          <head type="h2" xml:id="i-CYkr1x42cUhYdAScqf1JFX">
            Lagstiftning mot människohandel
          </head>
          <p xml:id="i-RYi3ic3NJ7qvXEFR89gR2B">
            I juli 2002 införde Sverige en lag mot människohandel under 4
            kap. 1 a § brottsbalken. Lagen utvidgades den 1 juli 2004, för
            att fullt ut kunna uppfylla FN:s tilläggsprotokoll om förebyggande,
            bekämpande och bestraffande av handel med människor, samt EU:s
            rambeslut om bekämpande av människohandel (2002/629/RIF).
          </p>
          <p xml:id="i-T1YSDcCW3paSywB6nzAoXo">
            Den nuvarande lagen omfattar idag, till skillnad från den från
            2002, även människohandel som sker inom landets gränser, samt
            människohandel som syftar till andra former av utnyttjande än
            för sexuella ändamål, till exempel tvångsarbete och handel med
            organ. Försök, förberedelse och stämpling till människohandel,
            liksom underlåtenhet att avslöja sådana brott är också straffbart
            enligt brottsbalkens 23 kap.
          </p>
          <p xml:id="i-EKnvj8RGJf8NN2LjbvVJ5G">
            Brottsbalken, 4 kap. 1 a §
          </p>
          <p xml:id="i-RVAXpsD4zk23KwogEaa7UJ">
            Den som, i annat fall än som avses i §1, med användande av tvång
            eller vilseledande, med utnyttjande av någons utsatta belägenhet
            eller med något annat sådant otillbörligt medel rekryterar, transporterar,
            inhyser, tar emot eller vidtar någon sådan åtgärd med en person,
            och därigenom tar kontroll över personen, i syfte att personen
            skall
          </p>
          <p xml:id="i-9qSP9CVHzqwB5yJs4Yty2m">
            1. utsättas för brott enligt 6 kap 1, 2, 3 eller 4§, utnyttjas
            för tillfälliga sexuella
          </p>
          <p xml:id="i-DstDTrkABg7BiWQW4dcaMX">
            förbindelser eller på annat sätt utnyttjas för sexuella ändamål,
          </p>
          <p xml:id="i-NFjp9ypefeVHBexuAbEgKE">
            2. utnyttjas i krigstjänst eller tvångsarbete eller annat sådant
            tvångstillstånd,
          </p>
          <p xml:id="i-5uWaSPCs63YfjC7LREauU8">
            3. utnyttjas för avlägsnande av organ,
          </p>
          <p xml:id="i-7saGgtZ3zFTcaSg9DsFjGB">
            4. på annat sätt utnyttjas i en situation som innebär nödläge
            för den utsatte, döms för människohandel till fängelse i lägst
            två och högst tio år.
          </p>
          <p xml:id="i-TNCkyrVdU6SsJEmzha52rS">
            Detsamma gäller den som i sådant syfte som anges i första stycket,
          </p>
          <p xml:id="i-6KeRo8wKqhAAFq31kZNzyf">
            1. till annan för över kontrollen över en person, eller
          </p>
          <p xml:id="i-43XwkXdjxVsGJvcsXEARU1">
            2. från annan tar emot kontrollen över en person.
          </p>
          <p xml:id="i-6EwApabKoX22LQYCScbWA5">
            Den som begår en gärning som avses i första stycket mot en person
            som inte har fyllt arton år skall dömas för människohandel, även
            om inte något sådant otillbörligt medel som anges där har använts.
          </p>
          <p xml:id="i-UaLsFEEQcXGXrdBKrHrij8">
            Är ett brott som avses i förstatredje styckena mindre grovt,
            döms till fängelse i högst fyra år.
          </p>
          <p xml:id="i-7tfYSYZyrt33Q3YHzq6Uqy">
            Ytterligare lagändringar knutna till människohandel infördes
            i den svenska lagstiftningen 2004. I bland annat utlänningslagen
            infördes den 1 oktober 2004 en bestämmelse som gör det möjligt
            för en förundersökningsledare att ansöka om ett tidsbegränsat
            uppehållstillstånd för utländska målsägande och vittnen. Ändringen
            innebär att de personer som kan och vill hjälpa brottsutredande
            personal genom vittnesmål under en begränsad tid ges laglig möjlighet
            att stanna i Sverige, samt få tillgång till hälso- och sjukvård
            samt socialt bistånd. Även lagen mot människosmuggling, som ofta
            är ett led i människohandel, förändrades då maxstraffet den 1
            oktober 2004 höjdes från två till sex års fängelse.
          </p>
          <head type="h2" xml:id="i-4AjAcN2Xm3VvsPg9NwSLtD">
            Koppleri
          </head>
          <p xml:id="i-9y38Cvtk7UhdxKbY1krme">
            I början av 2000-talet, då kunskapen om människohandel och dess
            internationella utbredning ökade, började problemet även uppmärksammas
            i Sverige och det blev snart uppenbart att människohandel för
            sexuella ändamål förekom även här. Man insåg dessutom att det
            inte var en helt ny företeelse, utan någon som länge, speciellt
            i norra Sverige, hade klassats som koppleri eller prostitution.
            Koppleri som begrepp innebär att någon underlättar och tjänar
            på att en person har tillfälliga sexuella förbindelser mot ersättning.
            Främjandet av verksamheten kan exempelvis vara genom att leda
            en bordell eller hjälpa köpare att hitta prostituerade. Före juli
            2002, då den svenska lagen mot människohandel trädde i kraft,
            var poliser, åklagare och domare ofta hänvisade till koppleri-
            och människosmugglingslagen. Koppleri är i jämförelse ett mindre
            allvarligt brott som bestraffas med maximalt sex års fängelse,
            istället för de tio år som maxstraffet för människohandel idag
            ger.
          </p>
          <head type="h2" xml:id="i-RD854CdF4SgTybd9qkffma">
            Lagstiftning mot koppleri
          </head>
          <p xml:id="i-77ZRjY8JsVqm48xm1oc3rv">
            6 kap. 12 § brottsbalken
          </p>
          <p xml:id="i-LXSRDnHKTenjXFsaDytUZH">
            Den som främjar eller på ett otillbörligt sätt ekonomiskt utnyttjar
            att en person har tillfälliga sexuella förbindelser mot ersättning,
            döms för koppleri till fängelse i högst fyra år. Om en person
            som med nyttjanderätt har upplåtit en lägenhet får veta att lägenheten
            helt eller till väsentlig del används för tillfälliga sexuella
            förbindelser mot ersättning och inte gör vad som skäligen kan
            begäras för att få upplåtelsen att upphöra skall han eller hon,
            om verksamheten fortsätter eller återupptas i lägenheten, anses
            ha främjat verksamheten och dömas till ansvar enligt första stycket.
            Är brott som avses i det första eller andra stycket att anse som
            grovt, döms för grovt koppleri till fängelse, i lägst två och
            högst sex år. Vid bedömande av om brottet är grovt skall särskilt
            beaktas om brottet avsett en verksamhet som bedrivits i större
            omfattning, medfört betydande vinning eller inneburit ett hänsynslöst
            utnyttjande av annan.
          </p>
          <head type="h2" xml:id="i-N8ycoHqtgNfT26eBwi3nSK">
            Prostitution
          </head>
          <p xml:id="i-2FwbXHmHGTxSDxq5FfasRg">
            Det råder ingen tvekan om att prostitution som företeelse existerat
            i alla tider. Som en del av den strukturella diskrimineringen
            har män tagit sig den moraliska och faktiska rätten att kunna
            köpa en kvinnas kropp för att tillfredsställa sina sexuella behov.
            Allteftersom samhället förändrats, har dock såväl formerna som
            inställningarna till könshandel varierat, från öppet och accepterat,
            till fördömt och förbjudet.
          </p>
          <p xml:id="i-XwTmA2acniWwEmKwfs9RbC">
            I Sverige visade liberaliseringen av sexmarknaden på 1970-talet
            att ju större samhällsacceptans könshandeln fick, desto fler män
            var beredda att köpa sexuella tjänster. Under större delen av
            1980- och 1990-talen innehöll den svenska lagen endast några få
            paragrafer som hade direkt anknytning till prostitutionen: koppleri
            och förförelse av ungdom. Efter många års påtryckningar från kvinnorörelsen,
            tillsattes en statlig utredning om den svenska prostitutionen
            som skulle lägga grunden för ett betänkande om den svenska könshandeln
            och slutligen den svenska sexköpslagen. Att köpa eller försöka
            köpa sexuella tjänster är idag en straffbar handling i Sverige
            och anses vara en form av mäns våld mot kvinnor. Prostitution
            erkänns idag officiellt också som ett allvarligt samhällsproblem
            som exploaterar kvinnor och barn. Därför anser man att de som
            främjar verksamheten, kopplare, människohandlare men också sexköpare,
            bör bestraffas och inte kvinnorna som redan anses befinna sig
            i en utsatt situation. Prostituerade kvinnor i Sverige riskerar
            således inga rättsliga påföljder. Efter sexköpslagens införande
            minskade den synliga gatuprostitutionen dramatiskt och skeptiker
            menade att prostitutionen nu hade gått under jord och flyttat
            till svårhittade lägenhetsbordeller och Internet. Experter på
            området pekade dock på att prostitution alltid har varit en underjordisk
            verksamhet och att försäljningen av sexuella tjänster via Internet
            hade blivit ett faktum i alla länder tack vare IT-utvecklingen.
            Idag har gatuprostitutionen återigen ökat, dock långt ifrån de
            siffror som förekom innan sexköpslagen infördes. Rikspolisstyrelsen
            uppskattar att cirka 150 personer finns i gatuprostitutionen i
            Stockholm och ungefär hälften så många i Göteborg. Prostitution
            i lägenhetsbordeller eller prostitution på varierande platser
            som hotell och husvagnar förekommer också och annonseringen sker
            ofta via Internet eller reklamlappar.
          </p>
          <p xml:id="i-96SEVEAoyBP34uTwNWCTKL">
            Lagstiftning mot sexköp
          </p>
          <p xml:id="i-3FsCfvoua57CL4Kus1ZoqZ">
            6 kap. 11 § brottsbalken
          </p>
          <p xml:id="i-72t4ZL4oSPHbJXCPNpCmtc">
            Den som i annat fall än som avses förut i detta kapitel, skaffar
            sig en tillfällig sexuell förbindelse mot ersättning, döms för
            köp av sexuell tjänst till böter eller fängelse i högst sex månader.
            Vad som sägs i första stycket gäller även om ersättning har utlovats
            eller getts av någon annan
          </p>
          <p xml:id="i-YKpbfNcbyijAja3KPr3ht8">
            Den 1 april 2005 infördes en ny paragraf i brottsbalken:
          </p>
          <p xml:id="i-TnEGBodQeAqX1mqm4DAi2o">
            6 kap. 9 § brottsbalken
          </p>
          <p xml:id="i-FSNn5A4E4YpMZMNVRFdSCv">
            Den som förmår ett barn som inte fyllt arton år att mot ersättning
            företa eller tåla en sexuell handling ska dömas för köp av sexuell
            handling mot barn. Bestämmelsen gäller även om ersättning har
            utlovats eller getts av någon annan.
          </p>
          <p xml:id="i-E17ZxMCMFSLoFn3yFjh2sn">
            Straffet är böter eller fängelse i högst två år .
          </p>
          <p xml:id="i-2BGjNmvPCjEg8VJS5i68ix">
            Såväl sexköpslagen som de tillskrivna straffsatserna har varit
            mycket omdebatterade, inte minst för att det högsta tillämpbara
            straffet är detsamma som vid snatteri. Dock kan lagstiftningen
            mest anses ha en normgivande verkan. Den svenska ståndpunkten
            innebär framför allt en långsiktig markering om att köpet av en
            människa genom prostitution inte är accepterat och att det är
            en allvarlig form av förtryck och en människokränkande handling
            som bör bekämpas. Det mycket omdebatterade svenska ställningstagandet
            i frågan har väckt ett enormt intresse för dess tillämpning och
            effekter såväl i Sverige som utomlands, främst eftersom det för
            första gånger är köparna som brottsbeläggs och inte de prostituerade.
            Flera länder, däribland Norge, har inspirerats av den svenska
            sexköpslagen och infört liknande lagar.
          </p>
          <head type="h2" xml:id="i-BB2ePC6q34QAgTU9UPcpXa">
            Människohandel för sexuella ändamål i Sverige
          </head>
          <head type="h3" xml:id="i-JEkH9rkuDw89kU7rFgxZhU">
            Offren
          </head>
          <p xml:id="i-DjuacWBjJVX3XzYkGZNPgT">
            Filmen Lilja for Ever etsade i många människors medvetanden bilden
            av ett människohandelsoffer, en ung flicka med en brokig bakgrund
            som luras till ett bättre liv bortom det egna landets gränser
            av skrupellösa människohandlare som istället säljer och tvingar
            henne in i prostitutionen. Även om denna bild fortfarande är aktuell
            och överensstämmer med den verklighet som många flickor fått uppleva,
            är det också en annan typ av människohandelsoffer som når Sverige
            idag. Kvinnorna som förs till Sverige är idag generellt mellan
            17 och 27 år gamla, något som skiljer sig från andra länder i
            Europa där trenden är allt yngre kvinnor och barn. Kvinnorna kommer
            från de baltiska staterna men också från Ryssland, Polen, Rumänien
            och Thailand. Många gånger tillhör de någon minoritetsbefolkning
            och saknar utbildning. Bara vid enstaka tillfällen har också unga
            studenter eller högutbildade kvinnor påträffats. Gemensamt för
            de flesta är en otrygg uppväxt och svåra levnadsförhållanden i
            hemlandet, kantade av sexuella övergrepp, fattigdom, våld i hemmet,
            missbruksproblem, arbetslöshet, social utslagning eller diskriminering.
          </p>
          <head type="h3" xml:id="i-A2AEjobEpsqNjRP9zseS8F">
            Rekryteringen
          </head>
          <p xml:id="i-8xDm164BF4FUTeG9Qm4Jqf">
            För människohandlare är rekryteringen av kvinnor och flickor
            en av de viktigaste delarna i verksamheten då det lägger grunden
            för hur mycket pengar de kan tjäna på var och en av offren. Fortfarande
            rekryteras många unga flickor och unga kvinnor runtom i världen
            med falska löften om jobb och ett bättre liv utomlands, precis
            som i Liljas fall. Människohandlarna målar upp osanna bilder av
            kvinnor, som lyckats tjäna ihop tillräckligt med pengar för att
            både föra ett bättre liv och hjälpa fattiga släktingar i hemlandet
            genom att arbeta som äldrevårdare, restaurangbiträde eller nattklubbsvärdinna.
            Även resebyråer, modellagenturer och äktenskapsförmedlare har
            varit kända för att arbeta med människohandel och locka kvinnorna
            in i människohandeln och den påtvingade prostitutionen. Efter
            att kvinnorna övertygats om den unika möjligheten som väntar på
            dem i utlandet, erbjuder sig människohandlarna att ordna pass,
            visum och biljetter samt sätta dem i kontakt med de rätta personerna
            på plats i destinationslandet. Kostnaderna för dessa samt underhållet
            under tiden de jobbar i ett annat land kommer sedan av människohandlarna
            att vägas in som en skuld som kvinnan har till dem och som skall
            betalas tillbaka innan de kan vara fria. Kvinnorna och flickorna
            luras också på andra sätt. Många har en aning eller är medvetna
            om att de kommer att jobba som prostituerade i Sverige, även om
            de verkliga villkoren om antal kunder, boende och löner sällan
            avslöjas av människohandlarna i förväg. De har inte sällan rekryterats
            från sexindustrin i hemländerna eller fattiga miljöer med stor
            arbetslöshet. För dessa kvinnor innebär en kortare tids prostitution
            en uppoffring som de är beredda att göra för att till exempel
            hjälpa sitt sjuka barn eller familjemedlem, förminska familjens
            skulder eller ha råd att reparera huset inför vintern. Det de
            inte vet, är att en gång i människohandlarnas händer kommer de
            inte kunna bestämma antal kunder, få bättre villkor eller kunna
            behålla tillräckligt mycket pengar för att köpa sig fria från
            människohandlarna.
          </p>
          <head type="h3" xml:id="i-M179YbTiFc3GQRWqLAGEhf">
            Människohandlarna
          </head>
          <p xml:id="i-WqzWXnV8cPBWYygdEuafHF">
            Främst män men också kvinnor handlar med människor i syfte att
            exploatera dem sexuellt. De stora ekonomiska vinsterna som verksamheten
            inbringar är den främsta anledningen till att dessa människor
            ger sig in i den organiserade brottsligheten som består av välorganiserade
            nätverk som spänner över landsgränserna. Kvinnor som leder verksamheten
            har själva många gånger varit offer för människohandel och har
            antingen sett övergången till att själva handla med kvinnor som
            en sorts befordring från sina jobb som prostituerade eller används
            som marionettfigurer av andra män som vill leda verksamheten från
            kulisserna. Dessa kvinnor lever under ständig psykologisk misshandel
            och hot från huvudmännen riktade inte bara mot dem själva utan
            också mot deras barn eller andra familjemedlemmar. Då deras verksamhet
            bygger på nätverk och kontakter inom den underjordiska organiserade
            brottsligheten vävs människohandeln för sexuella ändamål ofta
            samman med andra typer av brott, såsom narkotika- och vapensmuggling,
            barnpornografi, illegal invandring och adoptioner samt handel
            med organ. I Sverige är människohandlaren en person med svenskt
            medborgarskap men icke-svenskt ursprung eller en person med fast
            uppehållstillstånd. Hans samarbetspartner kommer från Baltikum,
            Östeuropa eller Ryssland och är många gånger av samma etniska
            ursprung. På senare tid har det också visat sig att människohandlarna
            många gånger förblir i hemlandet och leder verksamheten därifrån
            via mobiltelefoner och Internet utan att egentligen någonsin behöva
            sätta sin fot i Sverige.
          </p>
          <head type="h3" xml:id="i-6hRmhisc4hMJxNmve9EhRY">
            Människohandlarnas arbetsmetoder
          </head>
          <p xml:id="i-3Tc9o9wNUnMVrHm5CyYp38">
            Nyckeln till många människohandlares framgång bygger på deras
            förmåga att inge förtroende och skapa en tidig relation till sina
            offer. Människohandlarna är otroligt skickliga manipulatörer som
            vet exakt med vilka löften de kan locka kvinnorna. De spelar på
            exakt det som kvinnorna själva önskar och behöver, om det nu är
            mer pengar, bättre levnadsstandard eller större möjligheter till
            självförverkligande och får dem därmed att gå med på att vilja
            ta steget ut i det okända. Den ursprungliga processen kan vara
            lång eller kortvarig och kan även starta som en romans men behövs
            alltid för att kvinnorna skall hinna känna tillit till människohandlaren.
            Dessa erbjuder sig också oftast att hjälpa till med de formella
            handlingarna inför resan, något som kan vara både dyrt och krångligt
            för kvinnorna att bekosta själva. Resan genomför kvinnorna numera
            ofta själva; det förekommer dock att någon följer med dem fram
            till destinationen. Väl framme möts de av en annan människohandlare
            som under olika förespeglingar tar deras identitetshandlingar
            och pass. Kvinnorna förses också ibland bara med en mobiltelefon
            och förväntas agera efter de givna instruktionerna. Under många
            år var det vanligt att kvinnorna sedan fördes till en lägenhet
            eller ett hotell som kom att utgöra basen för verksamheten och
            dit kunderna förväntades komma. Kvinnorna är bevakade dygnet runt
            och måste också många gånger först brytas ner både fysiskt och
            psykiskt innan de kan börja arbeta som prostituerade. Kvinnorna
            våldtas och misshandlas ofta i ett tidigt skede, som ett effektivt
            sätt att få dem att se ner på sig själva och bryta deras självförtroende.
            Speciellt kvinnor som lockats till Sverige med löften om andra
            jobb försöker att fly och undgå situationen men hålls då tillbaka
            med hot, mer våldtäkter och misshandel, fler lögner och fortsatt
            frihetsberövning. Det uttalas hot om deras eller deras familjemedlemmars
            liv och hälsa, de får veta att de skulle hamna i fängelse om polisen
            visste att de var prostituerade, de hålls inlåsta utan mat och
            blir utsatta för regelbundna våldtäkter, fysisk och psykisk misshandel.
            Efter nedbrytningsfasen kommer inlärningsfasen då människohandlarna
            tar hjälp av någon av de andra flickorna för att lära upp de nyanlända.
          </p>
          <p xml:id="i-GLNnPYa4UvizckMPtqbBbS">
            För de kvinnor som varit medvetna om att de kommer att jobba
            inom sexindustrin är lockelsen ofta att kunna jobba under en kort
            period och tjäna mycket pengar samtidigt som de själva alltid
            bestämmer när, hur och med vem. Ofta har människohandlarna redan
            i förväg bokat in kunder hos flickorna genom att på förhand ha
            annonserat ut deras närvaro i Hotel XX under den eller den helgen.
            Genom att poängtera att kvinnan endast är tillgänglig under en
            väldigt kort tid, önskar man dels kunna begränsa polisens och
            allmänhetens möjlighet att reagera, dels locka kunderna med ett
            passa på nu eller aldrig-inbjudning. Annonseringen sker idag mest
            på Internet, via chattprogram och kontaktskapande hemsidor men
            också via mun till mun-metoden och reklamlappar som delas ut.
            Det har också hänt att män i Sverige blivit uppvaktade i krogmiljöer,
            av taxichaufförer eller restauranger. Priserna för sexuella tjänster
            är höga i Sverige, inte minst för att kunna täcka alla omkostnader
            som lägenheter, transport, annonsering och osäkerhet innebär.
            Trots det får kvinnorna bara behålla en ytterst liten summa själva,
            något som medför att skulden de har till sina hallickar inte kan
            avskrivas. Flickorna hålls ofta inlåsta i en lägenhet någonstans
            tjugofyra timmar om dygnet i väntan på direktiv om tjänster eller
            för att ta emot kunder. De kan ofta inte svenska eller engelska
            utan får lära sig enstaka fraser som ta det lugnt, mycket bra,
            var tyst och det gör ont. Kvinnorna förväntas ofta ha mellan 15
            och 20 kunder per dygn och hinner många gånger knappt duscha eller
            uträtta andra personliga behov mellan kunderna. Efter några veckor
            eller månader flyttas ofta verksamheten till andra städer eller
            länder där flickorna köps av andra människohandlare. Genom det
            nya köpet växer också kvinnornas skuld till människohandlaren
            som betalat ett högre pris för att köpa henne loss från den förra
            ägaren.
          </p>
          <head type="h3" xml:id="i-GMJnfrSeRFRq2neAQ7G6km">
            Köparna
          </head>
          <p xml:id="i-68RkoBMdopJjtN1QAmkfQj">
            Det finns ingen enhetlig grupp av människor som köper sexuella
            tjänster av prostituerade. Alla yrkesgrupper och alla åldergrupper
            är representerade och den enda sammanlänkande faktorn är just
            att de av olika anledningar väljer att köpa en kvinna för sex.
            Bland de anledningar som nämns är att de inte hade en relation
            för tillfället, att de inte kunde få någon kvinna utan att betala,
            att sexlivet med partnern inte var tillfredsställande, att de
            kände för det, att någon hade lurat dem in i det eller att de
            inte kunde hjälpa det beroendet de hade. Den kanske vanligaste
            uppdelningen brukar göras mellan sällanköpskunder och vaneköpare.
            Enligt uppgifter från prostituerade förekommer det nästan alltid
            män som utgör ett regelbundet klientel medan andra enbart vid
            något tillfälle väljer att köpa sex för att uppfylla en fantasi,
            söka spänning eller förändra vardagen.
          </p>
          <head type="h3" xml:id="i-7LTxpzU7mrhvvEKGbbZDSn">
            Sambandet mellan prostitution och människohandel
          </head>
          <p xml:id="i-KF3FuEAgXhnYxbuxTA7TWS">
            Människohandel för sexuella ändamål fördöms och bekämpas idag
            världen över, och det finns inget land som inte erkänner brottets
            inhumana karaktär och dess tydliga kränkning av en av de mest
            grundläggande mänskliga rättigheterna: individens frihet. Det
            som människohandel för sexuella ändamål, trafficking, mest förknippas
            med, är den påtvingade prostitutionen, som också utgör verksamhetens
            största och mest vinstinbringande del. I EU som i resten av världen
            förekommer idag olika lagar, förordningar och regler kring sexköp
            och prostitution. Prostitution är i många länder ett föga uppmärksammat
            brott, samtidigt som andra länder helt godkänner det som en icke-brottslig
            affärsverksamhet. I de mest liberala länderna likt Nederländerna
            och Tyskland framställs det som en godkänd affärstransaktion mellan
            en person som erbjuder sexuella tjänster och en köpare som är
            villig att betala för dem. Dessa länder försvarar sin lagstiftning
            med att poängtera kvinnors rätt och frihet att bestämma över sina
            egna kroppar och samtidigt erkännas av systemet som fullvärdiga,
            arbetande vuxna. I de flesta länder i världen är dock prostitution
            klassat som ett brott, oavsett om det är själva akten, den prostituerade
            eller hallicken som avses. Människohandel för sexuella ändamål
            däremot bekämpas världen över, med olika medel och med olika utgångspunkter.
            Samtidigt är det från en svensk synpunkt inget som skiljer dessa
            åt. Både prostitution och människohandel för sexuella ändamål
            bygger på den sexuella exploateringen av en individs kropp i ett
            vinstbringande syfte. Prostitution föder kvinnohandeln och i båda
            fallen är det de ekonomiska incitamenten som uppgår i multimiljardsbelopp
            som gör att människor väljer att vilja handla med kvinnor, driva
            bordeller eller agera som hallickar. Orsakerna som anses ligga
            bakom fenomenets förekomst och spridning är oftast desamma, förutom
            på en punkt: efterfrågans inverkan. Sveriges unika lagstiftning
            gällande prostitution riktar sig just mot en begränsning av efterfrågan,
            vilket skapar ett internationellt intresse för den svenska utvecklingen
            i frågan om människohandel för sexuella ändamål efter sexköpslagens
            ikraftträdande. I Tyskland legaliserades prostitution så sent
            som 2001, efter pådrivningar från den tyska vänstern.
          </p>
          <head type="h2" xml:id="i-VXTczTHQCiQ4136b7D645i">
            Arbetet mot människohandeln
          </head>
          <head type="h3" xml:id="i-64NeUJZv262Nvn27djtpU7">
            Polisens arbete
          </head>
          <p xml:id="i-8wTkWdmS2kWrk2K9gohHdY">
            Idag finns det många aktörer som jobbar aktivt med att bekämpa
            människohandeln i Sverige. Polisens övergripande roll är att få
            fast personer som begår brott och att försöka förhindra att nya
            brott uppstår. Sexköpslagens ikraftträdande tillsammans med en
            ökad kunskap om människohandelsproblematiken ändrade även polisens
            arbetsrutiner. Försvinnandet av gatuprostitutionen och övergången
            till en Internetbaserad marknadsföring har till viss del hjälpt
            polisen och andra inblandade att kartlägga och komma i kontakt
            med människohandlare och människohandelsoffer. Genom att använda
            sig av samma metoder som presumtiva kunder, har polisen idag en
            större möjlighet att få kännedom om just människohandel, om vilka
            kvinnorna är, var de finns och i slutändan också vem som ligger
            bakom verksamheten. Sexköpslagen verkar också användas av polis
            och åklagare som ett kompletterande verktyg vid misstänkta fall
            av människohandel. Polisen har idag möjlighet att avkräva misstänkta
            för sexköp vittnesmål om de inblandade och deras verksamhet, uppgifter
            som annars i många fall skulle ha förblivit dolda. Utredarna,
            polisen och åklagarna kan i sin tur använda uppgifterna för att
            skapa en helhetsbild av verksamheten, om hur kontakterna etablerades,
            vilka som var inblandade, hur mycket pengar som betalades ut samt
            vilka kvinnorna var. Dessa uppgifter som i vanliga fall de inblandade
            själva inte skulle ha lämnat eller många gånger ens känt till
            i kvinnornas fall kan sedan användas av berörda myndigheter, organisationer
            och forskare för att förstå mönster, trender, metoder och tillvägagångssätt
            i den annars dolda verksamheten. Även det faktum att andra arbetsmetoder
            blivit tillåtna, såsom telefonavlyssning och möjligheten att använda
            sig av sexköpslagen för att avkräva sexköparnas vittnesmål i människohandelsfall
            verkar också ha bidragit till en djupare insyn i verksamheten.
            Polisens spaningsarbete i människohandelsfall är dock otroligt
            tids- och kostnadskrävande. För att samla tillräckliga bevismedel
            tvingas poliser spana i långa perioder, upp till flera månader,
            på en misstänkt lägenhetsbordell dit människohandelsoffer förs.
            I många fall har detta inneburit att det av kostnadsskäl har varit
            svårt att bedriva den omfattande spaning som behövts.
          </p>
          <p xml:id="i-XPWWq2UMzZ52n2uW3FCF8b">
            En viktig del i polisens framgångsrika arbete har förutom de
            finansiella medlen visat sig vara kunskap och insyn i problematiken.
            Utbildningar har fokuserat både på identifiering, spaningsarbete,
            samarbete med andra berörda aktörer och omhändertagande av offren.
            Polisen arbetar i dagsläget också över de nationella gränserna
            tillsammans med kollegor från de andra europeiska länderna genom
            exempelvis Europol. Enskilda organisationers arbete i kampen mot
            människohandeln återfinns såväl bland små som stora fristående
            organisationer, myndigheter, kvinnojourer, politiska och religiösa
            organisationer med flera Deras arbete är viktigt, deras kunskaper
            ovärderliga och deras drivkraft bygger ofta på ett genuint engagemang
            i frågan.
          </p>
          <head type="h3" xml:id="i-67wg8SU64F11WraGW6m8o6">
            Allmänhetens ansvar
          </head>
          <p xml:id="i-XeTr7qn2ht3cajjK64Bxat">
            Allmänheten har många gånger spelat en viktig roll när det gällt
            att uppmärksamma polisen på misstankar om brott. Att öka kunskapen
            om människohandel hos medborgarna har visat sig vara otroligt
            viktigt för att människor skall kunna hjälpa polis och myndigheter
            med värdefulla tips och vittnesmål. Ovanligt mycket spring av
            män i trapporna, nya inflyttade grannflickor som verkar rädda,
            misstänksamma och bevakade är bara några av de signalement som
            polisen behövt för att kunna starta ett spaningspådrag. Allmänheten
            har ett ansvar att hjälpa men framför allt har den en möjlighet.
            Precis som vid den senaste tidens uppmärksammade larm om ungdomsvåld,
            gatuvåld, misshandel och våldtäkter är det kanske viktigare än
            någonsin att visa civilkurage och hjälpa till om någon verkar
            fara illa.
          </p>
          <head type="h2" xml:id="i-2KbA31RVWLMoKzyQR1oYrV">
            Sexköpslagens påverkan på utvecklingen av människohandel för
            sexuella ändamål i Sverige
          </head>
          <head type="h3" xml:id="i-2LnvE3Ea75GLmf7BqmQ298">
            Sexköpslagens påverkan på Sverige som marknad för sexhandel
          </head>
          <p xml:id="i-XnQYLMb2E9fRtsudsschZK">
            Sexköpslagen, som till en början togs fram som en normgivande
            lag som skulle fastställa synen om att köp av en annan människas
            kropp var oacceptabelt, medförde markanta förändringar till den
            svenska prostitutionsmarknaden. Dessa förändringar påverkade sedan
            i sin tur, både direkt och indirekt, utvecklingen av människohandel
            för sexuella ändamål i Sverige. Till skillnad från många andra
            länder i Europa har Sverige undkommit den explosionsartade utvecklingen
            av prostitution och människohandel. Även om antalet uppskattade
            fall av människohandel verkar ha ökat de senaste fem åren, har
            ökningen varit liten i jämförelse med Sveriges grannländer och
            minimal jämfört med andra länder i EU. Sverige anses idag ha frångått
            att vara ett destinationsland för människohandlare till att ha
            blivit ett transitland på vägen till andra länder som Danmark,
            Norge, Tyskland eller Nederländerna där sexköp inte är förbjudet.
            Bara i Norge uppskattar man att mellan 600 och 800 nigerianska
            kvinnor och lika många från Bulgarien, Albanien, Ryssland och
            andra länder i Östeuropa befinner sig i gatuprostitution som en
            följd av den ökande människohandeln. Polisen i Oslo känner sig
            maktlös inför den explosionsartade utvecklingen och efterlyser
            en sexköpslag lik den svenska modellen. Varken i Norge, Danmark
            eller Finland är sexköp förbjudet. Precis som tidigare indikationer
            har visat, var sexköpslagens största konsekvens att gatuprostitutionen
            i det närmaste försvann efter 1999. Gatuprostitutionen återkom
            sedan efter några år men i en begränsad skala. Mycket tyder på
            att gatuprostitutionens försvinnande har varit positiv för människohandelns
            begränsning i Sverige då den har försvårat människohandlarnas
            möjligheter att placera kvinnor i prostitution och nå presumtiva
            kunder.
          </p>
          <head type="h3" xml:id="i-FNHQTL3jAgwCYaegDcXZR4">
            Sexköplagens påverkan på människohandlarnas arbetsmetoder
          </head>
          <p xml:id="i-SRjpH7i3K5q87rgNDddH4x">
            Människohandlare måste idag ha väletablerade kontaktnät och en
            genomtänkt organisation för att överhuvudtaget kunna bedriva sin
            verksamhet och tjäna pengar i Sverige. Då kvinnorna inte som i
            andra länder bara kan släppas av vid ett gathörn, behöver de ordna
            transportmöjligheter eller skaffa tillfälliga lägenheter där kvinnorna
            tvingas att ta emot kunder, ett problem i sig i de stora städerna.
            Allting måste dessutom ske med högsta diskretion, då många bland
            allmänheten är beredda att vittna för polisen vid misstankar om
            brott. För att verksamheten överhuvudtaget skall kunna vara lönsam
            krävs det dessutom att människohandlare når ut till presumtiva
            kunder och marknadsför kvinnorna. Detta sker främst via en Internetbaserad
            marknadsföring, vilket innebär att de måste skaffa en hemsida
            och därmed involvera flera i verksamheten, eller via mun till
            munmetoden. Internets ökade betydelse enbart på grund av sexköpslagen
            förringas dock med hänvisning till en liknande utveckling i andra
            länder som också har en mer synlig gatuprostitution. Polisen uppger
            också att marknadsföringen av kvinnorna via Internet ibland har
            underlättat deras arbete, då de precis som de presumtiva kunderna
            kan hitta flickorna via Internet och slipper patrullera för att
            hitta de prostituerade ute på gatorna. De senaste årens ökade
            uppmärksamhet kring människohandel samt den omfattande debatten
            kring straffåläggandet av sexköp, har enligt polis och tillfrågade
            myndigheter fungerat som en första upplysningsfaktor om varför
            dessa två fenomen skulle förhindras och bekämpas.
          </p>
          <head type="h3" xml:id="i-X178eX98nrR6XQputpCKv1">
            Sexköplagens påverkan på de prostituerade
          </head>
          <p xml:id="i-CxNzaqEquEj7XEN85MdoJK">
            Förändringar verkar också ha skett bland de prostituerade. I
            samband med sexköpslagens ikraftträdande och gatuprostitutionens
            försvinnande valde också många att frångå yrket. De svenska prostituerade
            som idag finns kvar anses endast utgöra en liten del av kvinnorna
            som säljer sex i Sverige. Polisen uppger också att den lucka som
            uppkom i samband med att många prostituerade valde att lämna yrket,
            fylldes upp med utländska flickor som skulle tillgodose de svenska
            männens efterfrågan. Att de flesta av dessa kvinnor inte hade
            kommit till Sverige för att på eget initiativ arbeta som prostituerade
            råder det ingen tvekan om. Med hänsyn till de organisatoriska
            krav som dessutom ställs på en sådan verksamhet finns det enligt
            experter all anledning att tro att människohandlare eller hallickar
            som utnyttjade kvinnors fattigdom och utsatthet för att locka
            dem till Sverige är inblandade. I samband med sexköpslagen skedde
            också en avstigmatisering av de prostituerade och fokus förflyttades
            från kvinnorna som säljer, till männen som köper sex. Många kvinnor
            säger sig därigenom ha fått en starkare ställning och ett förändrat
            förhållande till polisen då de inte längre har något att frukta.
            Detta har bland annat lett till att polisen fått oväntad hjälp
            från deras sida vid bekämpningen av människohandel och informerats
            om nytillkomna ligor eller minderåriga prostituerade, men också
            andra brott som exempelvis pedofili.
          </p>
          <head type="h3" xml:id="i-BkkJQoFCVAAMou2pnbx95C">
            Sexköplagens påverkan på allmänheten
          </head>
          <p xml:id="i-PvsdDYeS592LTjkVxcowNs">
            Sexköpslagen och mediers fokusering kring prostitution och människohandel
            har också bidragit till ett ökat allmänt medvetande bland allmänheten.
            Detta har visat sig vara behjälpligt vid kartläggningen av nya
            människohandelsfall, men också eftersom det påverkat toleransen
            mot sexköp i alla former. Allmänheten är idag uppmärksam och välinformerad
            och polisen medger att många av de tips som inkommer från allmänheten
            är otroligt värdefulla i bekämpningen av människohandel. Även
            polisens utbildningar kring ämnet har visat sig vara högst verksamma.
            Det framkommer att poliser som hade genomgått grundliga genomgångar
            av fenomenet hade lättare att förstå varför det var brottsbelagt
            och engagerade sig även mer i att aktivt bekämpa sexhandeln.
          </p>
          <head type="h3" xml:id="i-6186zVkkXGwewWKRMNmiTP">
            Sexköplagens påverkan på sexköparna
          </head>
          <p xml:id="i-GUEuxRAWGJ8oVirSk9GDc3">
            Den svenska kundkretsen anses också ha minskat och blivit mer
            försiktig sedan sexköpslagen trädde i kraft. Enligt en europeisk
            undersökning köper en av tio svenska män sex någon gång, jämfört
            med fyra av tio män i Frankrike och åtta av tio män i Spanien.
            Många av sällanköpskunderna har försvunnit sedan sexköp inte längre
            kan vara en impulsartad händelse på väg hem från jobbet. Det faktum
            att det idag krävs ett aktivt uppsökande av de prostituerade på
            Internet, en noggrann planering i förväg och att man dessutom
            riskerar att bli upptäckt och åka fast har medfört att många avstår.
            Samtidigt bestyrker experter att majoriteten av de svenska män
            som köper sex gör det utomlands, på semester eller affärsresor,
            långt bort ifrån deras inrutade, hederliga familjeliv. Sammanfattningsvis
            kan man säga att Sverige anses ha blivit en svårare och mindre
            lönsam marknad för människohandel sedan sexköpslagens införande.
            En av de huvudsakliga anledningarna är enligt många att lönsamheten
            för en sådan verksamhet i Sverige är relativt begränsad och att
            det anses vara rätt svårt att få ett starkt fäste och utöka verksamheten
            här. Den svenska marknaden är i jämförelse med andra länder relativt
            liten och samhället både uppmärksamt och negativt inställt till
            lägenhetsbordeller och prostitution och drar sig inte för att
            informera polisen vid misstanke om brott.
          </p>
          <head type="h2" xml:id="i-NpTwa1PwKt84AK3JJr81hQ">
            Lagföring, skydd, uppehållstillstånd, återvändning
          </head>
          <p xml:id="i-PAsYmkSbu8yU2FdqE1X4yX">
            Många av de brister som den svenska människohandelslagen uppvisar
            blir först påtagliga när de som gjort sig skyldiga till människohandel
            skall lagföras. Efter en ofta lång spaningstid ingriper polisen
            mot misstänkta platser där verksamheten har bedrivits och hoppas
            med hjälp av den insamlade bevisningen samt olika vittnesmål kunna
            sammanställa ett tillräckligt starkt fall för att fälla människohandlarna.
            Många poliser vittnar om att de mår extremt dåligt av att se att
            flickor utnyttjas under de ibland månadslånga spaningstiderna
            som krävs för att samla tillräckligt med bevis. Problemet är att
            lagen idag, precis som ett pussel, består av många tolkbara och
            svårsamlade beviskrav som tar sig uttryck i formuleringar som
            otillbörliga medel eller utsatt belägenhet som dock alla måste
            finnas på plats för att domaren skall kunna döma för människohandel
            för sexuella ändamål. Utifrån begreppen är det väldigt svårt att
            veta vilka bevis som skulle kunna styrka att exempelvis en utsatt
            belägenhet förekommit, vilket medfört att polis och åklagare ibland
            har behövt åka till kvinnornas hemland för att hitta belägg för
            ett sådant påstående. Precis som med andra sexualbrott förekommer
            det också att domare inte har tillräckliga kunskaper eller erfarenhet
            av människohandelsfall och utnyttjar därför endast den lägre delen
            av straffskalan eller dömer för det ringare straffet koppleri.
            Det sistnämnda är dock mycket problematiskt eftersom koppleri
            är ett brott mot staten, vilket innebär att människohandelsoffren
            inte har rätt till skadestånd eller målsägarbiträde samt att straffsatserna
            är lägre än vid människohandelsbrott. I väntan på rättegång finns
            det väldigt lite hjälp att tillgå för offren av människohandlarna.
            De ofta traumatiska upplevelserna samt de psykiska och fysiska
            trauman som de bär med sig gör att de många gånger är fyllda av
            skam, rädda, sköra, depressiva, självmordsbenägna och i högsta
            grad i behov av hjälp från läkare, psykologer eller socialarbetare.
            Denna hjälp finns dock väldigt sällan att få då det inte finns
            behandlingshem som är specialiserade på offer av människohandel.
            Istället placeras kvinnorna i tillfälliga boenden i väntan på
            rättegång. Enligt lagen har de rätt till uppehållstillstånd i
            30 dagar för att bestämma sig om de vill avge vittnesmål i rättegången
            mot människohandlarna och sedan minst sex månaders uppehållstillstånd
            i väntan på och under rättegångstiden. Inte heller under den tiden
            finns det gemensamma åtgärder på plats hur man på bästa sätt hjälper
            kvinnorna att bearbeta det de varit med om eller hur man får dem
            att börja ett nytt liv. Om de väljer att åka tillbaka till hemländerna,
            vilket majoriteten väljer att göra, finns det i dagsläget väldigt
            lite som kan garantera tryggare levnadsförhållanden än dem de
            en gång lämnade bakom sig. Stigmatisering, social utslagning,
            förföljelse och fattigdom visar sig vara vardagen de återvänder
            till.
          </p>
          <head type="h2" xml:id="i-Q82RFCMnkVdvCSE8VQ5bvS">
            Förslag på åtgärder
          </head>
          <p xml:id="i-33QfCXQwsTgTRmshRr1Z8Y">
            Även om Sverige skonats från den explosionsartade utvecklingen
            av människohandel och prostitution som drabbat många andra länder
            finns det även här fortfarande problem och brister när det gäller
            exempelvis människohandelslagens utformning, omhändertagandet
            av offren, samarbetet mellan olika aktörer samt avsaknaden av
            vissa konkreta preventiva åtgärder för att störa och minska möjligheten
            för människohandlare att etablera sig här. Med anledning av tidigare
            lägesbeskrivningar gällande arbetet mot människohandel i Sverige
            föreslås nedstående åtgärdsförslag:
          </p>
          <head type="h3" xml:id="i-FKzy4yR4rYpjk3Bw7YFmZS">
            Se över människohandelslagen
          </head>
          <list style="ol">
            <item xml:id="i-2z8rH3JxsjYEq7v2KdAyXJ">
              Tydliggör lagstiftningen mot människohandel speciellt gällande
              bevisbördan.
            </item>
          </list>
          <p xml:id="i-6XPriAWJBHfUoEnvNdJbqu">
            I dagsläget innehåller lagen många tolkbara uttryck gällande
            både lägesbeskrivningen bevisbördan som gör att lagen många gånger
            inte tolkas och tillämpas som den skall. Ta bort och ersätt otydliga
            begrepp som exempelvis utsatt belägenhet och otillbörliga medel
            med mer adekvata och begripliga begrepp så att det inte blir svårt
            att bevisa det som menas med begreppen.
          </p>
          <list style="ol">
            <item xml:id="i-QDQUepckXMh7MeuXkZ4AzK">
              Strängare straff för människohandel.
            </item>
          </list>
          <p xml:id="i-UecEfmdXwaqi5fgtFRbVeJ">
            Eftersom människohandel för sexuella ändamål på många sätt kan
            jämföras med handeln med vapen och droger borde också straffsatserna
            ligga i paritet med dessa brott.
          </p>
          <list style="ol">
            <item xml:id="i-KK7FiAKMi4e427JoctqEg8">
              Dessutom bör Sverige driva på så att människohandelsbrottet straffas
              likvärdigt i alla länder för att undvika att de kriminella nätverken
              utnyttjar eventuella luckor i lagstiftningen.
            </item>
            <item xml:id="i-UE1c2xDa4zyDqRPYacioqg">
              Mer utbildningar för domare, åklagare och poliser.
            </item>
          </list>
          <p xml:id="i-D1sDMpcgVxqdoZaj6XzXW7">
            Bristande kunskaper om människohandel hos poliser, åklagare samt
            domarkåren har lett till att många inte förstår brottets allvar
            och dömer ut väldigt låga straff eller väljer att rubricera brottet
            som det ringare koppleri.
          </p>
          <head type="h3" xml:id="i-Sp1HMJ4ePNzDudyPbzKU2B">
            Ökade resurser till polisen
          </head>
          <list style="ol">
            <item xml:id="i-F2HUzcysU7Qca4tRaWasW9">
              Öronmärk pengar till polisen för att bekämpa människohandel och
              begär återrapporteringskrav.
            </item>
          </list>
          <p xml:id="i-TWWCbmadPEhbQXPq9Hf5Vc">
            Då människohandelsfall är rena spaningsbrott och därmed väldigt
            kostsamma har man tydligt kunnat se att man i brist på medel hellre
            inriktar polisverksamheten på andra typer av brott som misshandel,
            mord eller droghandel. Med öronmärkta pengar under perioden 20042006
            var polisen tvungen att aktivt jobba med människohandel, vilket
            resulterade i att många fall löstes under den perioden. Det är
            bra om vi fortsättningsvis har specialdesignerade medel till polisen,
          </p>
          <head type="h3" xml:id="i-Mkpfr6xty89vNESUdGpetJ">
            Förstör marknadsplatser för sexhandel
          </head>
          <list style="ol">
            <item xml:id="i-ML4P43v5V8G9xXUgsc8vVW">
              Förstör marknadsplatser för reklam av prostituerade genom att
              exempelvis införa ett filter, likt det som används vid barnporrssurfning
              eller stäng ner webbsidor som tillåter kontaktannonser av kvinnor
              som säljer sex.
            </item>
          </list>
          <p xml:id="i-SpBiTHCAY4Ajcq7h3SBT6z">
            Tekniken för att införa ett filter som vid Internetsökningar
            för barnporr omöjliggör tillgången till sådana sidor för användaren,
            skulle kunna användas för att begränsa möjligheten att via Internet
            söka efter kvinnor som säljer sex.
          </p>
          <list style="ol">
            <item xml:id="i-86gr7CWk4kGTHyau2iMsEc">
              Stäng av välkända prostitutionsgator nattetid.
            </item>
          </list>
          <p xml:id="i-LTvrSzvq3vynRW7i264RK2">
            I alla större svenska städer finns det gator, som Malmskillnadsgatan
            i Stockholm eller Rosenlundsgatan i Göteborg, som är ökända för
            möjligheten att där hitta personer som säljer sex. Genom att stänga
            av dessa gator för biltrafik nattetid skulle man försvåra åtkomsten
            för sökande sexköpare och dessutom ta bort en redan allmänt känd
            handelsplats för sexuella tjänster i Sverige. Detta är att störa
            marknaden.
          </p>
          <list style="ol">
            <item xml:id="i-DbmgeeMwh9kFvA6BB8UdPJ">
              Förbjud reklam av sexuella tjänster.
            </item>
          </list>
          <p xml:id="i-3vN7dH2SryUjzKYLKBCQjF">
            Sexklubbar i de svenska städerna annonserar ofta sin verksamhet
            via stora reklamskyltar som sätts upp på kringdrivande bilar.
            Reklambilderna på de utmanande, lättklädda flickorna är kränkande
            och porträtterar en kvinnosyn som Sverige inte kan ställa sig
            bakom. Verksamheten i sexklubbarna har dessutom många gånger kopplats
            till annan kriminell verksamhet såsom sexköp och koppleri, i sin
            tur en utmärkt grogrund för människohandel för sexuella ändamål.
            Därför bör reklam för sexuella tjänster förbjudas.
          </p>
          <list style="ol">
            <item xml:id="i-RWGTj8fcC9fqQcaQ18XRpw">
              Utöka ägaransvaret och lagför hotellägare och lägenhetsförmedlare
              som anses ha främjat prostitution/människohandel genom upplåtandet
              av lägenheter/hotellrum. Stäng ner hotell som har gjort sig skyldiga
              till medhjälp vid upprepade tillfällen.
            </item>
          </list>
          <p xml:id="i-R1yRVf4nnoGPqMYkQraEGW">
            Polisens långa spaningsinsatser resulterar många gånger i att
            tillräckligt bevismaterial kan samlas för att kunna styrka att
            hotellägare och bostadsinnehavare vetat/haft misstankar om att
            deras hotellrum och lägenheter använts för att bedriva prostitutionsverksamhet.
            Enligt kopplerilagen kan dessa personer lagföras då de anses ha
            främjat försäljningen av sexuella tjänster, vilket dock inte sker
            i någon större utsträckning.
          </p>
          <list style="ol">
            <item xml:id="i-EYNLfBYF6KhP8DTe7NzvB">
              Det krävs ett utökat ägaransvar för hotell/bostadsägare som tydliggör
              skyldigheten att rapportera misstänkt prostitutionsverksamhet
              eller koppleri för polisen eller på annat sätt förhindra en sådan
              verksamhet samt en större lagföringsfrekvens av dem som undanlåter
              att ta sig an detta ansvar.
            </item>
          </list>
          <head type="h3" xml:id="i-CDbVdrSg8YMW4iqmJr5Aqt">
            Människohandlare
          </head>
          <list style="ol">
            <item xml:id="i-JohHUwqjQgcua3hjoNiYxw">
              Skadestånd alternativt töm människohandlarnas konton.
            </item>
          </list>
          <p xml:id="i-2EiUAiMbgEuyK8vHN7o9pe">
            Människohandlarnas främsta yrkesincitament, pengarna, skulle
            kunna tas ifrån dem när de befinns skyldiga för människohandel
            och en del av pengarna användas som skadestånd till offren.
          </p>
          <head type="h3" xml:id="i-1fhavoqGynVvGCCtaxEUz">
            Skydda offren
          </head>
          <list style="ol">
            <item xml:id="i-Lw3e1tppS7UfcrxKNkxkaJ">
              Stärk skyddet för offren.
            </item>
            <item xml:id="i-QvksWkVwVRWgW3HzwdQZyr">
              Upprätta behandlingshem och möjliggör kontakt med en utbildad
              kurator.
            </item>
            <item xml:id="i-Ct1rCeYQm1T5EYbo73ezj5">
              Förbättra återvändarrutinerna för kvinnorna (säkra miljöer i
              hemlandet).
            </item>
          </list>
          <p xml:id="i-Uk79PVJuNsCe3AGKsQjg5L">
            Idag finns det väldigt lite hjälp att tillgå för de kvinnor som
            varit offer för människohandel. Deras möjlighet till skydd, vård
            och rehabilitering måste förbättras, både under den tiden de befinner
            sig i Sverige och när de väljer att återvända till sina hemländer,
            som en preventiv åtgärd.
          </p>
          <list style="ol">
            <item xml:id="i-49C8ZKwEgsz1jj7NHFar8c">
              Möjliggör permanent uppehållstillstånd för människohandelsoffren
              med hänvisning till brottet de utsatts för.
            </item>
          </list>
          <p xml:id="i-HuTg91AqrQKwwG57U3gwTj">
            Offer för människohandel kan i dagsläget ansöka om permanent
            uppehållstillstånd efter att det tillfälliga uppehållstillståndet
            i samband med rättegången upphört. I ansökan görs dock inga hänvisningar
            till att kvinnorna varit utsatta för människohandel, vilket är
            olyckligt både från offrets synpunkt och från svensk ansvarssynpunkt.
            Att ha varit utsatt för människohandel och haft svenska män som
            sexkunder kräver mer av systemet än att man behandlas som vilken
            asylsökande som helst.
          </p>
          <head type="h3" xml:id="i-Bc6WjVFRSWfyxapU4hcrng">
            Sexköpare
          </head>
          <list style="ol">
            <item xml:id="i-QgqjUDgK9R3LJUCQHLyANZ">
              Strängare straff för sexköparna (idag lika låga som för snatteri)
              så att man kan anhålla köparna.
            </item>
          </list>
          <p xml:id="i-8Swy1GaQJPzLPmoRJrF2zJ">
            De låga straffen på böter eller max sex månaders fängelse, som
            tillämpas då man döms för sexköp, möjliggör inte för polisen att
            anhålla sexkunderna. För detta krävs ett lagstadgat straff på
            minst ett år. Möjligheten att kunna anhålla sexkunderna skulle
            bland annat innebära att man kan ta reda på mycket mer information
            om människohandelsverksamheten som offren är omedvetna om (till
            exempel kontaktpersoner, pengar etcetera)
          </p>
          <head type="h3" xml:id="i-QrvK7tYTWHhFQWTzdV9ocj">
            Ökat samarbete
          </head>
          <list style="ol">
            <item xml:id="i-F29gLBqDqvgMqe2uZGiJMR">
              Stärk samarbetet mellan olika myndigheter och aktörer som jobbar
              med människohandeln.
            </item>
            <item xml:id="i-HQS3A8ECaUkGbDsX8QhgQK">
              Stöd fristående organisationer som jobbar mot människohandel
              i ursprungsländerna.
            </item>
            <item xml:id="i-3HiKXcHiLpqkDWrdkK4p4f">
              Verka för en ökad kunskap om sexköpslagens inverkan på människohandel
              i EU.
            </item>
            <item xml:id="i-5abfGNmtVXH3mxMCnzjjNf">
              Öka kunskaperna om andra typer av människohandel än de för sexuella
              ändamål.
            </item>
          </list>
          <p xml:id="i-EGx3sYfrHKa5in3eP9MSfP">
            Ett ökat samarbete mellan olika aktörer som jobbar med människohandel
            ökar inte bara kunskapen om brottets utformning, människohandlarnas
            metoder och offrens tillstånd utan möjliggör också att människohandelsfall
            utreds snabbare och offrens lidande kan minskas. Då brottet är
            transnationellt i sin karaktär är det dessutom viktigt att vi
            samarbetar över ländernas gränser, inom EU och internationellt
            och delar med oss av den kunskap och de metoder vi framgångsrikt
            tillämpar i Sverige och samtidigt är lyhörda för att lära oss
            mer av andras förslag. Vidare är det betydelsefullt att man ökar
            medvetandet gällande andra typer av människohandel än den för
            sexuella ändamål, något som blivit ett stort problem i andra länder
            och som vi även i Sverige börjar se allt mer av.
          </p>
        </div>
        <div type="motSignatures">
          <list>
            <item xml:id="i-E3uWCzNdjD2ZR62WjKFTDE">
              Désirée Pethrus Engström (kd)
            </item>
          </list>
        </div>
      </div>
    </body>
  </text>
</TEI>
