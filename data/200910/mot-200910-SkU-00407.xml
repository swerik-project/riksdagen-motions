<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200910-SkU-00407">
  <teiHeader>
    <fileDesc>
      <titleStmt>
        <title>Nationell handlingsplan mot skattefusk, svartarbete och social dumpning</title>
        <author corresp="i-HpwkrkkrFd1MRPixHrr8q1">av Lars Ohly m.fl. (v)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>Nationell handlingsplan mot skattefusk, svartarbete och social dumpning</title>
          <idno type="rdwebb">GX02Sk407</idno>
          <rs type="number">Sk407</rs>
          <orgName type="comitteeAbbreviation">SkU</orgName>
          <ref type="dokument_url_text">http://data.riksdagen.se/dokument/GX02Sk407/text</ref>
          <ref type="dokument_url_html">http://data.riksdagen.se/dokument/GX02Sk407</ref>
          <ref type="dokumentstatus_url_xml">http://data.riksdagen.se/dokumentstatus/GX02Sk407</ref>
          <ref type="doc">http://data.riksdagen.se/fil/156926AD-9694-4F31-9BA3-A72F60440EFD</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-HpwkrkkrFd1MRPixHrr8q1</idno>
            <name>Lars Ohly</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-JxxHuvwXWsJTZYTnBZLHj</idno>
            <name>Marianne Berg</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-CNBy5dFgNNyEozHVpAj93c</idno>
            <name>Jacob Johnson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="man">
            <idno>i-K3yJ7rruozYUK99nj91ffc</idno>
            <name>Hans Linde</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-WTCYyz27itjvuvffL1vZLi</idno>
            <name>Elina Linna</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-6MWLY5JdykMGLLUo96skfp</idno>
            <name>Lena Olsson</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-2aZQBvMx8o6ihusfvExbt8</idno>
            <name>Alice Åström</name>
            <state type="partyAffiliation" ref="Q110837">
              <desc>V</desc>
            </state>
          </person>
          <person gender="woman">
            <idno>i-RnWtNUQCpycyMXbuRLTXcR</idno>
            <name>Josefin Brink</name>
            <state type="partyAffiliation" ref="Q110837">
              <desc>V</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-17XLw44PADARfAxJNssXRN" type="signed"/>
        <correspContext corresp="i-17XLw44PADARfAxJNssXRN">
          <note type="signatory" corresp="i-HpwkrkkrFd1MRPixHrr8q1"/>
          <note type="signatory" corresp="i-JxxHuvwXWsJTZYTnBZLHj"/>
          <note type="signatory" corresp="i-CNBy5dFgNNyEozHVpAj93c"/>
          <note type="signatory" corresp="i-K3yJ7rruozYUK99nj91ffc"/>
          <note type="signatory" corresp="i-WTCYyz27itjvuvffL1vZLi"/>
          <note type="signatory" corresp="i-6MWLY5JdykMGLLUo96skfp"/>
          <note type="signatory" corresp="i-2aZQBvMx8o6ihusfvExbt8"/>
          <note type="signatory" corresp="i-RnWtNUQCpycyMXbuRLTXcR"/>
        </correspContext>
        <correspAction xml:id="i-GKeLwf6k8NuTBQePT49fJ7" type="numbering">
          <date when="2009-10-06"/>
        </correspAction>
        <correspAction xml:id="i-DAoNNVEUk8Km5XvKj5pfTm" type="submission">
          <date when="2009-10-05"/>
        </correspAction>
        <correspAction xml:id="i-ViL2YLEPKWdZ1STEquTUcj" type="transfer">
          <date when="2009-10-04"/>
        </correspAction>
        <correspAction xml:id="i-Ru7yve4dWAegfsL59j3HoJ" type="assigned"/>
        <correspContext corresp="i-Ru7yve4dWAegfsL59j3HoJ">
          <ref type="assignedTo">Skatteutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#parti"/>
        <catRef scheme="#motionType" target="#fristående"/>
      </textClass>
    </profileDesc>
  </teiHeader>
  <text>
    <body>
      <div xml:id="i-Gj41EAvheSkUrijFQXKJfN" type="motBody">
        <div xml:id="i-KX4Jtr8zHbTFeminYeuUpB" type="TOC">
          <head xml:id="i-81gVrLv11nXUoDHiNLNLcv">
            1 Innehållsförteckning
          </head>
          <list xml:id="i-Y78jxP3niFp6Jo4b31cRke">
            <item xml:id="i-6dHUCz76RgCvJkCUs6pxCZ">
              2 Förslag till riksdagsbeslut 2
            </item>
            <item xml:id="i-LsmAHdu75fwi4JZRpnifDL">
              3 Bakgrund 3
            </item>
            <item xml:id="i-5MC4yTRcieoZ8n2Vaw4xRf">
              4 Trepartssamverkan för sjysta villkor 4
            </item>
            <item xml:id="i-4CPDtzw7JjijgfcemWnT4Y">
              5 Rätt att kräva svenska kollektivavtal av utländska företag
              5
            </item>
            <item xml:id="i-CMVHaBkGircZqQxGKokbfy">
              6 Kollektivavtal vid offentlig upphandling och ratifikation av
              ILO 94 6
            </item>
            <item xml:id="i-JBPpAKLei4YG2Rr8ghC54V">
              6.1 ILO:s konvention 94 7
            </item>
            <item xml:id="i-CHtyBgWA3U8MG6fqtYoNru">
              7 EG-rättens förhållande till ILO-konventioner 7
            </item>
            <item xml:id="i-6S1QRCvtrPSfrg5AngvKK1">
              8 Skärp huvudentreprenörers ansvar 8
            </item>
            <item xml:id="i-4SrWosqZUJPcvJ4Y7B4arR">
              9 Stärkta rättigheter på arbetsmarknaden för papperslösa 10
            </item>
            <item xml:id="i-8pBcamkRZvsQMHrrVVetSG">
              10 Rödgrönt program mot skattefusk 11
            </item>
            <item xml:id="i-LN63w7hXr7iPhYfMekg8X1">
              10.1 Skatteparadis och skatteflykt 11
            </item>
            <item xml:id="i-UastvqwQ1MRppuJYkDpB6c">
              10.2 Bekämpa penningtvätt 12
            </item>
            <item xml:id="i-8kzBZkHp3hr1RxjvL2RyUF">
              10.3 Fullständigare informationsutbyte inom EU och Europa 12
            </item>
            <item xml:id="i-T1dxXw7ZKWytzUhckGM3Sc">
              10.4 Bekämpa momsfusket 12
            </item>
            <item xml:id="i-Hccjb28SCcWtkq4zSCJvjp">
              10.5 Personalliggare och oannonserade kontrollbesök 12
            </item>
            <item xml:id="i-4scJtfwC9GYxLn86qwq7qb">
              10.6 Individuell skatteinbetalning 13
            </item>
            <item xml:id="i-RY36kiN7rNDUrjLrzhnrdq">
              10.7 Se över möjligheterna till ett entreprenadavdrag 13
            </item>
            <item xml:id="i-UAVfuUjFTmGZdD2uL2tGDu">
              10.8 Prövning och återkallande av F-skattsedel 13
            </item>
            <item xml:id="i-LVqwHsDwmcREHk3NYzdc8a">
              10.9 Redovisningscentraler för taxibranschen 13
            </item>
            <item xml:id="i-PUrbqTtPQvDfvKTC8Ki3jU">
              10.10 Gör det lättare att utbyta information om brottsmisstänkta
              14
            </item>
          </list>
        </div>
        <div xml:id="i-8ebNay85wyPWxWwLspZxYe" type="motProposal" subtype="förslag">
          <head xml:id="i-6fp3ZfGB7dxb1DF5tPyTHK">
            2 Förslag till riksdagsbeslut
          </head>
          <list xml:id="i-yHMye5vd9tKUADeTu9AVW" style="ol">
            <item xml:id="i-M4aNZdDoamjJeVnpFnV1at">
              Riksdagen tillkännager för regeringen som sin mening vad som
              anförs i motionen om att regeringen bör återkomma med förslag
              till en nationell handlingsplan mot skattefusk, svartarbete och
              social dumpning.
            </item>
            <item xml:id="i-AHrhwtdzQHxfLoxrxFxD1p">
              Riksdagen tillkännager för regeringen som sin mening vad som
              anförs i motionen om att tillsätta ett trepartsråd mot skattefusk
              och social dumpning.
            </item>
            <item xml:id="i-3eejmwu4jz1CDmEcAYeGgG">
              Riksdagen tillkännager för regeringen som sin mening vad som
              anförs i motionen om att garantera fackliga rättigheter i EU:s
              fördrag. 1
            </item>
            <item xml:id="i-HdivD9NkDMe4qkLiNuWgBN">
              Riksdagen begär att regeringen återkommer med ett lagförslag
              som innebär att kollektivavtal kan och ska krävas vid offentlig
              upphandling i enlighet med vad som anförs i motionen. 2
            </item>
            <item xml:id="i-HWPzirtRj89MPRTK3thB36">
              Riksdagen tillkännager för regeringen som sin mening vad som
              anförs i motionen om att ratificera ILO:s konvention nr 94. 3
            </item>
            <item xml:id="i-7P4reBfUiQBXksEEeLcicx">
              Riksdagens tillkännager för regeringen som sin mening vad som
              anförs i motionen om att regeringen i den fortsatta hanteringen
              av Lissabonfördraget och åtgärder med anledning av Lavaldomen
              säkerställer att åtgärderna inte kommer i konflikt med Sveriges
              åtaganden enligt ILO:s konventioner. 3
            </item>
            <item xml:id="i-TQMGKUz629wmgDf5g5fNBk">
              Riksdagen tillkännager för regeringen som sin mening vad som
              anförs i motionen om att utreda möjligheten att göra huvudentreprenörer
              ansvariga för underentreprenörers inbetalning av skatter och arbetsgivaravgifter.
            </item>
            <item xml:id="i-M8CNE8hE3NMYMGDA6AbRRK">
              Riksdagen tillkännager för regeringen som sin mening vad som
              anförs i motionen om att tillsätta en utredning om arbetsgivaransvaret
              på en alltmer fragmentiserad arbetsmarknad. 3
            </item>
            <item xml:id="i-3rzjTrFUAFWNnW6bAh8URb">
              Riksdagen begär att regeringen återkommer med förslag om att
              avskaffa straffet för den som arbetar utan arbetstillstånd. 4
            </item>
          </list>
          <p xml:id="i-SsscmkfcYUjBNroDGUZyrq">
            1 Yrkande 3 hänvisat till UU.
          </p>
          <p xml:id="i-GEHZNrc7Xy1EJSzXApKSMX">
            2 Yrkande 4 hänvisat till FiU.
          </p>
          <p xml:id="i-X8A9FwQ6B1gc7P1YvTtAoa">
            3 Yrkandena 5, 6 och 8 hänvisade till AU.
          </p>
          <p xml:id="i-8dACLTuamjezKocML8UkzV">
            4 Yrkande 9 hänvisat till SfU.
          </p>
        </div>
        <div xml:id="i-2oa2SHPNB69MVY5gxRFvKC" type="motContent">
          <head xml:id="i-7SZ2W2DJNakSNUDdRSvkoz" type="h1">
            3 Bakgrund
          </head>
          <p xml:id="i-B3rXE21atwJzxoswcv1on9">
            Skatteverket uppskattar att staten går miste om drygt 130 miljarder
            kronor i skatteintäkter per år, det mesta på grund av medvetet
            fusk. Detta s.k. skattefel motsvarar fem procent av hela Sveriges
            BNP, eller vad regeringen under 2008 lagt på hela rättsväsendet,
            utbildningspolitiken och arbetsmarknadspolitiken tillsammans.
          </p>
          <p xml:id="i-S9B4vT8BTo9dxPDD9RdXsb">
            Moms och inkomstskatt på näringsverksamhet är de största posterna
            och svartarbete står för den största andelen utebliven skatt med
            ca 66 miljarder kronor per år. Mest utbrett är fusket inom uthyrnings-
            och företagsservicefirmor, parti- och detaljhandel, byggindustri,
            jordbruk, tillverkningsindustri samt restauranger och barer. Dessa
            sex branscher står för närmare 69 procent av de ej inbetalda skatterna.
          </p>
          <p xml:id="i-BNEAqt1UXDtffbUf4sicbz">
            Men svartarbete och skattefusk är mer än ett ekonomiskt problem
            för staten. Oseriösa företagare som struntar i att betala skatt
            snedvrider också konkurrensen och gör det svårare för dem som
            vill göra rätt för sig. Skattefiffel och svartjobb sätter också
            det arbetsrättsliga skyddet i lagar och avtal ur spel och skapar
            otrygga och farliga arbetsplatser. Utvecklingen i näringslivet
            mot alltmer slimmade organisationer där allt utom kärnverksamheten
            köps in av externa underleverantörer och ökningen av personaluthyrningsföretag
            gör det allt svårare för både fackförbund och myndigheter att
            överblicka att lagar och regler efterlevs i alla led. Det problemet
            är särskilt stort i byggbranschen där långa kedjor av underentreprenörer,
            inte sällan från olika länder, är vanliga.
          </p>
          <p xml:id="i-5zC4pzch5hhjHQNCMMEM7C">
            Den ökade rörligheten över gränserna både inom EU och från andra
            delar av världen har också orsakat nya problem med fusk och exploatering
            av arbetare. Det finns företag som satt i system att anställa
            gästarbetare som saknar kunskaper om sina rättigheter och som
            därmed kan pressas att gå med på arbetsvillkor långt under gällande
            lagar och avtal i Sverige. Andra företag har specialiserat sig
            på att anlita utländska arbetare som förses med F-skattsedlar,
            trots att det är uppenbart att de i praktiken är anställda. Särskilt
            cyniskt är utnyttjandet av s.k. papperslösa, gömda flyktingar
            eller migranter utan arbetstillstånd vars totala rättslöshet ger
            arbetsgivare fritt spelrum att erbjuda usla arbetsvillkor och
            löner som är helt omöjliga att leva av.
          </p>
          <p xml:id="i-5JvZw2CeiTEd8C9SNzCZaa">
            Rättsutvecklingen i EU utgör ett allvarligt och akut hot mot
            den svenska kollektivavtalsmodellen. Efter EG-domstolens utslag
            i det s.k. Vaxholmsmålet, och senare Rüffert- och Luxemburgmålen
            är det osäkert om det är tillåtet enligt EG-rätten för vare sig
            fackförbund eller offentliga upphandlare att kräva svenska kollektivavtal
            av utländska företag som verkar i Sverige. Möjligheterna att bekämpa
            social dumpning har därmed kraftigt försämrats av EG-domstolen.
          </p>
          <p xml:id="i-4ptjL8ADgdzJbd995iSP8J">
            Skattefusk, svartjobb och social dumpning utgör allvarliga hot
            mot välfärden, den svenska arbetsmarknadsmodellen och mot tryggheten
            både för enskilda och för samhället som helhet. Det är därför
            hög tid att ta ett helhetsgrepp på de här problemen. Det kräver
            samlade insatser av många olika aktörer. Vad som krävs är en nationell
            handlingsplan mot skattefusk, svartarbete och social dumpning.
            Vänsterpartiet presenterar i denna motion ett förslag till en
            sådan nationell handlingsplan.
          </p>
          <p xml:id="i-5cndoZhoDqL7Td1k8Q8We8">
            Mot bakgrund av det som anförs bör regeringen återkomma med förslag
            på en nationell handlingsplan mot skattefusk, svartarbete och
            social dumpning i enlighet med vad som anförs i motionen. Detta
            bör riksdagen som sin mening ge regeringen till känna.
          </p>
          <head xml:id="i-4w9MwXg4LU4e2fvHyruM9A" type="h1">
            4 Trepartssamverkan för sjysta villkor
          </head>
          <p xml:id="i-KsXnYipvL79g9E4sUsZbwD">
            För att bekämpa skattefusk och social dumpning i arbetslivet
            krävs enkla och begripliga regler, effektiva kontroller av att
            reglerna följs och kännbara sanktioner. För att alla delar ska
            fungera effektivt krävs samverkan och informationsutbyte mellan
            beslutsfattare, myndigheter och arbetsmarknadens parter. Kollektivavtalsmodellen
            utgör i sig en garant för konkurrens på lika villkor och ett skydd
            mot fusk och utnyttjande. Fack och arbetsgivarorganisationer spelar
            därmed per definition en viktig roll i kampen mot ekonomisk brottslighet
            kopplad till arbetslivet. Det finns också exempel på partssamverkan
            som särskilt tar sikte på att bekämpa skattefusk och svartjobb.
            Branschorganisationen Byggbranschen i samverkan bedriver sedan
            ett antal år ett systematiskt arbete mot skattefusk och oegentligheter
            i byggsektorn. Bland annat har man tagit initiativ till projektet
            ID 06 som innebär obligatorisk ID-kontroll på byggarbetsplatser.
          </p>
          <p xml:id="i-E7rgwWT8RCzHn3apncwRL3">
            Det finns också exempel på lagstiftning och myndighetsinsatser
            som visat sig framgångsrika. Efter en försöksperiod blev det den
            1 januari 2007 lag på att restauranger och frisörer måste föra
            personalliggare. Skatteverket har också getts möjlighet att genomföra
            oanmälda kontroller i de aktuella branscherna, där en kontroll
            av liggaren mot de personer som finns på arbetsplatsen snabbt
            avslöjar om det finns anställda som det inte betalas skatt för.
            Skatteintäkterna från de berörda branscherna har ökat väsentligt
            sedan det infördes. Ett av Ekobrottsmyndighetens prioriterade
            områden är bekämpningen av ekonomisk brottslighet i den svarta
            sektorn. Myndigheten arbetar också förebyggande och besitter stora
            kunskaper om utvecklingen av ekonomisk brottslighet i den svarta
            sektorn.
          </p>
          <p xml:id="i-hjdm2JXmLook1PFv7VDhf">
            Parterna och de aktuella myndigheterna spelar olika men kompletterande
            roller i kampen mot den svarta sektorns utbredning. Även om parterna
            inte ska åläggas myndighetsuppdrag ligger det i deras intresse
            att det arbete de bedriver av eget intresse fungerar och harmonierar
            med det arbete myndigheterna utför. På motsvarande sätt bör såväl
            Skatteverket som Ekobrottsmyndigheten ha intresse av att utbyta
            kunskaper och information med parterna för att förbättra och utveckla
            sin verksamhet.
          </p>
          <p xml:id="i-DAE2mgg4YQLhbCL9fCzSDA">
            Som ett led i en intensifierad bekämpning av svartjobb, skattefusk
            och social dumpning bör regeringen därför ta initiativ till att
            samla företrädare för fackliga organisationer, arbetsgivarorganisationer
            och Skatteverket och Ekobrottsmyndigheten i ett nationellt trepartsråd.
            Rådet ska fungera som en arena för utbyte av erfarenheter i olika
            branscher, för att utveckla effektiva kontrollmetoder, omvärldsanalys
            och effektiv informationsspridning. Detta bör riksdagen som sin
            mening ge regeringen till känna.
          </p>
          <head xml:id="i-VnoMgJgd1NQwgsxBbQT1kT" type="h1">
            5 Rätt att kräva svenska kollektivavtal av utländska företag
          </head>
          <p xml:id="i-Aj1T2W1WWb2z5fQy9uNDFz">
            Kollektivavtalen är den viktigaste garanten för sund konkurrens
            och rimliga löner och arbetsvillkor. Där kollektivavtal finns
            är det också betydligt svårare att undanhålla skatter och arbetsgivaravgifter.
            Efter EG-domstolens utslag i det s.k. Lavalmålet, och senare i
            Rüffert- och Luxemburgmålen är det inte längre tillåtet enligt
            EG-rätten att kräva samma kollektivavtal av utländska företag
            som verkar i Sverige som för svenska.
          </p>
          <p xml:id="i-F5UqFWqMiD7o2yMhiZJFd7">
            Att företag från andra EU-länder kan konkurrera med svenska genom
            att erbjuda lägre löner och sämre villkor i övrigt för sina anställda
            utmanar hela grundidén med kollektivavtal som garant mot underbudskonkurrens.
            Pressen på svenska löntagare att acceptera sämre villkor kommer
            att öka om alternativet är att konkurreras ut av företag med lägre
            personalkostnader. Men risken för skattefusk och svartjobb i svenska
            företag ökar rimligen också om utländska entreprenörer helt lagligt
            kan konkurrera med lägre löner.
          </p>
          <p xml:id="i-X5wLKmDjnopjYZd7x5Pm8B">
            Det är orimligt att EG-domstolen ska ha rätt att fatta beslut
            som innebär att fackliga rättigheter urholkas och att utrymmet
            ökar för svartjobb och skattefiffel. Inför folkomröstningen om
            EU-medlemskap 1994 var denna viktiga princip en avgörande fråga
            för hur fackföreningsrörelsen skulle ställa sig till ett medlemskap.
            Den dåvarande borgerliga regeringen påstod att man i förhandlingarna
            med EU-kommissionen fått garantier för att den svenska kollektivavtalsmodellen
            inte skulle påverkas av ett eventuellt medlemskap.
          </p>
          <p xml:id="i-KytiZvxnac6V5DLueaR4r8">
            De aktuella domarna i EG-domstolen har visat att de garantierna
            inte höll. Om vi vill skydda kollektivavtalsmodellen och värna
            principen om sjyst konkurrens måste vi därför vägra att passivt
            anpassa oss efter EG-domstolens utslag och i stället kräva att
            de utlovade garantierna för kollektivavtalsmodellen görs juridiskt
            bindande.
          </p>
          <p xml:id="i-3BfGuTxJYxLMXZAN5inycK">
            Vänsterpartiet krävde inför den svenska omröstningen om Lissabonfördraget
            att Sverige skulle villkora godkännandet av fördraget med att
            de fackliga rättigheterna garanterades och effekterna av Lavaldomen
            undanröjdes. Dessvärre blev det inte så, och nu har en majoritet
            i Sveriges riksdag godkänt fördraget utan några krav på skydd
            mot social dumpning.
          </p>
          <p xml:id="i-SVzqi2tVGSq2n2QDHrUqBN">
            De förslag på förändring av den svenska lagstiftningen som förts
            fram av den s.k. Lavalutredningen kommer inte att undanröja konsekvenserna
            av domen. Om vi vill undvika låglönekonkurrens i EU måste lagstiftningen
            ändras på EU-nivå.
          </p>
          <p xml:id="i-FEV2abPymmzYxiZGa9ozNi">
            Den tekniska lösningen är inte det viktiga, utan att det slås
            fast att löner och sämre arbetsvillkor inte på några villkor ska
            kunna användas som konkurrensmedel på EU:s inre marknad, och att
            strejkrätten och rätten att teckna kollektivavtal gäller fullt
            ut. Vänsterpartiet anser att ett juridiskt bindande protokoll
            som slår fast att fackliga rättigheter gäller i EU ska fogas till
            själva fördraget.
          </p>
          <p xml:id="i-3ra8QUqykkAEnfyz7RcrUd">
            Mot bakgrund av det som anförs bör Sverige verka för att ett
            socialt protokoll som slår fast att nationellt och internationellt
            erkända fackliga rättigheter inte kan olagligförklaras av EG-domstolen
            måste läggas till Lissabonfördraget. Detta bör riksdagen som sin
            mening ge regeringen till känna.
          </p>
          <head xml:id="i-NL44f2NuLZtYBhEK1aEg4V" type="h1">
            6 Kollektivavtal vid offentlig upphandling och ratifikation av
            ILO 94
          </head>
          <p xml:id="i-K8Gg5vMjGeb4d59BZxDRLW">
            Varje år köper stat, kommuner och landsting varor och tjänster
            för runt 400 miljarder kronor. Offentliga upphandlare ställer
            i dag ytterst sällan några krav på sina leverantörer vad gäller
            kollektivavtal, efterlevnad av deklarationen om de mänskliga rättigheterna
            eller ILO:s kärnkonventioner.
          </p>
          <p xml:id="i-3g3vybn95ThRvzWsD3LNjF">
            Innan lagen om offentlig upphandling (LOU) infördes 1992 var
            det ansett som en självklarhet att en upphandlande enhet inom
            stat, kommun eller landsting skulle kunna ställa krav på att de
            entreprenörer som ska utföra tjänster åt oss skattebetalare hade
            kollektivavtal. Det var en garanti för att entreprenören inte
            använder försämrade löne- och anställningsvillkor för de anställda
            som konkurrensmedel. Det garanterade också att stat, kommun eller
            landsting inte bidrog till att urholka kollektivavtalsmodellen.
          </p>
          <p xml:id="i-XgTaHFUc7QbRFt6uNQJbGL">
            Sedan LOU infördes och efter en dom av Kammarrätten i Stockholm
            (dom 1995-03-28 mål nr 1713-1995) har frågan om rätten att ställa
            sociala, etiska och miljömässiga krav, bl.a. på kollektivavtal,
            i samband med offentliga upphandlingar varit föremål för debatt.
            Motståndare till rätten att ställa sådana krav har ofta hänvisat
            till EG-rätten, trots att LOU aldrig prövats av EG-domstolen.
          </p>
          <p xml:id="i-SHzz3z2MoSfh3AXHwDzZLv">
            För att utreda frågan tillsattes Upphandlingsutredningen som
            kom med sitt slutbetänkande 2006 (SOU 2006:28). Där dras slutsatsen
            att det inte finns rättsliga hinder i vare sig EG-rätten eller
            svensk lagstiftning mot att ställa sociala, etiska och miljömässiga
            krav inklusive krav på kollektivavtal vid offentlig upphandling.
          </p>
          <p xml:id="i-3Np16KrZ7mGkoAV1KZpjfF">
            I retoriken från den borgerliga majoriteten i riksdagen finns
            ett starkt stöd för kollektivavtalsmodellen. Trots det har samma
            majoritet röstat emot förslag från bl.a. Vänsterpartiet om att
            kollektivavtal ska krävas vid offentlig upphandling i betänkande
            2006/07:FiU13 med motiveringen att saken prövats rättsligt och
            funnits strida mot LOU. Men faktum är att saken inte prövats i
            högsta instans, och mot bakgrund av Upphandlingsutredningens resultat
            finns anledning att anta att kammarrättens dom skulle ändras om
            så skedde.
          </p>
          <p xml:id="i-KhA9g8njdKQzRGpwc8a3hA">
            Men i grund och botten är frågan ändå politisk och inte juridisk.
            Det står Riksdagen fritt att ändra lagen om offentlig upphandling
            så att krav på kollektivavtal kan ställas. Det borde vara en självklarhet
            att stat, kommuner, landsting aktivt deltar i kampen mot social
            dumpning, utnyttjande av svart arbetskraft och skattefiffel genom
            att kräva kollektivavtal för att köpa tjänster av privata entreprenörer
            för skattepengar.
          </p>
          <p xml:id="i-Za7QcCqCtZRk9Gmedrpiu">
            Därför bör regeringen genomföra de förändringar av lagstiftningen
            som krävs för att kollektivavtal kan och ska krävas vid all offentlig
            upphandling. Detta bör riksdagen begära.
          </p>
          <head xml:id="i-WB3oJ9XskP8k5rNhqEatd7" type="h2">
            6.1 ILO:s konvention 94
          </head>
          <p xml:id="i-ThcZriuqE3rRcDiiZ63tGm">
            ILO:s konvention 94 slår fast att offentliga myndigheters upphandling
            skall innehålla klausuler som garanterar arbetare löner, arbetstid
            och andra arbetsvillkor som inte är mindre förmånliga än de som
            finns i kollektivavtal för arbete av samma sort i den bransch
            och i det område där arbetet utförs. Svenska regeringar har sedan
            konventionen tillkom på 1950-talet ansett att den höga kollektivavtalstäckningen
            samt den praxis som gällde före införandet av LOU gjort en ratifikation
            av konventionen överflödig. Verkligheten har dock förändrats och
            allt fler anställda arbetar i dag utan det skydd kollektivavtalet
            ger. Det gäller både inhemsk och gästande arbetskraft från såväl
            andra EU- eller EES-länder som länder utanför Europa.
          </p>
          <p xml:id="i-NpS1UdBimcjms3kn59j8Vw">
            Därför är det hög tid att Sverige ratificerar konvention 94 i
            syfte att motverka social dumpning, illojal konkurrens och garantera
            goda arbetsvillkor för alla som utför arbete för det offentligas
            räkning. Detta bör riksdagen ge regeringen till känna.
          </p>
          <head xml:id="i-RGMe5sHoVkdNVtwUa51s84" type="h1">
            7 EG-rättens förhållande till ILO-konventioner
          </head>
          <p xml:id="i-TE4uvF6xZNqeJd1eafyVVh">
            Frågan om huruvida ILO:s konvention 94 är förenlig med EG-rätten
            har länge varit omdiskuterad. Den svenska upphandlingsutredningen
            förmådde inte ge något entydigt svar. Frågetecknen gällde vissa
            skillnader mellan EU:s utstationeringsdirektiv och de krav som
            ställs i konventionen. Sedan utredningen kom med sitt betänkande
            har frågan ställs på sin spets genom det s.k. Rüffertmålet. Domen
            slog fast att den tyska delstaten Niedersachsen inte får kräva
            att företag som tilldelas offentliga kontrakt betalar sina anställda
            lön enligt kollektivavtalet på orten. Tyskland har inte ratificerat
            ILO 94, så frågan om EG-rätten och ILO:s konvention 94 kolliderar
            är alltså inte fullt ut besvarad, men indirekt och utan att egentligen
            kommentera det har EG-domstolen underkänt konventionen. De inlagor
            till EG-domstolen som har kommit från bl.a. Norge, Danmark och
            Finland som alla har ratificerat ILO 94 kommenteras över huvud
            taget inte av domstolen.
          </p>
          <p xml:id="i-WvrdnYFynHeYAT66AJwYd1">
            Frågan om vilken status ILO:s konventioner i allmänhet ska anses
            ha gentemot EG-rätten är komplicerad. Rapporten Europarättens
            inverkan på arbetet i ILO (Linnéa Blommé, 2008) tecknar bilden
            av den komplexa relationen mellan å ena sidan EU:s institutioner
            och EG-rätten och ILO och dess konventioner å den andra. Normkonflikter
            mellan ILO och EU är redan ett faktum, och författaren drar slutsatsen
            att dessa kommer att bli fler i takt med ökad överstatlighet inom
            EU. Av rapporten framgår att både ILO och EU:s Ekonomiska och
            sociala kommitté anser att problemet måste lösas genom dialog
            mellan EU och ILO snarare än genom att EG-domstolen tillåts utforma
            en praxis genom domar.
          </p>
          <p xml:id="i-Ru36JSLekL2D76sSjkXBFQ">
            Vänsterpartiet instämmer i det resonemanget. Det är uppenbart
            att den praxis EG-domstolen håller på att etablera i frågor som
            rör skydd för löntagares rättigheter innebär ett stort hot mot
            de principer som ILO arbetar efter. ILO är ett FN-organ med hög
            legitimitet vars konventioner är bindande för de stater som ratificerat
            dem. Frågan är om det är rimligt att en frihandelsunion ska kunna
            ogiltigförklara ILO-konventioner som flera av dess egna medlemsstater
            förbundit sig att följa. Vänsterpartiet anser inte att detta i
            första hand är en juridisk fråga utan en politisk, och vårt svar
            på frågan är nej. FN-konventioner till skydd för grundläggande
            sociala rättigheter ska inte kunna dömas bort av EG-domstolen
            med hänvisning till fri konkurrens.
          </p>
          <p xml:id="i-PMT5gE3qKw3munsWJyvHBq">
            LO och TCO anser i sitt gemensamma remissvar till Lavalutredningen
            att EG-domstolen genom sin dom i Lavalmålet kommit att inskränka
            den fria förenings- och förhandlingsrätten samt rätten att vidta
            fackliga stridsåtgärder som regleras i de grundläggande ILO konventionerna
            nr 87 och 98, samt i praxis från ILO:s övervakningsorgan, Föreningsrättskommittén.
            Enligt praxis från övervakningsorganet godtas inte inskränkningar
            av dessa grundläggande rättigheter i arbetslivet med hänvisning
            till handelsskäl.
          </p>
          <p xml:id="i-XuRknjypcQsnecCQiKWREL">
            Att EG-domstolen har brutit mot dessa konventioner befriar däremot
            inte Sverige och andra medlemsländer i EU från ansvar. Sverige
            ratificerade ILO:s konventioner 87 och 98 före EU-inträdet. LO
            och TCO menar att Lavalutredningen inte har beaktat Sveriges åtaganden
            gentemot ILO. Förslagen i utredningen innebär att strejkrätten
            begränsas när det gäller rätten att vidta stridsåtgärder mot en
            arbetsgivare som är etablerad i ett annat EES-land och som utstationerar
            arbetstagare till Sverige. LO och TCO menar därför att Sverige
            riskerar att fällas inför ILO:s övervakningsorgan om Lavalutredningens
            förslag genomförs.
          </p>
          <p xml:id="i-S3KyFpN47brLPbKQmCSwYS">
            Mot bakgrund av det som anförs bör regeringen i sin fortsatta
            hantering av Lissabonfördraget och åtgärder med anledning av Lavaldomen
            säkerställa att åtgärderna inte kommer i konflikt med Sveriges
            åtaganden enligt ILO:s konventioner. Detta bör riksdagen som sin
            mening ge regeringen till känna.
          </p>
          <head xml:id="i-A8GPunxuASSfJ7JJXp6Bkq" type="h1">
            8 Skärp huvudentreprenörers ansvar
          </head>
          <p xml:id="i-JkfoLScmEqEDWRGBwCToY1">
            En alltmer fragmentiserad arbetsmarknad med inhyrd personal och
            långa kedjor av underentreprenader har lett till växande problem
            med skattefusk och svartjobb. Skatteverket och Ekobrottsmyndigheten
            upptäcker alltmer avancerade upplägg för att dölja svartjobb och
            annat skattefiffel genom bluffakturor och många led av mellanhänder.
            De som utnyttjas som svart arbetskraft i den här sortens företag
            arbetar helt utan det skydd kollektivavtal och lagstiftning ger
            dem i fråga om arbetstider, arbetsmiljö osv. Förutom att åsamka
            staten stora förluster genom obetalda skatter och avgifter skapar
            den här typen av företag alltså en parallell arbetsmarknad med
            villkor som är långt sämre än de som lagar och avtal föreskriver.
            Särskilt utsatta är papperslösa och gästarbetare från andra länder
            som har liten eller ingen kunskap om sina rättigheter. Men svartarbetet
            sätter press på löner och arbetsvillkor också på den legala arbetsmarknaden
            och sätter konkurrensen ur spel i hela branscher.
          </p>
          <p xml:id="i-36FGpnNqPyTGyAJYAyAofs">
            En brist i dagens lagstiftning är att en huvudentreprenör inte
            kan hållas ansvarig för villkoren hos en underentreprenör, trots
            att denne kan göra stora vinster på att köpa en tjänst som uppenbart
            är för billig för att vara laglig. Ett tydligt exempel är den
            hamburgerkedja som i SVT:s Uppdrag granskning år 2008 avslöjades
            med att ha anlitat en städfirma som utnyttjade papperslösa för
            rena slavlöner. Cheferna för hamburgerkedjan slog ifrån sig och
            menade att de inte haft en aning om förhållandena hos städfirman.
            Ett annat är de lettiska arbetare som Byggnads upptäckte jobbade
            för 45 kronor per timme med rivningsarbeten i Årstaviken i Stockholm.
            Huvudentreprenören menade att han inte kunde hållas ansvarig för
            letternas villkor eftersom han varit helt ovetande om dem. Företag
            som själva följer både lagar och avtal kan med andra ord tämligen
            riskfritt sätta i system att anlita kriminella svartfirmor och
            tjäna in mellanskillnaden. Det är ett kryphål i lagen som måste
            täppas till.
          </p>
          <p xml:id="i-GBgdpN14kJWnFoyYzBTH6P">
            Det är redan i dag fullt möjligt för exempelvis kommuner att
            anta en upphandlingspolicy som gör huvudentreprenören ansvarig
            för alla led i en entreprenad. Stockholms stad antog en sådan
            år 1997, kallad Stockholmsmodellen. Modellen gick i korthet ut
            på att huvudentreprenören vid bygg- och anläggningsarbeten i upphandlingsavtalet
            lovade att svart arbetskraft inte skulle användas i något led.
            Staden hade rätt att göra oanmälda kontroller på arbetsplatserna,
            och om brott mot avtalet då uppdagades skulle huvudentreprenören
            betala ett vite till staden. Huvudentreprenören fick genom denna
            modell ett eget intresse av att inte upphandla tjänster av oseriösa
            underentreprenörer.
          </p>
          <p xml:id="i-7SaayH9MYskZCSJsoDMTJC">
            Styrkan med Stockholmsmodellen var att den inte belastade Skatteverket
            utan sköttes genom civilrättsliga avtal och kontroller av kommunen
            och till viss del de fackliga organisationerna. Samtidigt är det
            en uppenbar svaghet att den här typen av lokala policyer dels
            ger olika villkor i olika delar av landet, dels att en ny politisk
            majoritet lätt kan ändra den vilket också skedde i Stockholm när
            den borgerliga majoriteten tog över år 2006. Det är dessutom långt
            ifrån enbart i samband med offentliga upphandlingar som problemet
            med oseriösa underentreprenörer uppstår.
          </p>
          <p xml:id="i-THfcUFJfHUMQKpScpioqDX">
            Därför behövs en nationell lagstiftning som reglerar huvudentreprenörernas
            ansvar för att skatter och sociala avgifter betalas in av de underentreprenörer
            de anlitar. En modell som har diskuterats är att införa ett entreprenadavdrag,
            det vill säga att huvudentreprenören betalar in skatter och avgifter
            också för underentreprenörens anställda i samband med fakturering.
            Det är en ansvarfördelning som redan gäller på exempelvis arbetsmiljöområdet,
            där huvudentreprenören vid ett bygg- eller anläggningsarbete genomför
            samordning av åtgärder till skydd mot ohälsa och olycksfall på
            arbetsplatsen.
          </p>
          <p xml:id="i-C6BBXULJx4VeTrFNsSedqU">
            En lagstiftning som gör huvudentreprenörer ansvariga för att
            de underentreprenörer de anlitar betalar skatter och arbetsgivaravgifter
            för sina anställda bör snarast utredas. Detta bör riksdagen besluta.
          </p>
          <p xml:id="i-Lmur1gTa9KVj23gMLbreK9">
            Att se över all relevant lagstiftning i syfte att i högre grad
            knyta såväl arbetsrättsligt som annat juridiskt ansvar till arbetsplatsen
            snarare än till arbetsgivaren är överlag en angelägen uppgift
            för att täppa till de kryphål förändringarna av arbetsmarknaden
            medfört.
          </p>
          <p xml:id="i-XEe7ypX1vzbAVu6V9JfMVF">
            En utredning om de arbetsrättsliga och andra lagar som reglerar
            arbetsgivaransvaret bör tillsättas i syfte att tydliggöra spelreglerna
            på en alltmer fragmentiserad arbetsmarknad. Detta bör riksdagen
            begära.
          </p>
          <head xml:id="i-M83f2cUUAGdYbTHMU3X1ch" type="h1">
            9 Stärkta rättigheter på arbetsmarknaden för papperslösa
          </head>
          <p xml:id="i-HDE372hkJXRFxu4ChQwGUc">
            Papperslösa är en extremt utsatt grupp på arbetsmarknaden. Vi
            vet att många tvingas leva på svartarbete utan trygghet eller
            rimliga arbetsmiljö- och anställningsförhållanden. Löner på 2025
            kronor i timmen är inte ovanligt och ibland uteblir lönen helt.
            Eftersom papperslösa själva riskerar att åtalas och skickas ut
            ur landet vågar de flesta inte vända sig till myndigheterna för
            att få hjälp mot utnyttjande, vilket arbetsgivarna förstås väl
            känner till. Utsattheten på arbetsmarknaden är total.
          </p>
          <p xml:id="i-8ySJ9SCi2aShWqjC3GbDbY">
            Vänsterpartiet har länge kämpat för att stärka de papperslösas
            rättigheter. Ytterst handlar det om rätten för papperslösa att
            få bygga ett nytt liv i Sverige, ett liv utan fruktan för utvisning.
            Men det finns också ett antal förändringar i lagstiftningen som
            skulle underlätta för papperslösa att tillvarata sina rättigheter
            på arbetsmarknaden och göra det möjligt att komma åt de arbetsgivare
            som utnyttjar dem som billig arbetskraft.
          </p>
          <p xml:id="i-5xfiM72Z8g9N2KuUvG6WQv">
            Det är redan olagligt att anställa personer som saknar arbetstillstånd,
            men lagen tillämpas inte i tillräcklig grad. De sanktioner arbetsgivaren
            riskerar står inte heller i proportion till de vinster arbetsgivare
            kan göra på att utnyttja papperslösa. Därför krävs en skärpning
            av lagstiftningen som innebär att arbetsgivare som skor sig på
            människor utan papper ska bli skyldiga att betala mellanskillnaden
            mellan den lön de betalat ut och den som gäller i branschen. Dessutom
            ska arbetsgivare kunna tvingas att betala skadestånd för kränkande
            behandling till den som utnyttjats. Regeringen bör därför i enlighet
            med det ovan anförda återkomma med förslag om skadeståndskrav
            riktat mot arbetsgivare som utnyttjar papperslösa som arbetskraft.
            Detta bör riksdagen begära.
          </p>
          <p xml:id="i-5WhW4ZjPq3yyGjKbLwLMrL">
            Utlänningslagen bör också ändras så den som arbetat utan arbets-
            eller uppehållstillstånd avkriminaliseras. Dagens lagstiftning
            där både arbetsgivaren och den anställde kan straffas för det
            illegala arbetet skyddar i praktiken de oseriösa arbetsgivarna.
            Vi menar att arbetsgivarna bör bära hela straffansvaret för själva
            anställningen. Det skulle förbättra möjligheterna för papperslösa
            att kräva löner och arbetsvillkor i enlighet med lagar och avtal
            samt att utnyttja rätten att få skadestånd och ersättning i enlighet
            med förslaget ovan. Regeringen bör därför återkomma med förslag
            om att avkriminalisera den som arbetar utan arbetstillstånd. Detta
            bör riksdagen begära.
          </p>
          <head xml:id="i-LM9uoGAb3ipgjZwB1HTQ9X" type="h1">
            10 Rödgrönt program mot skattefusk
          </head>
          <p xml:id="i-WpkWsrS8qXmPfeqb745qc1">
            Ekobrottsmyndigheten har konstaterat att kopplingen mellan den
            grova organiserade brottsligheten och ekonomisk brottslighet växer.
            Den svarta sektorn i Sverige har tydliga inslag av grov organiserad
            brottslighet som också ingår i europeiska och internationella
            nätverk. Skatteplanering syftande till skattefusk sker ofta med
            hjälp av s.k. skatteparadis.
          </p>
          <p xml:id="i-LZGcf6viupbSAz82kHPjRr">
            Ett flertal myndigheter samverkar i dag nationellt och i regionala
            underrättelsecentrum (RUC) för att bekämpa den grova organiserade
            brottsligheten. Polisen leder spaning och gör gripanden. Ekobrottsmyndigheten
            och Åklagarmyndigheten utreder och väcker åtal om brott. Skatteverket
            sköter den löpande skattekontrollen och gör grundjobbet i utredningarna
            om skattebrott. Kronofogdemyndigheten driver in skatteskulder.
            Även Tullverket och Försäkringskassan ingår i samarbetet.
          </p>
          <p xml:id="i-Mcw9HfbFXpAar1xWfFCgj9">
            I den dåvarande socialdemokratiska regeringens sista statsbudget
            för 2006, utformad i samarbete med Vänsterpartiet och Miljöpartiet,
            drogs riktlinjerna för ett kraftfullt arbete mot bidrags- och
            skattefusk upp. Skatteverket fick ökade resurser. Arbetet med
            att ta fram en lagstiftning för certifiering av kassaregister
            inleddes. En delegation mot felaktiga utbetalningar bildades.
            Skatteverket fick också rätt att kräva personalliggare av restaurang-
            och frisörs-branscherna och göra oannonserade kontroller. Den
            borgerliga regeringen har hittills tagit få egna initiativ kring
            skattefusket. I princip har de förvaltat de socialdemokratiska
            initiativen, men Skatteverket förlorade de extraresurser de hade
            fått för att bekämpa skattefusket.
          </p>
          <p xml:id="i-93bmCy5b1M1WtUTwcuJ3Qk">
            Socialdemokraterna, Vänsterpartiet och Miljöpartiet har tagit
            fram ett nytt offensivt program mot skattefusk och ekobrott. För
            att snabbt och effektivt komma igång med programmet vill vi permanent
            stärka Skatteverkets resurser med 50 miljoner kronor. Denna satsning
            ger utrymme för att t.ex. anställa uppemot 100 nya specialister.
            Vi yrkar även för förslagen i denna överenskommelse i vår motion
            Skatter (2009/10:Fi299).
          </p>
          <head xml:id="i-Ls41WikyqjiRxrWSnrq87q" type="h2">
            10.1 Skatteparadis och skatteflykt
          </head>
          <p xml:id="i-Mb36BSjHTCPc839aDkCDPQ">
            Vi vill att Sverige prioriterar kampen mot ekobrott och skattefusk
            i Europa. Genom att Sverige agerar direkt som stat eller som medlem
            i EU i olika samarbetskonstellationer kan vi se till att skatteparadisen
            tvingas till skatteavtal. Skattemyndigheter måste få lämna vidare
            information om misstänkt penningtvätt, försäkringsbedrägeri etc.
            till finanspolisen. Skattemyndigheter kan ta del av informationen
            när åklagare via internationell rättshjälp hittar misstankar om
            skattebrott. Vi menar också att lagen om skatteflykt inte har
            varit effektiv och måste därför ses över.
          </p>
          <head xml:id="i-X5ffTUpQ3CfBexunS8w324" type="h2">
            10.2 Bekämpa penningtvätt
          </head>
          <p xml:id="i-CP8TYHnQ2CctqvSigkkbca">
            Penningtvätt och skattebrott hänger samman. I detta förenas grov
            organiserad brottslighet med ekonomisk brottslighet. Finansinspektionen
            har uppdraget att samordna penningtvättsbekämpningen och följer
            genomförandet av EU:s tredje penningtvättsdirektiv. Här krävs
            dock större insatser. Vi menar att det behöver utredas om penningtvätt
            ska betraktas som ett separat brott. Sekretesslagformuleringar
            som hindrar Skatteverkets att rapportera misstänkt penningtvätt
            måste ändras. Misstänkta penningtransaktioner ska kunna frysas
            under begränsad tid. Kontrollen över växlings- och factoringbolagen
            måste skärpas eftersom dessa idag används både när svarta pengar
            tvättas vita och då vita pengar görs om till svarta.
          </p>
          <head xml:id="i-SRfkjgW2em2d4wuE8LPC6D" type="h2">
            10.3 Fullständigare informationsutbyte inom EU och Europa
          </head>
          <p xml:id="i-NtKhRVdEtvPTcc2c2ubBsi">
            Sparandedirektivet innebär att privatpersoners ränteinkomster
            ska beskattas i de länder där personen är bosatt och inte där
            pengarna är placerade. I dag omfattas dock inte alla länder i
            EU av informationsutbytet, och inte heller juridiska personer.
            Vi vill att Sverige ska driva att europeiska stater med nära förbindelser
            till EU, som till exempel Schweiz och de olika europeiska ministaterna,
            ska också tas med i initiativet och därmed förbinda sig till informationsutbyte.
            Vi vill också driva att juridiska personer omfattas.
          </p>
          <head xml:id="i-Rypfn5gAp1yTw5F8YozpLF" type="h2">
            10.4 Bekämpa momsfusket
          </head>
          <p xml:id="i-3XCTrQbrwqJN3FdwP8CvuR">
            Idag sker en rapportering av varuutbyten mellan EU-länder. Genom
            dagens rapportering bekämpas momsfusket mellan EU-medlemmarna.
            Detta utbyte kommer från den 1 januari 2010 att utökas. Vi vill
            att Sverige inom EU och OECD ska verka för att integrera även
            övriga europeiska stater utanför EU och EES, främst de europeiska
            skatteparadisen, i rapporteringen.
          </p>
          <head xml:id="i-XPJTEBTXYbS1B23ALMT4y2" type="h2">
            10.5 Personalliggare och oannonserade kontrollbesök
          </head>
          <p xml:id="i-C6Gu7SDzRJtsPADEm3vrtA">
            Skatteverket har och har haft en rad olika branschprojekt mot
            skattefusk. Personalliggare kombinerat med oannonserade kontrollbesök
            inom frisörs- och restaurangbranscherna har visat sig vara ett
            verksamt instrument. Vi vill utvidga detta system så att alla
            relevanta branscher och företag bör omfattas. Vi vill i första
            hand gå vidare med bygg- och tvätteribranscherna samt med branscher
            som i hög utsträckning använder sig av underentreprenörer, t.ex.
            städ- och flyttbranscherna. Vi vill framhålla det initiativ som
            t.ex. byggbranschen själv har tagit mot oseriösa företag.
          </p>
          <head xml:id="i-EykEhHuQz6Cnu2ksJ11xCZ" type="h2">
            10.6 Individuell skatteinbetalning
          </head>
          <p xml:id="i-VA9viYuJ49fhhAEVGBrW3X">
            Månadsredovisning av anställdas skatter och arbetsgivaravgifter
            ska ske individuellt och inte, som i dag, med en totalsumma. Det
            skulle underlätta för Skatteverket att upptäcka om arbetsgivaren
            betalar in för lite i skatt. En inbetalning på 50 000 kronor kan
            som det är i dag gälla för fyra anställda likaväl som för 40.
            Genom individuell skattedeklaration försvåras redovisning av oriktiga
            siffror och det skapas möjlighet att bedöma realismen i inbetalningen.
            Den anställde ska också själv kunna kontrollera att skatter och
            avgifter är inbetalda för honom eller henne.
          </p>
          <head xml:id="i-RkqvTxo78xcHufrRpFrFrD" type="h2">
            10.7 Se över möjligheterna till ett entreprenadavdrag
          </head>
          <p xml:id="i-53KDU7xjaLx8Rn5CqMXzzD">
            Ett entreprenadavdrag är en lösning där en viss del av betalning
            till en underentreprenör hålls inne för att säkra inbetalning
            av skatter och arbetsgivaravgifter. Syftet är att minska möjligheten
            till fusk och säkra betalningar av skatter och arbetsgivaravgifter.
            Vi vill se över de eventuella möjligheterna att införa ett entreprenadavdrag
            i ett första steg i bygg- och anläggningsbranschen.
          </p>
          <head xml:id="i-RvqcEfKoLqQMV9CLYQhgG5" type="h2">
            10.8 Prövning och återkallande av F-skattsedel
          </head>
          <p xml:id="i-2PzmNTB6pWYBThgy947sMd">
            Effekterna av det nya systemet för F-skattsedlar ses över inte
            bara ur ett arbetsmarknadsperspektiv utan också ur ett skatteuppbördsperspektiv.
            Möjligheten att få F-skattsedel då sökanden har varit inblandad
            i skattefusk eller annan verksamhet ska begränsas. F-skattsedel
            ska återkallas då en innehavare dömts för skattefusk eller annan
            ekonomisk brottslighet. Förnyad prövning av F-skattsedel kan ske
            först efter det att grunderna för indragningen har undanröjts
            och en karenstid har utgått. Beroende på översynens resultat är
            vi beredda att pröva Skatteverkets förslag om exempelvis tidsbegränsad
            F-skattsedel.
          </p>
          <head xml:id="i-A7FukVGRKmns8SRU5HFFQN" type="h2">
            10.9 Redovisningscentraler för taxibranschen
          </head>
          <p xml:id="i-Poh99b2nJs2rQo7ar8SUbA">
            För att framgångsrikt slutföra arbetet mot skattefusk i taxibranschen
            behövs redovisningscentraler till vilka köruppdragen och ersättningarna
            rapporteras. Dagens beställningscentraler kan sköta denna funktion.
            Krav på anslutning till redovisningscentral skrivs in som villkor
            för taxitillstånd. Precis som i fråga om certifierade kassaregister
            ska en övergångsperiod förbereda införandet.
          </p>
          <head xml:id="i-BCMYZqzHAwGdJoyn9EyeGc" type="h2">
            10.10 Gör det lättare att utbyta information om brottsmisstänkta
          </head>
          <p xml:id="i-KjnmxXh32k1qwJ4BDS7iLa">
            Det måste bli lättare för myndigheter att delge varandra information
            som motverkar skattebrott och grov organiserad brottslighet. Sekretesslagstiftningen
            och dess tillämpning måste anpassas till detta behov. Både Skatteverkets
            fiskala avdelning och skattebrottsenheten hindras idag av regeltolkningar.
            Då brottsmisstanken hos en myndighet vid fällande dom kan ge fängelsestraff
            ska sekretess inte längre gälla mellan myndigheter eller, som
            i Skatteverkets fall, inom myndigheten.
          </p>
        </div>
        <div xml:id="i-Q5CWyEeeyVMYE1LrpMitdm" type="motSignatures">
          <list xml:id="i-FPvtiwTWSNmLm9rHsNWjrQ">
            <item xml:id="i-K2YVjYpiSekgBWJ8JR9vHz" who="i-HpwkrkkrFd1MRPixHrr8q1">
              Lars Ohly (v)
            </item>
            <item xml:id="i-94sSKUXvwEZKc3PrqvFGix" who="i-JxxHuvwXWsJTZYTnBZLHj">
              Marianne Berg (v)
            </item>
            <item xml:id="i-SvHTboCchMSg1esf4Avq61" who="i-CNBy5dFgNNyEozHVpAj93c">
              Jacob Johnson (v)
            </item>
            <item xml:id="i-DHSqznEXv486U46SoWCGC4" who="i-K3yJ7rruozYUK99nj91ffc">
              Hans Linde (v)
            </item>
            <item xml:id="i-YZ6GDRLssAacu66AC7ngat" who="i-WTCYyz27itjvuvffL1vZLi">
              Elina Linna (v)
            </item>
            <item xml:id="i-8DGUZnd8j1nLMoeLqfTMrR" who="i-6MWLY5JdykMGLLUo96skfp">
              Lena Olsson (v)
            </item>
            <item xml:id="i-QD9hW4k5EfVzsDmfE3Qo3N" who="i-2aZQBvMx8o6ihusfvExbt8">
              Alice Åström (v)
            </item>
            <item xml:id="i-C9SA7gnhSo5ETeXzrDaNdR" who="i-RnWtNUQCpycyMXbuRLTXcR">
              Josefin Brink (v)
            </item>
          </list>
        </div>
      </div>
    </body>
  </text>
</TEI>
