<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="mot-200708-UU-00015">
  <teiHeader>
    <fileDesc>
      <titleStmt>
        <title>med anledning av skr. 2007/08:67 Sverige och Afrika – en politik för gemensamma utmaningar och möjligheter</title>
        <author corresp="i-9KG7jeGdkJDsSQQb3gKA2U">av Urban Ahlin m.fl. (s)</author>
      </titleStmt>
      <publicationStmt>
        <authority>SWERIK PROJECT</authority>
      </publicationStmt>
      <sourceDesc>
        <bibl>
          <title>med anledning av skr. 2007/08:67 Sverige och Afrika – en politik för gemensamma utmaningar och möjligheter</title>
          <idno type="rdwebb">GV02U15</idno>
          <rs type="number">U15</rs>
          <orgName type="comitteeAbbreviation">UU</orgName>
          <ref type="dokument_url_text">http://data.riksdagen.se/dokument/GV02U15/text</ref>
          <ref type="dokument_url_html">http://data.riksdagen.se/dokument/GV02U15</ref>
          <ref type="dokumentstatus_url_xml">http://data.riksdagen.se/dokumentstatus/GV02U15</ref>
          <ref type="doc">http://data.riksdagen.se/fil/C91EA2B8-4718-454A-96BA-DF90BCC187A1</ref>
        </bibl>
      </sourceDesc>
    </fileDesc>
    <profileDesc>
      <particDesc>
        <listPerson>
          <person gender="man">
            <idno>i-9KG7jeGdkJDsSQQb3gKA2U</idno>
            <name>Urban Ahlin</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-8Nio1rUw3hSjL6pvCGw22Y</idno>
            <name>Carina Hägg</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-GsygH5UJM18UkfLBHFkVdD</idno>
            <name>Kent Härstedt</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-Bmi9XXt8ni373cdiv3K6qx</idno>
            <name>Kenneth G Forslund</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-FrTJne8fam41FasSB9mLUA</idno>
            <name>Kerstin Engle</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="man">
            <idno>i-3YAEMbZXswzuyekFnSxXSF</idno>
            <name>Olle Thorell</name>
            <state type="partyAffiliation" ref="Q105112">
              <desc>S</desc>
            </state>
          </person>
          <person gender="woman">
            <idno>i-RZNwwHohbyBgLVVG4Dy1Bj</idno>
            <name>Carin Runeson</name>
            <state type="partyAffiliation" ref="Q105112">
              <desc>S</desc>
            </state>
          </person>
        </listPerson>
      </particDesc>
      <correspDesc>
        <correspAction xml:id="i-DDwcZy78jmVuujuLzXoWZK" type="basedOn"/>
        <correspContext corresp="i-DDwcZy78jmVuujuLzXoWZK">
          <ref>Regeringsskrivelse 2007/08:67</ref>
        </correspContext>
        <correspAction xml:id="i-SFPrkE4i25YbStKHVh2ZYj" type="signed"/>
        <correspContext corresp="i-SFPrkE4i25YbStKHVh2ZYj">
          <note type="signatory" corresp="i-9KG7jeGdkJDsSQQb3gKA2U"/>
          <note type="signatory" corresp="i-8Nio1rUw3hSjL6pvCGw22Y"/>
          <note type="signatory" corresp="i-GsygH5UJM18UkfLBHFkVdD"/>
          <note type="signatory" corresp="i-Bmi9XXt8ni373cdiv3K6qx"/>
          <note type="signatory" corresp="i-FrTJne8fam41FasSB9mLUA"/>
          <note type="signatory" corresp="i-3YAEMbZXswzuyekFnSxXSF"/>
          <note type="signatory" corresp="i-RZNwwHohbyBgLVVG4Dy1Bj"/>
        </correspContext>
        <correspAction xml:id="i-c8xm8cTKbCKbKQVoQdtEk" type="referral">
          <date when="2008-04-02"/>
        </correspAction>
        <correspAction xml:id="i-E8dCw3DhhyK8F4yS61b34x" type="dismissal">
          <date when="2008-04-01"/>
        </correspAction>
        <correspAction xml:id="i-Dp4MTnPhwxwiFqWjEgNU5V" type="dismissal">
          <date when="2008-04-01"/>
        </correspAction>
        <correspAction xml:id="i-P1m96meW3YaEDXysRQJ12B" type="transfer">
          <date when="2008-03-31"/>
        </correspAction>
        <correspAction xml:id="i-Fk8S82x89wfYiwcbFRc64H" type="submission">
          <date when="2008-03-31"/>
        </correspAction>
        <correspAction xml:id="i-Cg5yGL6tTpGGeiFeDkhW1z" type="assigned"/>
        <correspContext corresp="i-Cg5yGL6tTpGGeiFeDkhW1z">
          <ref type="assignedTo">Utrikesutskottet</ref>
        </correspContext>
      </correspDesc>
      <textClass>
        <catRef scheme="#docType" target="#mot"/>
        <catRef scheme="#motionType" target="#kommitte"/>
        <catRef scheme="#motionType" target="#följd"/>
      </textClass>
    </profileDesc>
  </teiHeader>
  <text>
    <body>
      <div xml:id="i-FHT1zUCvN7SxK2TsVF5CYQ" type="motBody">
        <div xml:id="i-Bm7qC6HLCWusE5tysus9dV" type="motProposal" subtype="förslag">
          <head xml:id="i-FrF8nX9i6LpXCZEWYuidxM">
            Förslag till riksdagsbeslut
          </head>
          <list xml:id="i-YCaPjjZeaC2bHkuJwvCnKG" style="ol">
            <item xml:id="i-MDKJfNKTFQxq3WCYwdhgDJ">
              Riksdagen tillkännager för regeringen som sin mening vad som
              anförs i motionen om intensifierade ansträngningar för att uppnå
              millenniemålen.
            </item>
            <item xml:id="i-XJo54UDYNSKDEi6rChqBE6">
              Riksdagen tillkännager för regeringen som sin mening vad som
              anförs i motionen om enprocentsnivån i biståndet.
            </item>
            <item xml:id="i-Y3Zg9ZuSBsz3tnU6QrttzP">
              Riksdagen tillkännager för regeringen som sin mening vad som
              anförs i motionen om PGU som grundläggande del av Afrikapolitiken.
            </item>
            <item xml:id="i-6LhXVFuUHLWog7m32FJZ6s">
              Riksdagen tillkännager för regeringen som sin mening vad som
              anförs i motionen om skuldavskrivning.
            </item>
            <item xml:id="i-NGKxvFfwXJtSekpnPYgmau">
              Riksdagen tillkännager för regeringen som sin mening vad som
              anförs i motionen om landkoncentrationen i biståndet.
            </item>
            <item xml:id="i-W5sHuZejxJnZKn9WQJ3Pf8">
              Riksdagen tillkännager för regeringen som sin mening vad som
              anförs i motionen om arbetstagares rättigheter och vikten av facklig
              organisering.
            </item>
            <item xml:id="i-PJhLNWf6Lbra84d8MswRnn">
              Riksdagen tillkännager för regeringen som sin mening vad som
              anförs i motionen om vikten av att råvaruresurser kommer ländernas
              egen befolkning till del.
            </item>
            <item xml:id="i-G84vLWxKyC573zaweYGsEc">
              Riksdagen tillkännager för regeringen som sin mening vad som
              anförs i motionen om målsättningen att stödja hållbar och hög
              tillväxt, full sysselsättning och rättvis fördelning.
            </item>
            <item xml:id="i-HKES2P8VS6tTJk5zD8vm3Q">
              Riksdagen tillkännager för regeringen som sin mening vad som
              anförs i motionen om Världsbankens och IMF:s landprogram.
            </item>
            <item xml:id="i-KxfP47R6vgRpA4GXwLGhCY">
              Riksdagen tillkännager för regeringen som sin mening vad som
              anförs i motionen om jordbrukspolitiken.
            </item>
            <item xml:id="i-4vM7awL2YfEfHhcvBocwGd">
              Riksdagen tillkännager för regeringen som sin mening vad som
              anförs i motionen om ratificering av ILO:s konventioner, internationella
              handelsavtal och rättvisemärkning respektive Global Compact.
            </item>
            <item xml:id="i-UtY5fAoHMyxU1oAzYQzX2K">
              Riksdagen tillkännager för regeringen som sin mening vad som
              anförs i motionen om god samhällsstyrning och om att stödja Afrikanska
              unionens initiativ till detta.
            </item>
            <item xml:id="i-CbpS7aJcGZfjX1v3cWsN6S">
              Riksdagen tillkännager för regeringen som sin mening vad som
              anförs i motionen om demokrati och mänskliga rättigheter.
            </item>
            <item xml:id="i-SHtAwcxo5a4NbSBnN5TDb3">
              Riksdagen tillkännager för regeringen som sin mening vad som
              anförs i motionen om stöd till folkrörelser och politiska partier.
            </item>
            <item xml:id="i-5bB1ht6naeuNKtrBvkEEci">
              Riksdagen tillkännager för regeringen som sin mening vad som
              anförs i motionen om miljö, klimat och energi.
            </item>
            <item xml:id="i-3YHcEVitiHUakEn5v3pdJS">
              Riksdagen tillkännager för regeringen som sin mening vad som
              anförs i motionen om hälsa som en grundläggande rättighet.
            </item>
            <item xml:id="i-QXLiWfUJCsnW1vxvgmKHyy">
              Riksdagen tillkännager för regeringen som sin mening vad som
              anförs i motionen om utbildning som en grundläggande rättighet.
            </item>
            <item xml:id="i-TrfB8RydTkngh3JX9yYCC6">
              Riksdagen tillkännager för regeringen som sin mening vad som
              anförs i motionen om vikten av ett jämställt samhälle.
            </item>
            <item xml:id="i-UgZaY5Gf1hTVxP6vE947uu">
              Riksdagen tillkännager för regeringen som sin mening vad som
              anförs i motionen om satsningar på kvinnor i biståndspolitiken.
            </item>
            <item xml:id="i-RvVg39QM8xwxbRgXob5fDp">
              Riksdagen tillkännager för regeringen som sin mening vad som
              anförs i motionen om SRHR.
            </item>
            <item xml:id="i-Wxb7kR3ybe8VSQPG6mSEai">
              Riksdagen tillkännager för regeringen som sin mening vad som
              anförs i motionen om resolution 1325.
            </item>
            <item xml:id="i-3kxESezVm28uWMniXbR6Np">
              Riksdagen tillkännager för regeringen som sin mening vad som
              anförs i motionen om handelshinder.
            </item>
            <item xml:id="i-54uJZvaetc3bmRRCvbzvLk">
              Riksdagen tillkännager för regeringen som sin mening vad som
              anförs i motionen om reformer för att stärka fattiga länders kapacitet
              att delta i handelsförhandlingar.
            </item>
            <item xml:id="i-WPeRp5xkDSR92EQdu8beo6">
              Riksdagen tillkännager för regeringen som sin mening vad som
              anförs i motionen om en ombudsman inom EU för att stödja utvecklingsländers
              export till EU.
            </item>
            <item xml:id="i-8LTrrxP8iW3EPRT92nVAce">
              Riksdagen tillkännager för regeringen som sin mening vad som
              anförs i motionen om den afrikanska diasporans roll.
            </item>
            <item xml:id="i-DToLGP31yBuxgtp1KTR9D1">
              Riksdagen tillkännager för regeringen som sin mening vad som
              anförs i motionen om utvecklingen av en regional afrikansk börs.
            </item>
            <item xml:id="i-DfvvfGS4ZcNZ3ozC3ZfUfX">
              Riksdagen tillkännager för regeringen som sin mening vad som
              anförs i motionen om säkerhet och konflikter.
            </item>
            <item xml:id="i-VDqRKF4mAS8sYkWvWi1eLx">
              Riksdagen tillkännager för regeringen som sin mening vad som
              anförs i motionen om motverkande av etniska motsättningar.
            </item>
            <item xml:id="i-SNNxh7PTyPSoyPUgwdS1Ax">
              Riksdagen tillkännager för regeringen som sin mening vad som
              anförs i motionen om regionala organ.
            </item>
            <item xml:id="i-2LLRR5hCRURvpR5gGQCm7b">
              Riksdagen tillkännager för regeringen som sin mening vad som
              anförs i motionen om Darfur.
            </item>
            <item xml:id="i-Y6X5YzqkdDytaFa5XxQrhy">
              Riksdagen tillkännager för regeringen som sin mening vad som
              anförs i motionen om Somalia.
            </item>
            <item xml:id="i-Lkefd3ocTvpnhHSAsUynUj">
              Riksdagen tillkännager för regeringen som sin mening vad som
              anförs i motionen om Somaliland.
            </item>
            <item xml:id="i-Gg6fqK5yx7uHH9b2kuuQqZ">
              Riksdagen tillkännager för regeringen som sin mening vad som
              anförs i motionen om Västsahara.
            </item>
            <item xml:id="i-QkXcKYsPLbm5QoNyiEmcxT">
              Riksdagen tillkännager för regeringen som sin mening vad som
              anförs i motionen om Zimbabwe.
            </item>
            <item xml:id="i-HAZXRMZZZFMr7ZLD2PErFg">
              Riksdagen tillkännager för regeringen som sin mening vad som
              anförs i motionen om Eritrea.
            </item>
          </list>
        </div>
        <div xml:id="i-HrAbYC8qSRjggHe1ray9tV" type="motContent">
          <head xml:id="i-9NoWzv7MokvCPpYoBDSzht" type="h1">
            Afrikapolitiken, ett samarbete i förändring
          </head>
          <p xml:id="i-6b8R882J8cdsgYybBMCELf">
            Afrika uppvisar fler ansikten, nöd och våld är verklighet för
            många människor. Samtidigt pågår löftesrika förändringar, en afrikansk
            renässans synes möjlig. Regeringen strävar efter att utveckla
            ett närmare partnerskap med de framväxande demokratiska samhällena.
            Vi vill utveckla vårt starka historiska engagemang för en ny tids
            krav.
          </p>
          <p xml:id="i-MkaVx64hUXT8dVxoq7NanT">
            Anna Lindh (Utrikesdeklarationen 1998)
          </p>
          <p xml:id="i-KqwE3z4yGPkgeqvFzLVCWh">
            En nattbild tagen från yttre rymden visar ett Europa där billjus,
            gatlyktor och neonskyltar håller natten på avstånd. I jämförelse
            är Afrika påtagligt mörkt. Två kontinenter. Två grannar. Två kontraster.
            Medan Europa lyser av välfärd och hög energikonsumtion har grannkontinenten
            Afrika bara börjat sin utveckling mot välstånd. Globaliseringen
            denna sammanflätning av aktiviteter och beroendeband mellan länders
            ekonomier, denna gemenskap av kunskap och framsteg, men också
            av hot och utmaningar innefattar i allt större utsträckning också
            Afrika.
          </p>
          <p xml:id="i-7D35yBxvWdbdkFGcQDTCCg">
            Afrika i dag är ingen kontinent av offer utan en stolt och rik
            del av världen som kan och vill utveckla hela sin potential. Afrika
            vill bli en jämlik och respekterad partner på samma villkor som
            andra, men dess utgångsläge tyngs av historiska arv, fattigdomen
            är utbredd, demokratin på sina håll alltför svag och hot som hiv/aids
            är tyvärr ett utvecklingens bromsfilter i många länder.
          </p>
          <p xml:id="i-G3psjvEa4tBZY4yJgKGmiW">
            Afrika består av 54 länder. Varje lands sammansättning av förutsättningar
            är unik och en politik för Afrika måste bygga på kunskap om vart
            och ett. En första särskiljande faktor är fred och konflikt. Det
            är fred i 48 av Afrikas 54 länder. Förhållandena i de sex konfliktländerna
            är tragiska, men Afrika är inte konflikternas kontinent.
          </p>
          <p xml:id="i-9jvLhXYJyGACW5viKZRJCb">
            Ett annat faktum är att majoriteten av länder i Afrika är demokratier.
            Under det senaste decenniet har Afrika fått 18 nya demokratier.
            Det är ett stort problem att många av dem är svaga, outvecklade
            och omogna men de är demokratier.
          </p>
          <p xml:id="i-9Ch4UHqtEScNTXB3QeMabA">
            En tredje faktor är tillväxten. Undantaget de länder som är i
            konflikt är tillväxttakten i Afrika söder om Sahara i genomsnitt
            36 % och har så varit de senaste åren. Människors levnadsvillkor
            har förbättrats; fler får sjukvård, går i skolan.
          </p>
          <p xml:id="i-5xhidmAWXw9EbNv6vPQnex">
            Allt detta utgör positiva, konkreta förändringar som sällan får
            uppmärksamhet.
          </p>
          <p xml:id="i-MoxqsVZjCBJRYXSESTLmsj">
            Därmed inte sagt att vi inte måste fokusera på de stora utmaningarna:
            Sjukdomar som hiv/aids, malaria och tbc, sociala frågor som urbanisering
            och arbetslöshet, brister i demokratin som korruption och etnisk
            exploatering samt långsiktiga utmaningar som fred och säkerhet
            och miljö- och klimatfrågorna.
          </p>
          <p xml:id="i-WdnAsJQXgYcpbU6wjGfuLt">
            Ett första steg i en svensk politik för Afrika måste därför vara
            att uppdatera den allmänna bilden av Afrika. Vår brist på kunskap
            och vår fördomsfulla inställning hindrar oss att utveckla bredare
            och djupare relationer med människor, företag och institutioner
            i Afrika.
          </p>
          <p xml:id="i-VbCF6ZRVjL6gzAHSWy49Je">
            Alltför många människor i Afrika är fortfarande fattiga. Fattigdomen
            är utbredd och sammansatt. Det handlar inte enbart om avsaknad
            av materiella resurser utan också om brist på möjligheter att
            påverka sin levnadssituation och att göra sin röst hörd. Sammantaget
            har dock Afrika sannolikt aldrig haft bättre förutsättningar att
            möta sina utmaningar och att skapa utveckling och välfärd för
            sina medborgare. Men det finns inga garantier att detta sker per
            automatik. Likväl som historien tagit önskade vägar förut kan
            så ske igen. Vad som händer i Afrika påverkar oss i Sverige, i
            Europa och i världen som helhet.
          </p>
          <p xml:id="i-VxjPcB8RAKJspstdJ9ACCM">
            Slaveriet, kolonisationen och råvaruexploateringen har i sina
            spår lämnat efter sig sargade folk och länder. Kalla kriget förvandlade
            Afrika till en tummelplats för supermakterna. Det finns självklart
            en oro att den utveckling som sker nu återigen ska leda till en
            ny geopolitisk kamp om makt och råvaror.
          </p>
          <p xml:id="i-P48ri5fsMq88S7TwuW7BX7">
            I dag är det de asiatiska tillväxtekonomierna framför allt Kina
            som är huvudaktörer i Afrika. Kinas makalösa tillväxt kräver råvaror
            som finns i Afrika. Handeln mellan Afrika och Kina ökade med 40
            % mellan 2005 och 2006. Vissa ser Kina som Afrikas hopp, som kommer
            med billiga lån och icke öronmärkta investeringar. Andra ser Kina
            som det stora hotet mot jobben och småföretagen. Den afrikanska
            inhemska marknaden för produkter som textilier slås ut av billig
            kinesisk import och arbetslösheten ökar. Samtidigt är de nya tillväxtmarknaderna
            i Asien viktiga för de afrikanska ländernas export.
          </p>
          <p xml:id="i-Y5ccrQcrWAYV4S6BQMWk4i">
            Vilken väg Afrikas utveckling kommer att ta beror också på hur
            man förmår att ta till vara de egna förutsättningarna och se till
            att de blir framgångsmotorer. Medan Kina har en centralplanerad
            plan för sin Afrikapolitik saknar de afrikanska länderna en gemensam
            strategi för hur den kinesiska anstormningen ska mötas.
          </p>
          <p xml:id="i-ERhFZH7oTuJ6fz42piXY7R">
            Afrika är de ungas kontinent. Majoriteten av befolkningen är
            under 25 år och i allt större utsträckning lämnar människor landsbygden
            och flyttar till städerna. Det unga Afrika är både dess hopp och
            dess orosmoln. Ungdom, urbanisering i kombination med fattigdom
            och arbetslöshet är recept för sociala konflikter.
          </p>
          <p xml:id="i-2pymcFbD9xgSK3gVLrL8Qq">
            Ekonomisk tillväxt måste kombineras med en aktiv fördelningspolitik.
            Hur en rättvisare fördelning av mark och förmögenhet kan bidra
            till fattigdomsbekämpning bör bli föremål för analyser. Svensk
            politik måste beakta detta och ta vara på tidigare vunna erfarenheter.
          </p>
          <p xml:id="i-D3bzSJWZzeG2ebF4C4EuWr">
            Afrikanska unionen och enskilda länder ska tas till vara som
            partner för en internationell politik. EU:s politik påverkar Afrika
            vad gäller bistånd, jordbruk, fiske och handel men också den övergripande
            politiska situationen. EU bör söka former för att intensifiera
            en dialog med Afrika. Toppmötet mellan EU och Afrika i december
            var viktigt ur flera aspekter.
          </p>
          <p xml:id="i-V12ecqPaS7enQTJJw7pxYY">
            I dag skiljer Medelhavet som Rio Grande afrikanska flyktingar
            från europeiska länder. Människor utnyttjas och omkommer under
            färden för en bättre framtid.
          </p>
          <p xml:id="i-24rqmUJNfAWK4Wxn8Swe2r">
            Handel, kultur, idrotts- och kyrkoutbyte utgör alla områden där
            ökade kontakter och ökad intensitet gynnar båda parter. Att utveckla
            kontakterna mellan våra kontinenter utgör ett ömsesidigt intresse.
            Svenskar med rötter i Afrika kan bidra till att ompröva och komplettera
            vår bild av Afrika. Internet och tillgång till globalare medier
            kan påverka vår Afrikabild respektive afrikaners bild av européer.
          </p>
          <p xml:id="i-AvaWT7NadhUdMqBtUCwokp">
            På femtio år har Afrikas befolkning ökat från omkring 200 miljoner
            till 800 miljoner människor. Livslängden ökar, barnadödligheten
            minskar. I genomsitt föder en afrikansk kvinna 5,1 barn. En afrikan
            uppges aldrig ha levt så länge som nu. Den demografiska bilden
            kan börja ritas om.
          </p>
          <p xml:id="i-NvXDZAFckLuAadRmVZWaMN">
            Kvinnors rättigheter med makt över sitt eget liv, tillgång till
            självständigt yrkesliv, en jämställd plats i samhället liksom
            på beslutfattande positioner är viktigt för kvinnan, men även
            för hela samhället. Många politikområden, bland andra handel,
            utvecklingssamarbete, konfliktlösning, fördelningspolitik, utbildning
            och miljö- och jordbrukspolitik, måste samverka för att det ska
            vara möjligt. Samarbete mellan universitet i Sverige och Afrikas
            länder bör stimuleras liksom utbyte mellan unga i Sverige och
            Afrika bör uppmuntras.
          </p>
          <p xml:id="i-DzmFn5eiAYL3Wjiba8YcwM">
            Arbetet med att förnya den svenska politiken för samarbete med
            Afrika bör bedrivas brett med kunskapsutbyte med företrädare för
            forskning, kulturområdet, näringsliv och fackföreningar med bas
            såväl i Sverige som i afrikanska länder. Organisationer, kyrkor
            och samfund, afrikanska parlamentariker och människor, som lever
            i Sverige men har rötter i Afrika, besitter stor kunskap som bör
            tas till vara.
          </p>
          <p xml:id="i-KNFW5cR7CQYLpuDbNy9nGa">
            För att öka vår kunskap om Afrika och därigenom kunna bredda
            och utveckla våra relationer och vår politik är det viktigt exempelvis
            med den verksamhet som bedrivs vid Nordiska Afrikainstitutet.
          </p>
          <p xml:id="i-RGyTQt1FDi9yh7yF9FNiay">
            Sedan riksdagen senast fattade beslut om en svensk Afrikapolitik
            har verkligheten förändrats, som vi berört i texten ovan. Behovet
            av en ny svensk politik för Afrika är stort. Vi socialdemokrater
            vill bryta den ensidiga bilden av Afrika som fattigt, svältande
            och hjälplöst mot en nyanserad bild som speglade en helhet och
            också visade på utvecklingsmöjligheterna. Medlemskapet i EU har
            ökat Sveriges politiska räckvidd. Gamla koloniala bindningar behöver
            ännu ifrågasättas.
          </p>
          <p xml:id="i-RdXcdG5iDfb5WckQw8XePC">
            Vi socialdemokrater kommer i denna motion att fokusera på en
            politik för Afrika söder om Sahara.
          </p>
          <p xml:id="i-8LYs42x4oTnuCy7Fi73BiW">
            Regeringens skrivelse ger i många stycken en bred bild av Afrika
            och såväl möjligheter som hot mot dess utveckling. Men vid en
            noggrannare läsning framstår texten på många ställen som tunn
            och i avsaknad av konkreta åtgärder. Framför allt handelspolitiken
            får stort utrymme, och man vill exempelvis satsa på att utveckla
            svenskt näringslivs verksamhet i Afrika. Samtidigt vet vi att
            regeringen lägger ned ambassader, som är en viktig förutsättning
            för att utveckla dessa kontakter, liksom man också kraftigt drar
            ned på exportfrämjandet, vilket innebär mindre stöd från Exportrådet
            till företag som vill etablera sig på nya marknader.
          </p>
          <p xml:id="i-AokppjJ4pDNLaSdxZmWeHS">
            Man skriver att Sverige kommer att delta i internationella insatser
            för fred och säkerhet samtidigt misslyckas man med att på ett
            kompetent sätt göra den nödvändiga förlängningen av en enskild
            insats i Tchad, och någon riktig strategi för de internationella
            insatserna har man inte kunnat leverera.
          </p>
          <p xml:id="i-LegRzi9B5NcfurofuMYXhE">
            Regeringen skriver om mänskliga rättigheter i allmänna ordalag,
            men vill inte vara konkret angående särskilda fall som Zimbabwe
            eller Dawit Isaaks långa orättfärdiga fångenskap. Vi saknar också
            konkretisering när det gäller kvinnors utsatthet, våldtäkter som
            vapen i konflikter och trafficking.
          </p>
          <p xml:id="i-W8rKfUQuByqKESTXZDUEfp">
            Framför allt ser vi tydliga brister i resonemangen kring globalisering,
            tillväxt och handel alla viktiga områden men vi saknar en grundläggande
            inställning om arbetares rättigheter för att väga upp globaliseringens
            baksidor och vikten av facklig organisering för ett samhälles
            utveckling.
          </p>
          <head xml:id="i-4LHXNrShoLa1QrMJ6uu6nf" type="h2">
            Utvecklingssamarbete och partnerskap
          </head>
          <p xml:id="i-39rYPKP5eKBHJ4JJT2XpR5">
            Under lång tid har den dominerande relationen med Afrika varit
            genom olika typer av bistånd. Det har snarare förstärkt än minskat
            den ojämna maktrelation som kolonisationen skapade. Trots ambitionen
            om ett partnerskap mellan givare och mottagare har bilden bestått
            av en närande och en tärande part.
          </p>
          <p xml:id="i-QtxDCDRV1fqjepFMd18w2R">
            En breddning av relationerna mellan Sverige och Afrika innebär
            samtidigt att den hittills dominerande relationen, biståndet,
            behöver förändras och fördjupas.
          </p>
          <p xml:id="i-AbEPYRoyaNpGg9d9R22Kv2">
            Millenniedeklarationen undertecknades av världens stats- och
            regeringschefer 2000. De åtta millenniemålen togs fram för att
            förverkliga dagordningen för global utveckling, och halva tiden
            för dess uppfyllande har redan gått. Sverige har tillsammans med
            det internationella samfundet ansvar för att understödja processer
            för att Afrikas länder ska uppnå millenniemålen. Det står klart
            att såväl de afrikanska länderna själva som omvärlden måste intensifiera
            sina ansträngningar om målen ska nås.
          </p>
          <p xml:id="i-U7XcJpFeRvj3wae6xj4ThT">
            En grundläggande förutsättning är att Sverige fortsätter att
            upprätthålla enprocentsnivån i biståndet i överensstämmelse med
            DAC-kriterierna. Den borgerliga regeringen skriver vackert om
            biståndssamarbetet med Afrika, men sanningen är ju den att det
            svenska biståndet urholkas mer och mer för varje budget som regeringen
            lägger, bl.a. genom skuldavskrivningar som till stor del är rena
            luftsiffror. Självklart drabbas våra afrikanska partner också
            när världens fattiga får vara med och betala regeringens skattesänkningar.
          </p>
          <p xml:id="i-4GYaekDsvGiRhkJ3yhHECZ">
            Sverige har genom politiken för global utveckling, PGU, beslutat
            om en inriktning som innebär att alla politikområden, inte bara
            bistånd, ska bidra till en rättvis och hållbar utveckling utifrån
            rättighets- och fattigdomsperspektiv. Det övergripande gemensamma
            målet för utvecklingssamarbetet är att bidra till att skapa förutsättningar
            för fattiga människor att förbättra sina levnadsvillkor. PGU måste
            naturligtvis vara en grundläggande del av Afrikapolitiken.
          </p>
          <p xml:id="i-JyFzfJNPAyeFwm7d9jQjez">
            Inom ramen för OECD pågår just nu ett arbete för utveckling av
            biståndet, den s.k. Parisagendan. Denna process syftar till en
            effektivisering av biståndet genom en arbetsfördelning mellan
            olika givarnationer. Agendan och fördelningen ska ske utifrån
            mottagarlandets egna prioriteringar och den komplementaritet som
            olika givare utgör. Detta är ett välkommet arbete. Dock är det
            viktigt att i sammanhanget försäkra sig om att människor, exempelvis
            parlamentariker och det civila samhället, i både givar- och mottagarländer
            har möjlighet att delta i och påverka dessa processer. Särskilt
            angeläget är det i nationer där demokratins institutioner och
            politiska partier inte tillfredsställande ger medborgarna möjligheter
            till reellt inflytande.
          </p>
          <p xml:id="i-U1FchjoVsiN3veJFqUghPK">
            Sverige bör verka för ett ökat internationellt bistånd till Afrika
            och en snabbare och mer omfattande skuldavskrivning till de allra
            fattigaste ländernas skulder.
          </p>
          <p xml:id="i-NN2LV1GhL7ZbFgW92WwmoD">
            Utvecklingssamarbetet har ett brett stöd hos svenska folket.
            Det bistånds- och opinionsarbete som görs av det civila samhället
            och folkrörelserna ska utökas. Partnerskap bygger på att parterna
            känner och respekterar varandra. Afrika är en sammansatt kontinent,
            och det är nödvändigt att förhålla sig till såväl enskilda länder
            som kontinenten som helhet.
          </p>
          <p xml:id="i-NfCtkhhp4vH73FNqzZt8dy">
            Den landkoncentration som nyligen genomförts av den borgerliga
            regeringen utelämnar tyvärr en rad länder i Afrika som är strategiska
            för Sverige. Närvaro är avgörande för förståelse och uppbyggnad
            av partnerskap, men tyvärr lägger regeringen ned svenska beskickningar
            utomlands också i Afrika bl.a. som en följd av landkoncentrationen
            inom biståndet. Regeringen talar om ökat fokus på Afrika, men
            i realiteten har landkoncentrationen inneburit en ytterst marginell
            ökning av resurser till Afrika.
          </p>
          <p xml:id="i-GtHRtsnexLznUMSo1A5e2k">
            Utvecklingssamarbete som ska övergå i ett bredare bilateralt
            samarbete ska konkretiseras och få en organiserad övergång med
            angivet stöd innan det upphör. Vi känner oro för att samarbete
            med länder med en positiv utveckling avslutas för tidigt. Demokratiska
            tendenser är inte liktydigt med att demokratin befästs. Ett viktigt
            fokus är att stödja fackliga rättigheter och stärka fackliga organisationer
            i Afrika. Fackliga företrädare utsätts för övergrepp, och lagliga
            förutsättningar för facklig organisering begränsas. Samarbete
            och stärkande av fackföreningsrörelser är en viktig grund för
            en hållbar fattigdomsbekämpning.
          </p>
          <p xml:id="i-CfjqeKXhCX4iB8zBqYL1q7">
            Processen som ledde fram till landkoncentrationen var sluten.
            Många aktörer ställdes utan möjlighet till insyn eller inflytande.
            Vi vill i ett brett perspektiv se över den genomförda landkoncentrationen
            och de konsekvenser den för med sig. Det anges också att landstrategierna
            framöver ska ha en mycket styrande roll, och vi vill slå vakt
            om att de utformas i en bredare process, exempelvis att riksdagens
            betänkande får reell inverkan på följdbeslut.
          </p>
          <head xml:id="i-AXbT6gyeXg7m7azWEMACrf" type="h2">
            Arbete, tillväxt och fackliga rättigheter
          </head>
          <p xml:id="i-TpUhGMzzphYY2Z1Pinzqd1">
            Arbete är en avgörande länk mellan ekonomisk tillväxt och minskad
            fattigdom. Fokus på sysselsättning är därför en viktig del i arbetet
            med att samordna rättighets- och utvecklingsperspektiv.
          </p>
          <p xml:id="i-PmwPPtYVYmS7pCC8Kdv7ct">
            I regeringens skrivelse nämns tillväxt över 80 gånger, men arbetarnas
            rättigheter i stort sett inte alls. Vi socialdemokrater ser nödvändigheten
            av tillväxt och fördelningspolitik för en effektiv fattigdomsbekämpning,
            men i denna bild måste arbetstagarnas rättigheter finnas med liksom
            hänsyn till sociala och miljömässiga frågor.
          </p>
          <p xml:id="i-YSsKE6L42DLCVv311txgpY">
            Afrika är på många sätt en rik världsdel. I vissa regioner finns
            enorma naturtillgångar, men alltför ofta förnekas människor rätten
            att själva få del av landets resurser. Det är viktigt att ländernas
            egna resurser som diamanter, mineraler och olja kommer den egna
            befolkningen till del. Kimberlyprocessen, ett initiativ som lett
            till certifiering av diamanter, har varit och är viktig på många
            sätt genom att den har visat på kopplingen mellan råvaror och
            krig och konflikter och ekonomisk brottslighet. Därigenom ges
            erfarenheter för flera råvaror och i fler geografiska områden.
            Förutsättningar finns för ökad transparens vid utvinning och handel.
          </p>
          <p xml:id="i-TLg1WibNYTrH73hwZaEkbq">
            Konflikter, underutveckling och brist på framtidsmöjligheter
            bildar grogrund för så kallad brain drain. Inom sjukvård och andra
            områden lockas välutbildad arbetskraft av de möjligheter som erbjuds
            av vårdjättar och andra länder i såväl den privata som offentliga
            sjukvården i Europa vilket innebär att fattiga länder förlorar
            sin bäst utbildade arbetskraft. Det finns fler sjuksköterskor
            från Malawi i brittiska Manchester än kvar i hemlandet. Och i
            Addis Abbeba framförs att det finns fler etiopiska läkare i Washington
            än kvar i hemlandet.
          </p>
          <p xml:id="i-23YgN5BgsVVUDN4c47DHBr">
            Afrikapolitiken bör ha som mål att stödja en hållbar och hög
            tillväxt, full sysselsättning och rättvis fördelning. Vi bör stödja
            afrikanska länder att formulera egna mål som är inriktade på att
            skapa en stabil makroekonomisk situation, med starka offentliga
            finanser och stabil inflation, samtidigt som de tydligt bidrar
            till en mer rättvis inkomstfördelning och ökad sysselsättning.
          </p>
          <p xml:id="i-3VLRBQTDgUy6MtJfsDTKVG">
            Förändringar är nödvändiga för utveckling och tillväxt, men följderna
            av detta ska inte riktas mot den enskilda individen. Strukturomvandling
            kan bejakas om samhället erbjuder trygghet i förändringen genom
            utbildningsmöjligheter och ekonomiska trygghetssystem som är knutna
            till individen och inte till arbetstillfället eller arbetsgivaren.
          </p>
          <p xml:id="i-7UDU37fcH7m6pM37Tn7fnK">
            Sverige bör därför i forum som Världsbanken och Internationella
            valutafonden driva att de i sina landprogram ska inkorporera projekt
            som utvecklar de grundläggande trygghetssystemen i afrikanska
            länder, och inte som i dag ställa krav på motsatsen. Generella
            sociala trygghetssystem som är demokratiskt styrda och solidariskt
            finansierade via skattesystem bidrar till ekonomisk tillväxt och
            rättvis fördelning.
          </p>
          <p xml:id="i-2mFukCsGzfoSnsQSzJo9Q4">
            Jordbruket är den näring som sysselsätter flest antal människor
            i Afrika och utgör den avgörande ekonomiska motorn och för en
            lång rad länder. Utvecklingen av jordbruket är en viktig faktor
            för de afrikanska ländernas utveckling, såväl för lokala marknader
            och livsmedelstrygghet som för handel och ökad tillväxt. Den potential
            för tillväxt som Afrikas export av jordbruksprodukter skulle kunna
            vara, bromsas av handelshinder på de internationella marknaderna.
            Sverige måste som EU-medlem därför verka för en reformering av
            EU:s jordbruks- och handelspolitik i riktning mot att tullar,
            handelshinder och jordbruksstödet avskaffas.
          </p>
          <p xml:id="i-AGhoAuxnEbxb44yFcnpSXc">
            Vi vill också framhålla vikten av att stödja ett hållbart jordbruk
            som kan ta sig an både miljömässiga utmaningar och livsmedelstrygghet,
            liksom dess roll för både lokala marknader och internationell
            handelspolitik.
          </p>
          <p xml:id="i-6uZrQxuhTCiobBRYt7wy7W">
            Vi ser exempel på en långsiktig, hållbar turism växa fram. Kontinentens
            rika historia och kultur, storslagen och omväxlande natur i kombination
            med framväxten av ett modernt, globaliserat Afrika gör turism
            till en näring med stor utvecklingspotential.
          </p>
          <p xml:id="i-13yYtuyY9qR8Hs6AL2S3e2">
            Globaliseringens baksida är ingenstans så tydlig som bland världens
            fattiga arbetare, kvinnor och barn. Exploatering och maktlöshet
            är verklighet för hundratals miljoner barnarbete, livsfarliga
            arbetsmiljöer, slavliknande arbeten till svältlöner, sexuella
            trakasserier, diskriminering, våld och bestraffningar och obefintliga
            rättigheter. Social dumpning, dvs. att dessa brister utnyttjas
            som konkurrensmedel, måste bekämpas.
          </p>
          <p xml:id="i-Mf4szxzGSf99MXRMb7o8Z8">
            Trots att majoriteten av världens länder står bakom såväl FN:s
            konventioner om mänskliga rättigheter som ILO:s kärnkonventioner
            om rättigheter i arbetslivet, kränks människor varje dag. Multinationella
            företag har ansvaret att följa lagstiftning och konventioner.
          </p>
          <p xml:id="i-2rsYHh79eUNdPnU8Fz43su">
            Afrikapolitiken måste i alla sammanhang och forum lyfta fram
            och ställa krav på att mänskliga rättigheter, inklusive dem i
            arbetslivet, främjas och respekteras. Särskilda insatser bör göras
            när det gäller offentliga upphandlingar, uppföljning av handelsavtal
            och i internationella forum som Världsbanken, Internationella
            valutafonden och FN. Vi vill hävda arbetstagarnas rättigheter
            i internationella organisationer som Internationella valutafonden
            (IMF) och Världsbanken. Vi vill verka för att arbetet inom Internationella
            arbetsorganisationen (ILO) får ökad tyngd och för att fler länder
            ratificerar ILO:s kärnkonventioner, bl.a. konvention 94 om offentlig
            upphandling och konvention 87 om föreningsfrihet, och ökar stödet
            för rätten att bilda fria fackföreningar. Vi tycker att sociala
            klausuler i internationella handelsavtal kan vara en väg att gå
            för att motverka att människor kränks i arbetslivet. De måste
            dock utformas noga så att de inte resulterar i protektionism.
          </p>
          <p xml:id="i-E9m5V4dQWinqPx6Npuspjn">
            WTO bör i sin struktur och i sina avtal säkerställa respekten
            och efterlevnaden av mänskliga rättigheter i arbetslivet. Vi ställer
            också krav på att WTO ska inrätta mekanismer för att kunna följa
            utveckling och efterlevnad av företagens och regeringarnas sociala
            ansvar.
          </p>
          <p xml:id="i-WjgsrWL5rLJLB2C4Sr7rTz">
            Socialdemokraterna och de fackliga organisationerna har en lång
            tradition av internationellt arbete och fackligt utvecklingssamarbete,
            inte minst med systerorganisationer i Afrika. I Sverige finns
            en stor kompetens om mänskliga rättigheter i arbetslivet och om
            fackliga organisationers roll i uppbyggnaden av demokratier som
            bör tas till vara i samarbetet för mänskliga rättigheter och utveckling
            i Afrika. I länder som har starka, demokratiska och fria fackföreningar
            är välstånds- och demokratiutvecklingen generellt sett bättre
            än i länder som saknar fria fackföreningar. Vi socialdemokrater
            kommer ständigt att reagera och protestera mot kränkningar av
            mänskliga rättigheter och aktivt stödja fackliga ledare och aktiva
            som hotas och förföljs.
          </p>
          <p xml:id="i-H4zRW2pvZ21pA7TybELi9N">
            Ett nära partnerskap är också en viktig källa till kunskap och
            samverkan för oss i Sverige omkring de gemensamma utmaningar som
            arbetstagare världen över står inför i globaliseringen. De fackliga
            organisationernas roll på nationell, regional och global nivå
            måste stärkas. Parterna på den svenska arbetsmarknaden måste engageras
            och kan, både tillsammans och var för sig, göra värdefulla insatser
            genom exempelvis olika samverkansprojekt på områden som utvecklingen
            av arbetsmarknadens aktörer, deras relationer samt arbetsrätt
            och social dialog. De svenska arbetsmarknadsparterna har bedrivit
            framgångsrika utvecklingsprojekt bl.a. genom programmet Labour
            Market Dialog. Initiativ som detta bör stödjas.
          </p>
          <p xml:id="i-DX2jfiqsLr3VUmWqzGj7TT">
            Svenska konsumenter bör uppmuntras att handla Rättvisemärkt för
            att stödja produktion i Afrika som värnar människor och miljö
            och följer beslutade konventioner för mänskliga rättigheter. Svenska
            företag som har relationer med Afrika ska uppmanas att underteckna
            FN:s uppförandekod Global Compact och Globalt Ansvar.
          </p>
          <p xml:id="i-PSfwDyBJ2kwK4iSapw34nN">
            En rättvis globalisering kräver att kampen mot dumpade arbetsvillkor
            förstärks. För oss socialdemokrater är det oacceptabelt att konkurrenskraft
            skapas genom rovdrift på människor och miljön. Tillväxt utan mänskliga
            rättigheter, med ökande sociala klyftor eller utarmning av vår
            miljö gör oss inte rikare. Tvärtom är det endast en social och
            miljömässigt hållbar utveckling som kan skapa hållbar tillväxt.
          </p>
          <head xml:id="i-FY3ucB2yNy94by6KTA37Jd" type="h2">
            Demokrati, mänskliga rättigheter och god samhällsstyrning
          </head>
          <p xml:id="i-VgTkmKtq83ZW3AdL4J3kam">
            Afrikanerna själva går nu i täten för att stärka demokratin.
            Afrikanska unionen, AU, har skapat instrument som ska lägga grunden
            för stabila samhällen som förmår att utveckla ekonomi, näringsliv
            och handel. Inte minst handlar det om att utveckla och bygga upp
            institutionell kapacitet både inom den offentliga och privata
            sektorn. African Peer Review Mechanism (APRM) och African Charter
            on Democracy, Elections and Governance är två reformprogram som
            är vägledande för fördjupning av demokratin. Tyvärr har inte dessa
            instrument ännu använts i den utsträckning som vi hoppats.
          </p>
          <p xml:id="i-5ChNiyXhnxaMsDMcN79B68">
            En integration av Afrika i världsekonomin handel, investeringar
            förutsätter fungerande samhällen. Det bör därför vara en prioritet
            för en svensk Afrikapolitik att stödja AU:s initiativ och arbete
            för demokrati och gott samhällsskick, samt att understödja denna
            genom samarbete, stöd och dialog med nationella afrikanska parter,
            såväl multilateralt som bilateralt och genom det civila samhället.
            En grundförutsättning i alla sammanhang ska vara principen om
            afrikanskt och lokalt ägarskap av problemformulering och agenda.
          </p>
          <p xml:id="i-2cc8YJ3umSZqhzKNQ66YhJ">
            God samhällsstyrning är ett begrepp som består av ett flertal
            dimensioner. Det omfattar förvaltningen och uppbyggnaden av en
            statsapparat som på alla nivåer nationellt, regionalt och lokalt
            ska präglas av effektivitet, genomskinlighet, förutsägbarhet,
            rättssäkerhet och med insyn och deltagande av samhällsmedborgarna.
          </p>
          <p xml:id="i-CauGeMcJp4Nw6CECaLyNHG">
            Fria och allmänna val är nödvändiga, men inte tillräckliga förutsättningar
            för att skapa ett demokratiskt samhällsskick. Det krävs att hela
            samhällets aktiviteter inte minst regeringens, politiska partiers
            och statsförvaltnings präglas av respekt för mänskliga rättigheter
            och för landets lagar och regler och ett effektivt utnyttjande
            av skattemedel till gagn för medborgarna och hela samhällets utveckling.
            Stärkandet av rättssäkerheten utgör en förutsättning för utveckling
            av gott styrelseskick.
          </p>
          <p xml:id="i-EzT2vLyBgRPg6NQ7FeHCyT">
            Fria och oberoende medier har en viktig roll som granskare av
            makthavarna och folkbildare av medborgarna om deras rättigheter.
          </p>
          <p xml:id="i-FYt6a8vp6wmjZz1uS2muU9">
            Andra viktiga institutioner som spelar roll i ett gott styrelseskick
            är demokratiska partier, omutbar poliskår och tullväsende och
            inte minst en oberoende valkommission. Demokratiska partier är
            grundstenar i en demokrati, och principerna om gott samhällsskick,
            t.ex. intern demokrati, respekt för meningsmotståndare, genomskinlighet
            och bekämpning av korruption, innefattar även politiska partier.
            Utan demokratiska partier, med frivilligt aktivt deltagande av
            medborgarna och med en fungerande partistruktur och processer
            som garanterar medlemmarna rätten till initiativ och beslutande
            i demokratisk ordning, kan aldrig demokratin befästas i samhället.
            Politiska partier är en del av det civila samhället och är den
            nödvändiga bro som krävs för att kanalisera medborgarnas krav
            och önskningar till politiska handlingsprogram, där ansvar kan
            utkrävas av dem som väljs att genomföra dessa program. Det civila
            samhället har stora möjligheter att utveckla demokrati på gräsrotsnivå,
            i vardagen, i föreningar och folkrörelser, där människor kan lära
            hur man verkar tillsammans för att nå sina syften på ett sätt
            som är demokratiskt.
          </p>
          <p xml:id="i-GArmYKem43VakBwHSsaPyc">
            Afrikapolitiken bör särskilt fokusera på stöd till utveckling
            av folkrörelser och demokratiska politiska partier inom stödet
            till det civila samhället för demokrati, mänskliga rättigheter
            och fred.
          </p>
          <p xml:id="i-9iaHSeYsvBUc4QMsJUsh9z">
            Att bekämpa korruption och ekonomisk brottslighet liksom skatteparadis
            oc h skadlig skattekonkurrens mellan länder är viktiga beståndsdelar
            i en Afrika­politik s om strävar efter att stärka de ekonomiska
            och politiska institutionerna. Korruption är ett hot mot ekonomi,
            rättsväsende och demokratisering. Korruption finns i alltför hög
            grad i de flesta afrikanska länder, och det är de fattiga som
            drabbas hårdast. Stöd och erfarenhetsutbyte till uppbyggnad av
            institutioner för att bekämpa korruption är ett viktigt redskap
            i kampen mot korruption. Rutiner för att minska riskerna måste
            uppdateras regelbundet. En medvetenhet om hur utbredd korruptionen
            är och var riskerna är som störst måste upprätthållas och utvecklas.
            Goda exempel ska tillvaratas. Vidare ser vi värdet i att såväl
            relatera till som återkoppla till internationella regelverk som
            finns för att minska och förhindra korruption.
          </p>
          <p xml:id="i-SwA4QyDC38uUyBxrqWxqve">
            Gällande storskalig korruption vill vi också belysa den rika
            världens ansvar, eftersom många aktörer kommer därifrån, och vi
            har vårt ansvar att hålla rent. Vi vill också framhålla vikten
            av Clean Business, som handlar om att ansvaret gällande korruption
            ligger hos båda parter, både den potentiella bestickaren och mutmottagaren.
            I ett system där endast den som tar emot en muta blir straffad
            är det alltför lätt för bestickaren att flytta sitt fokus till
            dennes efterträdare vilket leder till att korruptionen fortgår
            på samma vis. Men det viktigaste är att skapa ett inre tryck mot
            korruption genom ett starkt civilt samhälle, fri och oberoende
            press och rättsväsen samt ytterst möjligheten att i fria val välja
            bort korrumperade politiker.
          </p>
          <head xml:id="i-SUdr4paRhgq3pihnCh3y2v" type="h2">
            Miljö, klimat och energi
          </head>
          <p xml:id="i-XywExVyb8YqMfdysyJBmdH">
            Vattenbrist, avfallsdumpning och klimatförändringar påverkar
            Afrika negativt. Den stigande medeltemperaturen har medfört att
            en stor del av snön på Mount Kenya och Kilimanjaro är borta. Miljoner
            människor söder om Sahara riskerar också att drabbas svårt av
            sjukdomar kopplade till klimatförändringarna. En politik för att
            främja klimatet och förbättra miljön måste vara starkt framträdande
            i svensk politik på olika områden. Den biologiska mångfalden i
            tropikerna uppges tillhöra de miljöer som kommer att påverkas
            påtagligt och en stor del av tropikerna ligger i Afrika.
          </p>
          <p xml:id="i-8YSHq6otk8CTnAbeH2ctbg">
            Tillväxt och utveckling kan och måste gå hand i hand med arbetet
            för en god miljö. Att ställa tillväxt i motsatsställning till
            miljö är detsamma som att förneka de fattiga länderna rätten till
            utveckling och välfärd.
          </p>
          <p xml:id="i-NsMr7ETVdBg52V4Azg4LEc">
            För Afrika innebär detta både utmaningar och möjligheter. Utveckling
            innebär ökad tillväxt, bättre utbildning, ökad livslängd, ökat
            välstånd och välfärd. Detta i sin tur ökar också energikonsumtion
            och därmed ökade miljöfarliga utsläpp som driver på växthuseffekten
            och klimatförändringarna. Men utvecklingsspiralen är inte predestinerad.
          </p>
          <p xml:id="i-SKejzDfVqnVeUHbMV6Fqss">
            Kyotoprotokollet uppmuntrar till överföring av kunskap och ekonomiska
            resurser till utvecklingsländerna för att främja deras egen forskning,
            utveckling och kapacitet att delta i det internationella miljökonventionsarbetet.
            Men teknikutveckling och utsläppshandel räcker inte för att samtidigt
            hantera Af rikas ökande energianvändning och utsläpp och uppfylla
            kraven på minskning av världens totala utsläpp.
          </p>
          <p xml:id="i-QZsF7nAPuszQHpTB4ZfiNk">
            Först och främst måste västvärlden ta itu med sin energi- och
            miljöhållning. Det är där de stora hoten mot miljön finns i världen.
            En Afrikapolitik kan bara bli framgångsrik om Sverige och andra
            västländer ställer om livsstil och beteende. Framför allt utgör
            EU en arena där Sverige på ett kraftfullt sätt kan driva på för
            en klimat- och miljöpolitik när det gäller vår egen politik och
            livsstil, men också för att främja en positiv utveckling på området
            i samarbetet med Afrika. Det finns inte en lösning för Afrika
            och en lösning för den rika världen för att åstadkomma en hållbar
            utveckling. Vi hör ihop.
          </p>
          <p xml:id="i-LUsoWY6fDAWJRztLrft6zx">
            Utvecklingsländer och kontinenter som Afrika kan och måste ta
            en annan väg redan från början. Afrikas chans är världens chans.
            Tillväxt och utveckling ställer krav på ändliga resurser, men
            effektivare användning minskar kraven. Utvecklingen av nya förnybara
            och miljövänliga energislag måste komma Afrika till del genom
            att de görs ekonomiskt försvarbara. Sverige har möjlighet och
            ansvar att bidra till att skapa en hållbar utveckling för både
            människor, djur och miljö i Afrika.
          </p>
          <p xml:id="i-BA7U1VSvK8KS5FwYRJA1QW">
            Sverige är ett av världens mest framstående länder på miljöteknik.
            Afrikapolitiken bör stödja forskning och kunskap om, samt tillgång
            till miljöteknik. En särskild fond för hållbar utveckling och
            miljövänliga investeringar i Afrika bör skapas. Arbetet med att
            minska utsläppen av växthusgaser måste vara en prioriterad uppgift
            i alla politiska forum.
          </p>
          <p xml:id="i-TBGbN3Qd65xsvhhQHBgX23">
            Biståndet till fattiga länder måste miljö- och klimatsäkras.
            Långsiktig ekonomisk tillväxt kan inte skapas utan att miljön
            förbättras och vice versa. Valet mellan att ge bistånd för fattigdomsarbete
            eller för miljöarbete existerar inte längre det handlar om båda
            delarna.
          </p>
          <p xml:id="i-WpXRnS2vquK24x7xqvFdwH">
            Krig och konflikter är starkt bidragande orsaker till miljöförstöring
            liksom naturkatastrofer som kan vara orsakade av samt bidra till
            miljöförstöring. Ökande fattigdom följer i spåren av krig, konflikter
            och naturkatastrofer. De människor som drabbas har i dag inget
            skydd och är mycket utsatta.
          </p>
          <head xml:id="i-6HVhRrhCobdKqMiPETeBAG" type="h2">
            Hälsa och utbildning grundläggande rättigheter
          </head>
          <p xml:id="i-PcoxXXu8potabudMCxn8QP">
            Mer än 20 miljoner människor har dött i aids, 75 % av dessa var
            afrikaner. I Botswana är var tredje vuxen smittad och i Lesotho
            är 42,2 av de gravida kvinnorna i städerna smittade. Skillnader
            mellan och inom länder och mellan könen varierar stort. Aids innebär
            en tragedi för de drabbade och utgör ett hinder för utveckling.
            Barn mister föräldrar, och kunskapsöverföring mellan generationer
            förloras. Lärare som ska undervisa kommande generationer dör i
            förtid. De äldre blir kvar med tungt vårdnadsansvar och försörjningsbörda
            för barnbarnen medan de barn som skulle ta ansvar för de äldres
            vård är borta. Epidemier lämnar barn och äldre ensamma.
          </p>
          <p xml:id="i-8GHkagGc1rE4WUvbpLn4XG">
            En medvetenhet om dessa problem och lidanden för både samhällen
            och individer, liksom insikten om att en av de viktigaste åtgärderna
            för att hindra ytterligare spridning ligger i främjandet av jämställdhet
            och kvinnors rättigheter, utbildning samt förebyggande och medicinska
            åtgärder, måste ligga till grund för svensk politik. Inte sällan
            har tystnad från politiska ledare eller kontroversiella uttalanden
            skapat oklarhet kring orsaker och effekter kring smittspridningen.
            Tabun kring sexuell och reproduktiv hälsa och rättigheter, SRHR,
            måste brytas. Tillgång till medicin och forskning för framtagande
            av vaccin är livsnödvändigt.
          </p>
          <p xml:id="i-bMxLyxL3cXVDxQ31qSKVG">
            Inom den internationella fackföreningsrörelsen finns en samlad
            kunskap om hur kampen mot hiv/aids kan föras på arbetsplatserna.
            Denna kunskap bör tas till vara i relationerna med fackliga organisationer
            i Afrika.
          </p>
          <p xml:id="i-7Y1jf1wo1YX8fpyNMGYn6Y">
            Enligt WHO är mödradödligheten den hälsofaktor som mest skiljer
            rika och fattiga länder åt. En av 16 kvinnor söder om Sahara kommer
            att dö till följd av graviditet eller förlossning, jämfört med
            en kvinna av 29 800 i Sverige.
          </p>
          <p xml:id="i-WaqS14DP461nB8cEx9ZHBW">
            Väpnade konflikter har lett till en ökad spridning av hiv/aids.
            Utbredningen av hiv/aids sammanfaller till stor del med utbredningen
            av malaria och tuberkulos. Afrika är värst drabbat i hela världen
            av dessa sjukdomar. Kopplingen mellan malaria och aids visar att
            de kraftigt samverkar, förvärrar sjukdomen och försvårar behandlingen.
          </p>
          <p xml:id="i-4rdRMF8Eg6sahjkj5DmNp7">
            Varje år insjuknar närmare 9 miljoner människor i tbc. Andelen
            nya sjukdomsfall ökar mest i Afrika, medan Asien fortfarande har
            flest antal tbc-sjuka. Hiv och tuberkulos är en dödlig kombination.
            Tbc är den främsta dödsorsaken bland aidssjuka. Trots goda insatser
            och policies för att bekämpa inte minst hiv/aids kommer de afrikanska
            ländernas regeringar inte att ha resurser att kunna stoppa spridningen
            av hivviruset, eller ge alla aidssjuka vård, på egen hand. hiv/aids
            utgör ett hot som inom vissa regioner kan jämföras med ett krigstillstånd
            och som kräver en allmän och bred mobilisering av alla krafter
            i samhället. Människor som lever tillsammans i byar, stadsdelar
            och kommuner, näringsliv och myndigheter det civila samhället
            måste organisera sig, samarbeta och hitta lösningar tillsammans,
            både för att ta hand om sjuka och föräldralösa och för ett omfattande
            preventivt arbete. Politisk vilja och ledarskap är därför väsentligt
            för att kampen mot hiv/aids ska vara möjlig att genomföra konsekvent
            och effektivt.
          </p>
          <p xml:id="i-DMcxCJuZmScDLmXd6RLkBD">
            Hiv/aids, tbc och malaria utgör tre stora utmaningar, också för
            det internationella samfundet. Exempelvis omfattar FN:s global
            fond dessa tre sjukdomar, och vi har en EU-myndighet i Sverige,
            vilket gör att vi som värdland har en möjlighet att utveckla dess
            verksamhet.
          </p>
          <p xml:id="i-5oAGECjFidnyFYyUjMoAgC">
            En särskild dimension av mänskliga rättigheter som har stor betydelse
            för kampen mot hiv/aids är sexuell och reproduktiv hälsa och rättigheter
            (SRHR). Sexuella rättigheter innebär att alla människor oberoende
            av kön, ålder, etnisk tillhörighet, funktionshinder, könsidentitet
            eller sexuell läggning, har rätt till sin egen kropp och sexualitet.
            Rätten till SRHR har starkt fokus på kvinnors rättigheter genom
            kravet på avskaffande av all slags diskriminering mot kvinnor
            (Cedaw).
          </p>
          <p xml:id="i-RbiLGDePf6YBrAoSHLozGE">
            Rätten till reproduktiv hälsa innebär att människan har möjlighet
            att ha ett säkert och frivilligt sexliv och att ha kapacitet att
            reproducera och friheten att besluta om, när och hur ofta. Alla
            kvinnor ska ha rätt till säker och laglig abort oavsett var de
            bor.
          </p>
          <p xml:id="i-v2x25bVBzwFLuv7RVkV7b">
            Ett område där dessa rättigheter kränks är kvinnlig omskärelse.
            Sverige måste inom alla relevanta forum verka för att förbud mot
            kvinnlig omskärelse antas.
          </p>
          <p xml:id="i-Q7zRpUzGfwNvcjkLUsezxo">
            Vi socialdemokrater vill att bland andra följande delar ingår
            i Afrikapolitikens åtgärder mot hiv/aids, malaria och tbc: Rätt
            till bromsmediciner till överkomliga priser, förbud mot diskriminering
            av aidssjuka samt stöd till informationskampanjer om hiv/aids,
            stärkt ställning för kvinnor inom samhällets alla områden och
            rätt till sexuell och reproduktiv hälsa.
          </p>
          <p xml:id="i-XebX6Tkb3HY52EaXPMyQWD">
            En av de stora utmaningarna för utveckling i Afrika i dag är
            att skapa möjligheter för god utbildning på alla nivåer. Fler
            barn går i skola än någonsin, men kolonialism och diskriminering
            har lämnat efter sig stora skevheter i de afrikanska samhällena.
            Det råder ingen tvekan om att utbildning i dag är en flaskhals
            för Afrikas utveckling. Analfabetismen är stor, arbetskraften
            är i hög grad outbildad, arbetslösheten är hög, medan det är brist
            på yrkesutbildade och forskare. Särskilt viktigt är fokus på flickors
            utbildning och möjlighet att gå i skola.
          </p>
          <p xml:id="i-9bnjYXHcq8xM7KSrU58vrW">
            En väsentlig del av landstrategierna och utvecklingssamarbetet
            för afrikanska samarbetsländer bör därför vara det livslånga lärandet.
            Sverige ska också i samarbetet understödja högre utbildning och
            forskning.
          </p>
          <head xml:id="i-NcZDUzS323SvzsqiijuBYG" type="h2">
            Ett jämställt samhälle
          </head>
          <p xml:id="i-6huPtaHQQUJ8D2by4L1tj5">
            Kvinnors rättigheter har gått från att vara en icke-fråga till
            att i dag finnas med på såväl den nationella som den internationella
            agendan, och Afrika kan uppvisa många framsteg: Frene Ginwala
            blev talman i Sydafrikas parlament, Ellen Johnsson-Sirleaf blev
            Afrikas första folkvalda kvinnliga president, i Liberia. Getrude
            Mongella valdes till det panafrikanska parlamentets talman, Asha-Rose
            Migiro från Tanzania, är utsedd till FN:s vice generalsekreterare.
            Rwanda har världens högsta andel kvinnliga parlamentariker, Nadine
            Gordimer är nobelpristagare i litteratur och Waangari Maathai
            har tilldelats Nobels fredspris.
          </p>
          <p xml:id="i-EvFrcDtcL6sYrTFp4uxDWk">
            Kvinnor utgör hälften av världens befolkning men världen styrs
            fortfarande av män.
          </p>
          <p xml:id="i-3o3VFcpq4dwHiL3uaftZWt">
            Jämställdhet har avgörande betydelse för ett samhälles sociala,
            ekonomiska och politiska utveckling och frågan om jämställdhet
            måste därför alltid vara en av grundförutsättningarna när vi söker
            lösningar på globala problem som fattigdom, miljöförstöring, säkerhet
            och migration. Inte minst därför är satsningar på kvinnor särskilt
            viktigt inom biståndet.
          </p>
          <p xml:id="i-2PoJhh8EWuMg37M116r9Hx">
            Kvinnorna är ofta familjeförsörjare, och hos kvinnorna ligger
            en viktig nyckel till utveckling. Samtidigt har kvinnor inte alls
            samma möjligheter som män att ta ansvar för sina liv, kunna påverka
            samhället eller ta del av globaliseringens fördelar. Biståndet
            måste stärka kvinnors ställning och rättigheter. Satsningar på
            kvinnors utbildning får direkta effekter på reproduktionsmönstren.
            Det leder till minskad barnadödlighet, ökad preventivmedelsanvändning,
            förbättrat näringsintag, ökad satsning på barns skolgång etc.
          </p>
          <p xml:id="i-FU5knHyBbweJ8csP6mDAj7">
            Kvinnor måste ges samma rättigheter som män inom samhällets alla
            områden. Inte minst handlar det om att förmå stater som ratificerat
            kvinnokonventionen, men med ett kulturellt undantag, att fullt
            ut ratificera och implementera konventionen så att kvinnor och
            män likställs inför lagen även vad gäller exempelvis ägande, arv
            och vårdnad av barn.
          </p>
          <p xml:id="i-b95EPJSYs596cKpmQyXDL">
            Vi socialdemokrater vill också framhålla vikten av kvinnor i
            beslutsfattande positioner. Detta gör vi av två enkla skäl. Det
            första och uppenbara är det demokratiska. Kvinnor är halva befolkningen
            och ingen skall på grund av sitt kön utestängas från makt. Det
            andra handlar om politiska prioriteringar. Erfarenhet från utvecklingsländer
            visar att beslutande församlingar som har en hög andel kvinnor
            i högre grad prioriterar hälsa, utbildning och förbättringar i
            det lilla, vilket i förlängningen är den bästa grunden för en
            positiv utveckling.
          </p>
          <p xml:id="i-9pjGddECrkXqttpZbjAmwW">
            Vi vill också framhålla hur framgångsrika så kallade mikrokrediter
            är, framför allt de som är riktade till kvinnor, när det gäller
            att bekämpa fattigdom och främja såväl utveckling och tillväxt
            som kvinnors ställning.
          </p>
          <p xml:id="i-25We6m77ZsHpbdUqF36Xhs">
            Vi välkomnar att FN:s generalsekreterare i februari presenterade
            FN:s kampanj mot mäns våld mot kvinnor. Det är ett mycket angeläget
            arbete.
          </p>
          <p xml:id="i-RHDpw8oudRJpnGNuCUJSHp">
            Afrika är en kontinent med många framstående kvinnor och förebilder.
            Vissa länder som Rwanda och Sydafrika har hög representation av
            kvinnor i sina parlament. Samtidigt är majoriteten av Afrikas
            och världens fattiga kvinnor och barn. Exploatering och förtryck,
            prostitution och trafficking drabbar särskilt hårt i krig och
            konflikter.
          </p>
          <p xml:id="i-ALiTyLd3szrRkfm5xUrTZy">
            Europarådets konvention mot trafficking är öppen för undertecknande
            av länder utanför Europa, och Sverige bör verka för att länder
            i Afrika undertecknar denna konvention.
          </p>
          <p xml:id="i-WgJzPXxQpvoUUn2Ft6M83u">
            All politik i förhållande till Afrika bör ha ett genusperspektiv
            och feminismen en analysmetod. Att främja jämställdhet ska också
            vara en målsättning för samverkan. Vår politik skall verka för
            rätten till sexuell och reproduktiv hälsa och rättigheter.
          </p>
          <p xml:id="i-C2bjbWfQZUgy2dE3rBxYYN">
            Regeringens skrivelse behandlar jämställdheten; för att den ska
            vara trovärdig måste också resurserna finnas liksom tydliga instrument
            för att stödja exempelvis kvinnors organisering. Ett exempel där
            regeringen måste konkretisera sitt arbete gäller handlingsplanen
            för FN:s resolution 1325 som går ut 2008. En ny handlingsplan
            måste utarbetas innan den nuvarande utgår.
          </p>
          <head xml:id="i-6X2fF6eEPgUBfomKBxvpM2" type="h2">
            Handelspolitik
          </head>
          <p xml:id="i-SR1jTf9WE18MkV7iAMCdN1">
            Även om handel med varor och tjänster över gränserna har ökat
            lavinartat de senaste decennierna skapar den globala produktionen
            inte välstånd i alla delar av världen. Det finns ett tydligt samband
            mellan lägre handelsbarriärer och ökad handel. Alltjämt är det
            dock världens rikaste länder som handlar mest med varandra. Och
            så länge rikare delar av världen omfattas av handelsbarriärer
            kommer verkligt fri handel att vara en utopi. Så länge kommer
            också välståndet att fördelas ojämnt mellan olika delar av världen.
          </p>
          <p xml:id="i-SV9VFXa6dpptvjz4U6L521">
            Handelsförbindelser och investeringar ska bygga på ett reellt
            partnerskap och stödja utvecklingen av en öppen och reglerad handel,
            såväl mellan de afrikanska länderna själva som mellan Sverige,
            EU och Afrika. De afrikanska ländernas produktionskapacitet och
            produktivitet måste utvecklas för att utgöra grunden för en social
            politik för välfärd. Ökade exportinkomster och fler arbetstillfällen
            bidrar till utveckling. Men handel och investeringar kan också
            leda till ökad fattigdom, ökade klyftor och exploatering av både
            människor och miljö. Det är därför viktigt att fattiga länder
            får reell möjlighet att påverka de handelsavtal som berör dem.
          </p>
          <p xml:id="i-EBtbmsUz6cGmxUmVBFaFqs">
            Vi vill att handelspolitiken för Afrika ska verka för reformer
            inom EU och WTO som stärker de fattiga ländernas kapacitet att
            delta på lika villkor i de processer som formar villkoren för
            handel och investeringar. Öppenheten kring handelsförhandlingar
            måste öka så att medborgare, det civila samhället och folkvalda
            får möjlighet att delta i dialog och beslut.
          </p>
          <p xml:id="i-XvkbfayC87hfNDMUXCV2wG">
            Handel ska styras av gemensamt beslutade regelverk som är rättvisa
            och gäller lika för alla. Sverige bör inom ramen för EU verka
            för en handelspolitik som inte diskriminerar de afrikanska ländernas
            produkter.
          </p>
          <p xml:id="i-Aw4B6Z5NDdwfXx7EJVoETE">
            Inom WTO pågår förhandlingarna i den s.k. Doharundan. Sverige
            bör verka för att den ska avslutas på ett ambitiöst och för utvecklingsländer
            gynnsamt sätt.
          </p>
          <p xml:id="i-JUYoekKPdy4eg1SHkg9hwi">
            Vad gäller EPA-avtalen mellan EU och Afrika är det viktigt att
            det blir ett långsiktigt och utvecklingsvänligt handelsavtal.
            Hörnstenarna bör vara utveckling, partnerskap och regional integration.
            EU måste vara berett att göra fler och mer omfattande åtaganden
            än AVS. Vad gäller marknadstillträde ska EU genomföra sitt löfte
            vad gäller att ge tull- och kvotfritt tillträde för produkter
            från AVS-länderna. Stegvisa övergångstider ska endast göras för
            två produkter: socker och ris.
          </p>
          <p xml:id="i-GuQN26XQZ1RG9GNmJgpymb">
            Vi vill verka för en verklig frihandel, utan tullmurar och subventioner.
            Eftersom EU har en gemensam handelspolitik arbetar vi socialdemokrater
            aktivt med att försöka övertyga alla andra EU-länder om att avskaffa
            handelshindren. En fri handel och mer rättvisa handelsregler kan
            lyfta miljontals människor ur fattigdom. Frihandel betyder dock
            inte en hämningslös och oreglerad kommers. Marknadsliberaler vill
            ha fri handel, men sällan sociala eller fackliga rättigheter.
            Vi socialdemokrater vill ha båda, och vi förespråkar en reglerad
            frihandel inom ramen för internationella överenskommelser.
          </p>
          <p xml:id="i-SxrKz5UCLWNCJ2ZzG6ZhQ2">
            Handelshindren mot fattigare länder måste bort. Vi vill ta initiativ
            mot orättvisa handelshinder. Det gäller inte minst jordbruks-
            och tekovaror som är u-ländernas viktigaste exportvaror. Inom
            EU vill vi arbeta för att EU tar bort alla handelshinder för Afrika,
            Karibien och Sydamerika, och vi ska vara det land som hårdast
            driver ett avskaffande av EU:s jordbrukssubventioner. Vi vill
            att EU inrättar en ombudsman till stöd för utvecklingsländer som
            vill exportera till EU. Handelssystemet måste förbättras. Utvecklingsländerna
            har ofta mindre möjligheter att delta i de långa och kostnadskrävande
            handelsförhandlingarna än rikare länder. Därför vill vi öka biståndet
            till utvecklingsländerna för att stärka deras förhandlingskapacitet
            i världshandelssystemet.
          </p>
          <p xml:id="i-MNf3msg5CUoshCk1Xz5ExD">
            Handelspolitiken ska utformas på ett sådant sätt att den inte
            leder till miljöförstöring eller socialt förtryck. Den politik
            för global utveckling, PGU, som beslutats av riksdagen ska stärkas
            och vara vägledande för relationerna.
          </p>
          <p xml:id="i-A3JRM5EQ5y69ecPNXD1Xa">
            Afrikapolitiken bör stödja svenska initiativ som skapar god tillväxt
            och hållbar utveckling. Den afrikanska diasporan spelar en viktig
            roll när det gäller överföring av externa resurser för investeringar
            i Afrika vilket i många länder utgör en av de främsta källorna
            för inflöde av valuta och investeringar. Diasporan är därför en
            strategisk aktör som kan spela en nyckelroll. Sverige bör därför
            ta till vara de kunskaper och kontakter som den afrikanska diasporan
            besitter.
          </p>
          <p xml:id="i-GHqHbZXe6xWbUmpXMuoqWC">
            Med tillväxt följer också ett ökande sparande. Men inhemskt sparande
            placeras ofta på andra kontinenter än den afrikanska. En utveckling
            av finansmarknaden och aktiebörser bidrar till att underlätta
            investeringar i fler länder. Behovet av investeringar i Afrika
            är enormt. Infrastruktur och service är förutsättningar för tillväxt
            och utveckling. Sverige bör också stödja utvecklingen av en regional
            afrikansk börs.
          </p>
          <p xml:id="i-P3Bj8SKv689nCtS8uwTkwX">
            Vi vill också peka på vikten av svensk närvaro i Afrika, både
            när det gäller utvecklingssamarbetet och partnerskapet, men också
            handel.
          </p>
          <p xml:id="i-YF67aKsQiR3urgAVfBLJMd">
            Regeringen har beslutat lägga ned ambassaderna i Namibia, Elfenbenskusten,
            Botswana och Angola. Sverige har en lång historia av solidaritet
            och samarbete med Afrika. Vi var ett av de första länderna på
            plats i Angola efter landets självständighet, och vi har sedan
            länge haft ett väl utvecklat utvecklingssamarbete med landet.
            Sverige var närvarande under alla de svåra åren av inbördeskrig.
            Men när situationen i Angola äntligen ger hopp om en bättre framtid
            läggs ambassaden ned. Angolas reala tillväxt 2006 har beräknats
            till ca 20 %. Att i detta läge slå igen vår ambassad är kortsiktigt
            och rent ut sagt dumt. Regeringens krympning av svensk närvaro
            från tillväxtmarknader som Angola kritiseras också hårt av företag
            som Ericsson och ABB.
          </p>
          <p xml:id="i-Dp1NHNGFvunt1b3vuvHJkK">
            Det är intressant att jämföra listan över de tio länder i Afrika
            och Asien med högst tillväxt med listan över svenska ambassader
            och konsulat. Sverige har en beskickning på plats i färre än hälften
            av dessa länder. Andra länder gör tvärtom och etablerar sig i
            dessa länder. Det leder till att svenska företag förlorar affärer
            till andra och att Sverige därmed förlorar jobb och skatteintäk
            ter.
          </p>
          <head xml:id="i-S6UTwBRdZbPEg8LD23GPEu" type="h2">
            Säkerhet och konflikter
          </head>
          <p xml:id="i-G73qeQJRZt3d5GYR8e5Lbi">
            Afrikas horn, Djibouti, Eritrea, Etiopien, Somalia och Sudan
            präglas av både interna och gränsöverskridande konflikter. Sverige
            ingår i kontaktgruppen och har byggt upp ett förtroende som ställer
            krav på ett ansvarsfullt agerande.
          </p>
          <p xml:id="i-JH3hqFjEdoGgZrhosiePEQ">
            Viktiga nycklar till en hållbar lösning i dessa områden är att
            kunna bygga upp en fungerande rättsstat med demokratiska institutioner
            och på demokratiska grundvalar. Våra krav på att politiska fångar,
            såsom Dawit Isaak i Eritrea, omedelbart bör frisläppas, är exempel
            på detta. Såväl stöd till utveckling som deltagande i kris- och
            konflikthanteringsinsatser bör vara delar av Sveriges politik
            för de våldsdrabbade folken och länderna i Afrika. Försoningsprocessen
            i Sydafrika är ett exempel på en imponerande vilja och kraft att
            kunna gå vidare efter konflikter.
          </p>
          <p xml:id="i-W78toas6gd6HFeaKZ1rqPQ">
            Den socialdemokratiska hållningen är att kampen mot terrorism
            måste föras med respekt för de värden den ska försvara med respekt
            för de mänskliga rättigheterna. Även i Afrikapolitiken är detta
            aktuellt, då vi vill framhålla vikten av att olagliga bortföranden,
            hemliga fängelser och tortyr behöver klarläggas.
          </p>
          <p xml:id="i-YF4UVvWbqN3m3yxJwNTw8h">
            Den oroande utvecklingen mot ökade etniska motsättningar måste
            motverkas. Politisk exploatering måste stävjas och i kontakter
            och relationer, inte minst på politisk nivå med afrikanska ledare,
            bör frågor om tolerans och icke-rasism stå högt på dagordningen.
          </p>
          <p xml:id="i-8obMSsa4EifjvnFsQ7MokH">
            Regionala organ för mänskliga rättigheter är omistliga delar
            av en rättsordning, och det internationella samarbetet på regional
            nivå utvecklas. Dessa regionala samarbeten handlar i hög grad
            om ekonomiskt samarbete men berör också mänskliga rättigheter,
            säkerhet och andra frågor som måste lösas tillsammans. Dessa samarbeten
            behöver ta ett större ansvar än i dag för både utvecklings- och
            säkerhetsfrågor. Det bör i första hand vara EU som tar ansvar
            för att upprätthålla internationell fred och säkerhet inom Europa,
            och Afrikanska unionen som tar detta ansvar i Afrika. EU med sina
            överlägsna resurser bör stödja andra regioners organisationer.
          </p>
          <p xml:id="i-Hb9Zgn4GtFsZBxNeKPuPtf">
            SADC är en regional organisation med vilken våra relationer kan
            utvecklas ytterligare. Sveriges ambassad i Gaborone, Botswana,
            utgör en viktig del av den diplomatiska närvaron i Afrika. Ändå
            ska ambassaden läggas ned. Det långsiktiga biståndssamarbetet
            med Botswana är utfasat, men 6070 % av ambassadens verksamhet
            är relaterad till utvecklingssamarbetet med framför allt SADC.
            Ambassaden är även viktig för samnordiskt agerade. Att stänga
            Sveriges ambassad i Gaborone är oklokt och kortsiktigt.
          </p>
          <p xml:id="i-QHXU8EKV7QFaXC48aEgeB6">
            Vi socialdemokrater ser också med oro på regeringens uppenbara
            oförmåga att hantera de svåra utmaningar Sverige och det internationella
            samfundet står inför när det gäller att bidra med militära insatser
            för fred och säkerhet i Afrikas svårt konfliktdrabbade områden
            som exempelvis Darfur och Tchad. Arbetet för fred och säkerhet
            kräver framför allt civila insatser och engagemang men en militär
            insats kan vara nödvändig för att garantera grundläggande säkerhet
            i vissa situationer, som i Darfur/Tchad-regionerna.
          </p>
          <p xml:id="i-TFkiUzz4WZmBYsh5NaGLoA">
            EU-insatsen till Tchad är ett stöd till FN:s krishanteringsförmåga
            och vilar på ett tydligt folkrättsligt mandat. Vi socialdemokrater
            anser att ett svenskt deltagande i en EU-styrka stödd av FN med
            syfte att bidra till säkerhet och skydd av civilbefolkning och
            flyktingar visar på Sveriges starka stöd till det multilaterala
            systemet. Att stärka EU:s kris- och konflikthanteringsförmåga
            också utanför EU:s gränser, samt att den ställs till FN:s förfogande,
            är en utveckling vi socialdemokrater aktivt har drivit på. Ett
            av de första exemplen på när EU kunde axla ett sådant ansvar var
            under våren 2003, då en EU-styrka ledd av Frankrike och med svenskt
            deltagande kunde bidra till att upprätthålla en skör fredsprocess
            i Kongo, ett land hårt drabbat av krig, våld och fattigdom.
          </p>
          <p xml:id="i-QC9XyHs3fHjZFRNE3tpQcA">
            I sammanhanget vill vi betona FN:s resolutioner 1325 och 1612.
            1325 är en viktig resolution om krigets påverkan på kvinnor och
            flickor samt kvinnors deltagande i arbetet för konfliktlösning
            och deras viktiga roll för att kunna bygga en hållbar fred. Vi
            socialdemokrater vill därför understryka att resolution 1325 måste
            vara en viktig del av svenska internationella insatser. I konflikterna
            i denna region är vikten av detta mycket tydlig eftersom kvinnor
            både är särskilt utsatta genom det fruktansvärda våld mot kvinnor
            som används som ett led i krigföringen och den stora roll kvinnorna
            måste spela för att den fred som skapas ska kunna vara hållbar.
          </p>
          <head xml:id="i-DMD5GqRrfyNuQD1R3u3Xda" type="h2">
            Vissa områden
          </head>
          <head xml:id="i-LcmvLZwYFb9YGbacuTjBCB" type="h3">
            Darfur
          </head>
          <p xml:id="i-NdgwnLnAdLrTgDrkKew27M">
            Omvärlden har ett ansvar att skydda människor när deras eget
            land inte förmår eller vill ta det ansvaret. Så är fallet i folkmordets
            Darfur. Under den socialdemokratiska regeringen planerades för
            en internationell insats i Darfur. Tillsammans med Norge förberedde
            vi för att sända ut ett svenskt ingenjörskompani, men den insatsen
            har inte kunnat bli av.
          </p>
          <p xml:id="i-TUzRitHFjXanb3Xj4Qjcwh">
            Regeringen i Khartoum bär ansvaret för vad som sker i Darfur
            och vi välkomnar därför prövningen i den internationella brottmålsdomstolen.
            International Crisis Group har krävt att det internationella samfundet
            agerar hårdare mot regimen i Sudan, eftersom regimen inte visar
            någon vilja att stoppa folkmordet. Gruppen säger också att pengarna
            från oljeproduktionen i Sudan används för att finansiera vår tids
            största folkmord. Därför anser ICG att embargo borde införas mot
            oljebolag som har aktiviteter i Sudan.
          </p>
          <p xml:id="i-EYaymEF93sReTmayLLkk82">
            Omvärlden har alltför länge nöjt sig med att i deklarationer
            och tal kritisera Sudans regim. Regeringen bör därför i EU ta
            upp frågan om att skärpa sanktionerna gentemot ledande personer
            i Sudans regering. Jan Eliasson utsågs till FN:s generalsekreterares
            speciella sändebud till Sudan. Eliasson fullföljer därmed den
            tradition av medling som Sverige sedan länge haft.
          </p>
          <head xml:id="i-CBavLP6N62Bp3jZiP2fi1A" type="h3">
            Somalia
          </head>
          <p xml:id="i-U1AQQawyodsRY6aLSuagxb">
            Somalia är ett av världens fattigaste länder och härjat av konflikter
            sedan lång tid tillbaka. Det är angeläget att det internationella
            samfundet bidrar till en utveckling som syftar till ett fredligt,
            jämlikt och demokratiskt samhälle där de mänskliga rättigheterna
            respekteras. Det är också viktigt att verka för säkerhetsfrämjande
            insatser genom att direkt stödja insatser såsom insamling av vapen,
            nedrustning, demobilisering och återintegrering av tidigare soldater
            och barnsoldater i regioner inom Somalia där relativ säkerhet
            har etablerats. Presidenten, statsministern och talmannen bör
            uppmuntras att hitta mekanismer för fungerande och effektivt samarbete.
            Försoning och en fungerande civilsektor är kanske det viktigaste
            att stödja just nu. Ett biståndskontor med Sidastöd skulle främja
            utvecklingen och vara en viktig länk för att bredda kontakterna
            mellan Sverige och Somaliland.
          </p>
          <head xml:id="i-2fS5UiBhDERYvaGaJ3Rmjr" type="h3">
            Somaliland
          </head>
          <p xml:id="i-D4XupK3EMro6Cs5devX1V9">
            I norra Somalia ligger Somaliland, en del som utropat sig som
            självständig, men som ingår i Somalia. Jämfört med grannländer
            och andra områden är Somaliland fredligt och stabilt. Tre val
            har hållits sedan 1991. Men naturligtvis behövs omvärldens stöd
            för att grunda och bygga upp en fortsatt fredlig och demokratisk
            utveckling.
          </p>
          <head xml:id="i-W1uVMhsUkR8RPrck8tCmqs" type="h3">
            Västsahara
          </head>
          <p xml:id="i-WGXmrfxFAQnEnNThr6M7vv">
            Vi är många i Sverige som sedan länge stött kampen för ett fritt
            och självständigt Västsahara. För oss är det självklart att stödja
            genomförandet av den planerade folkomröstningen liksom förhandlingar
            mellan parterna. Vi säger att ockupationen måste upphöra, folkomröstningen
            genomföras och de marockanska kränkningarna av mänskliga rättigheter
            i Västsahara måste få ett slut. Vi vill öka det humanitära stödet
            till de 160 000 flyktingar som sedan mer än 30 år lever i öknen
            i södra Algeriet. Polisario måste fortsatt föra en fredlig kamp,
            och de behöver fortsatt omvärldens stöd. Vi önskar demokrati och
            respekt för de mänskliga rättigheterna för Västsaharas folk. Första
            steget på den vägen måste rimligen vara att Marockos orättfärdiga
            ockupation av Västsahara upphör. I regeringens senaste rapportering
            om situationen gällande mänskliga rättigheter i Västsahara nämns
            ingenting om att området är ockuperat. Vi förutsätter att regeringen
            inte ändrat sin syn på områdets status.
          </p>
          <p xml:id="i-9zT67ry8YizJd6sZW3ucxN">
            Sverige måste utöka sina relationer med Västsahara. Ett viktigt
            symboliskt steg vore att starta ett ungdomsutbyte mellan Sverige
            och Västsahara. Idén går ut på att några svenska ungdomar varje
            år reser och besöker Västsaharas flyktingläger, som är de mest
            välorganiserade flyktinglägren i världen. Samtidigt bör vi varje
            år ta emot några västsahariska studenter för att studera en tid
            i Sverige. Detta vore ett symboliskt viktigt samarbete för våra
            respektive länder samtidigt som det varje år ger ungdomar nya
            perspektiv och kontaktytor.
          </p>
          <head xml:id="i-QTjopVJMgkQ1n1zUg9eEhD" type="h3">
            Zimbabwe
          </head>
          <p xml:id="i-63nz2iNTS4Pmfh3Gh1G7NB">
            Situationen i Zimbabwe är oerhört svår oavsett ur vilken synvinkel
            man tittar på den humanitär, politisk, social eller ekonomisk.
            Landet är totalitärt styrt, med liten eller obefintlig press-
            och yttrandefrihet, och de grundläggande mänskliga rättigheterna
            respekteras inte. Inflationen uppgår till ofattbara 100 000 %
            och arbetslösheten är skyhög liksom bränsle- och varubristen.
            Aidsepidemin har en förödande inverkan på hela det zimbabwiska
            samhället. Över en miljon barn är föräldralösa på grund av aids.
            Förutom de mänskliga konsekvenserna har aids också ekonomiska
            följder. Sjukvårdskostnaderna ökar samtidigt som den yrkesverksamma
            befolkningen dör i förtid.
          </p>
          <p xml:id="i-Hc4rpZ31YDXBAaeQ2VnFsi">
            Demokrati och återuppbyggandet av ett fungerande land där livsmedelsförsörjningen
            kan ta ny fart brådskar, liksom ekonomisk utveckling och respekt
            för mänskliga rättigheter. African Development Bank uppger att
            den inte kan bedriva verksamhet i landet.
          </p>
          <p xml:id="i-R2qdKSgLSZ7tcuBNY1tXNx">
            Oppositionen och det civila samhället behöver omvärldens stöd
            i sin kamp för ett demokratiskt Zimbabwe. Robert Mugabes regim
            har lett det land som en gång kallades för Afrikas kornbod ned
            i misär, våld och hopplöshet.
          </p>
          <head xml:id="i-2c76qLuNx9n7bB1VZZyi6J" type="h3">
            Eritrea
          </head>
          <p xml:id="i-UMvXbCuWxXCVtKbKrABrw7">
            Eritrea är ett fattigt land som också härjas av brist på demokrati
            och övergrepp på de mänskliga rättigheterna. Åratals krig har
            förött landets ekonomi och slagit sönder infrastruktur. Det finns
            inte mycket kvar av de förutsättningar och den optimism som efter
            självständigheten fanns i landet. Nästan hälften av landets befolkning
            saknar tillgång till rent vatten.
          </p>
          <p xml:id="i-LaSyqWq6VYzeDLHTiZsCS5">
            Bristen på respekt för de mänskliga rättigheterna är i Sverige
            kanske främst uppmärksammad genom det orättfärdiga fängslandet
            av den svensk-eritreanske journalisten Dawit Isaak som nu suttit
            fängslad i sex år. Vi kräver att han och andra samvetsfångar omedelbart
            släpps fria och att regeringen intensifierar sina ansträngningar
            i det arbetet. Sverige bör öppna för en intensiv dialog med Eritreas
            regering rörande demokrati, mänskliga rättigheter, humanitära
            frågor m.m. Som en del av denna dialog bör självklart kravet på
            ett frisläppande av samvetsfångar som Dawit Isaak vara en viktig
            del.
          </p>
          <head xml:id="i-9eMnZEPmFdFahkGcH5eUYy" type="h2">
            En socialdemokratisk politik för Afrika i utveckling
          </head>
          <p xml:id="i-C1VbPWxevw6aC4Kzv2Vov6">
            Vi socialdemokrater anser att det är en skyldighet att solidariskt
            ta oss an de moraliska, humanitära och politiska utmaningar som
            den afrikanska kontinenten står för. Den utmaning som Afrika står
            inför har vi själva i Sverige en gång upplevt kampen ut ur fattigdomen.
            Socialdemokratin satte utbildning och arbete i centrum. En socialdemokratisk
            politik för utveckling i Afrika ska vila på samma ideologiska
            grund.
          </p>
          <p xml:id="i-PAvjMsjrodmKi9ESPPmuFq">
            Det socialdemokratiska partiet och den dåvarande socialdemokratiska
            regeringen knöt nära band och stödde befrielserörelserna i Afrika
            under 60-talet och framåt. Svenskt officiellt bistånd tillkom
            under denna tid, bl.a. för att ge möjlighet till ett solidariskt
            humanitärt stöd till Afrikas folk.
          </p>
          <p xml:id="i-XECiYbNGUt4cWeDU9LcrZw">
            Stödet till Afrika har alltid haft bred förankring såväl i svensk
            riksdag som i samhället i stort med undantag för Moderaterna och
            delar av näringslivet. Svenska folkrörelsers samarbete med det
            civila samhället är väl utvecklat. En socialdemokratisk politik
            vill särskilt uppmuntra detta samarbete, och en satsning bör göras
            för att öka utbytet mellan svenska och afrikanska ungdomar.
          </p>
          <p xml:id="i-HEaDDKxkVes5tLEL9cioyK">
            Afrikas integration i globaliseringen innebär en skyldighet och
            möjlighet att stödja processer som leder till utveckling för rättvisa
            och jämlikhet. Som socialdemokrater ser vi att detta endast kan
            ske genom en politik för Afrika som i alla led vilar på solidaritet,
            rättvis fördelning, jämlikhet.
          </p>
          <p xml:id="i-UkpbX8gxNHzhSxHnwJBoVK">
            I denna motion har vi lyft fram flera aspekter som vi anser vara
            viktiga i en svensk Afrikapolitik. Vi avser också att arbeta vidare
            inom ramen för Socialdemokraternas internationella rådslag med
            den viktiga uppgiften att fortsätta forma en socialdemokratisk
            Afrikapolitik som tar hänsyn till de stora förändringar som skett
            både i Afrika och för vår egen del sedan en s-regering senast
            presenterade en Afrikapolitik.
          </p>
        </div>
        <div xml:id="i-He16pdFCt1yxci8vCQDK9P" type="signatureBlock">
          <list xml:id="i-3AwsDZ1c9Cs2QQrcyAPvNF">
            <item xml:id="i-PFJzGdZTUrxYaL227e1H8m" who="i-9KG7jeGdkJDsSQQb3gKA2U" type="signature">
              Urban Ahlin (s)
            </item>
            <item xml:id="i-UXpfV92PBBRWzTV3aK4qmk" who="i-8Nio1rUw3hSjL6pvCGw22Y" type="signature">
              Carina Hägg (s)
            </item>
            <item xml:id="i-F3T34e9e2V3JGctZUaJrrL" who="i-GsygH5UJM18UkfLBHFkVdD" type="signature">
              Kent Härstedt (s)
            </item>
            <item xml:id="i-JhpcsjzjVQQjp2poSzqGmS" who="i-Bmi9XXt8ni373cdiv3K6qx" type="signature">
              Kenneth G Forslund (s)
            </item>
            <item xml:id="i-C8vD6jdQYkDv4JzLvTVRmt" who="i-FrTJne8fam41FasSB9mLUA" type="signature">
              Kerstin Engle (s)
            </item>
            <item xml:id="i-HwvxUiCRf9GvWk1toZ2tg1" who="i-3YAEMbZXswzuyekFnSxXSF" type="signature">
              Olle Thorell (s)
            </item>
            <item xml:id="i-MBzdjnMFE3Wbhzi2dqxoGa" who="i-RZNwwHohbyBgLVVG4Dy1Bj" type="signature">
              Carin Runeson (s)
            </item>
          </list>
        </div>
      </div>
    </body>
  </text>
</TEI>
